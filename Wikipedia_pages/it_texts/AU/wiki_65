{"id": "3553580", "revid": "1632387", "url": "https://it.wikipedia.org/wiki?curid=3553580", "title": "Santuario nuragico di Santa Cristina", "text": "Il santuario nuragico di Santa Cristina \u00e8 un'area archeologica situata nel territorio del comune di Paulilatino, in provincia di Oristano, nella Sardegna centro-occidentale e nella parte meridionale dell'altopiano di Abbasanta. La localit\u00e0 prende il nome dalla chiesa campestre di Santa Cristina che si trova nelle sue vicinanze.\nIl sito si compone essenzialmente di due parti: la prima, quella pi\u00f9 conosciuta e studiata, costituita dal tempio a pozzo, un pozzo sacro risalente all'et\u00e0 nuragica, con strutture ad esso annesse: capanna delle riunioni, recinto e altre capanne pi\u00f9 piccole. La seconda parte del complesso a circa duecento metri a sud-ovest \u00e8 costituita da un nuraghe monotorre, da alcune capanne in pietra di forma allungata di incerta datazione ed un villaggio nuragico, ancora da scavare, di cui sono visibili solo alcuni elementi affioranti. Bench\u00e9 di limitato interesse archeologico integra il complesso l'area devozionale cristiana della chiesa e \"novenario\" di Santa Cristina inteso come il luogo nel quale si celebra la novena in onore della santa.\nIl Pozzo sacro.\nStruttura del pozzo.\nIl pozzo sacro, la cui costruzione pu\u00f2 essere posta attorno all'XI secolo a.C. \u00e8 racchiuso da un t\u00e8menos, recinto di forma ellittica che separa l'area sacra da quella profana, che ne circonda un altro a forma di \"serratura\", all'interno del quale \u00e8 situato il pozzo stesso. La struttura \u00e8 simile a quella degli altri pozzi sacri che si trovano in Sardegna, ma si differenzia da essi per l'ottimo stato di conservazione delle parti interne e anche per le dimensioni, molto grandi e ben proporzionate.\nIl pozzo \u00e8 preceduto da un vestibolo dove probabilmente si svolgevano cerimonie di culto, dopo il vestibolo segue la scala che si apre in un vano trapezoidale, la gradinata \u00e8 formata da una rampa unica di 25 gradini, che si restringe verso il basso (da circa 3,50 m alla sommit\u00e0 a 1,40 m alla base) man mano che si avvicina alla camera che contiene il pozzo vero e proprio; la scala \u00e8 raccordata specularmente agli architravi di copertura, formati da blocchi tutti uguali tra loro che creano uno straordinario effetto a \"scala rovesciata\" di larghezza costante.\nIl pozzo sacro vero e proprio \u00e8 formato da una cella di pianta circolare (diametro circa 2,5 m) coperta da una \"th\u00f2los\" (pseudocupola) a volta ogivale alta quasi 7 m, realizzata con blocchi di basalto lavorati e disposti in filari, il cui diametro a partire dall'architrave della porta d'ingresso, posizionata alla fine della gradinata, diminuisce fino a creare un foro di 35\u00a0cm circa a livello del suolo. Tale luce \u00e8 tuttora origine di disputa se fosse in origine chiusa da una pietra circolare o meno.\nL'intera struttura del pozzo sacro \u00e8 realizzata con tecniche molto accurate; tutti i blocchi di basalto di media grandezza (circa 60\u00a0cm di lunghezza per 30\u00a0cm di spessore) vennero lavorati e rifiniti quindi disposti in file orizzontali avendo cura che il blocco inferiore sporgesse di circa un centimetro rispetto al blocco superiore al fine di creare un profilo dentellato ed un effetto architettonico molto elaborato ed efficace. L'ottimo stato di conservazione della struttura conferisce al pozzo una grande importanza archeologica e storica. Purtroppo nulla \u00e8 rimasto della struttura in elevazione che, se esistita, molto probabilmente copriva interamente la bocca del pozzo e aveva un prospetto a due spioventi del tutto simile a quello ancora visibile a Su Tempiesu di Orune.\nAncora oggi l'acqua scaturisce nel pozzo grazie ad una falda perenne che le consente di riempire la vasca circolare scavata nella roccia base e raggiungere il primo gradino della scala. Il livello \u00e8 mantenuto costante da un presumibile canale di scarico.\nGiovanni Lilliu, insigne archeologo sardo descrive cos\u00ec il pozzo sacro: \u00ab\"principesco \u00e8 il pozzo di Santa Cristina, che rappresenta il culmine dell'architettura dei templi delle acque. \u00c8 cos\u00ec equilibrato nelle proporzioni, sofisticato nei tersi e precisi paramenti dell'interno, studiato nella composizione geometrica delle membrature, cos\u00ec razionale in una parola da non capacitarsi, a prima vista, che sia opera vicina all'anno 1000 a.C. e che l'abbia espressa l'arte nuragica, prima che si affermassero nell'isola prestigiose civilt\u00e0 storiche\"\u00bb.\nStoria.\nLa prima menzione con rilievo grafico del monumento \u00e8 di Giovanni Spano, padre dell'archeologia sarda, nel 1857. Questi d\u00e0 del pozzo sacro una descrizione piuttosto confusa, lo attribuisce correttamente alle strutture nuragiche, ma non riesce ad individuare la vera funzione dello stesso, ritenendolo, per similitudine con altri ritrovamenti, un carcere.\nNel 1860 il Lamarmora nel suo \"Itin\u00e9raire\" in collaborazione con lo stesso Spano elogia il monumento e lo paragona \u00ab\"al famoso sotterraneo, detto il Tesoro di Atreo, a Micene, nella Grecia, descritto e figurato da Giacomo Stuart\"\u00bb.\nDopo che molti altri pozzi vengono scoperti in Sardegna Antonio Taramelli archeologo della prima met\u00e0 del Novecento ne intuisce finalmente la funzione. Il suo lavoro viene completato da Raffaele Pettazzoni che nel suo libro sulle credenze degli antichi protosardi descrive il culto delle acque facendo riferimento anche a confronti esterni all'isola.\nNonostante l'importanza del monumento ed il suo ottimo stato di conservazione occorre attendere il 1953 per i primi scavi ed i primi restauri, proseguiti poi con le campagne dell'Atzeni del 1967-73 e 1977-83. Le pi\u00f9 recenti campagne di scavo sono state condotte da Bernardini nel 1989-90 e da Arnold Lebeuf tra il 2005 ed il 2010. Sono state programmate altre ricerche concentrate soprattutto nella zona del villaggio nuragico (che per\u00f2 al 2012 non risultano ancora condotte).\nFunzione del pozzo sacro.\nNella struttura sacra e nelle sue vicinanze si svolgevano culti riguardanti le acque, che riunivano l'intera comunit\u00e0, richiamando le genti nuragiche da altre parti della Sardegna e forse devoti che venivano anche da fuori dell'isola: ne sono testimonianza le quattro statuette di bronzo, una raffigurante una figura femminile seduta, ritrovati insieme a figurine e altri oggetti votivi di produzione nuragica. Testimonia il permanere del culto nel tempo il ritrovamento di gioielli in oro fenici di molto posteriori all'et\u00e0 nuragica.\nSecondo alcune teorie il santuario di Santa Cristina potrebbe essere stato anche un luogo di osservazione e analisi astronomica; infatti in un particolare momento dell'anno, la Luna si riflette sul fondo del pozzo, illuminandolo; ci\u00f2 avviene quando la Luna si trova allo zenit della localit\u00e0. Nel pozzo di Santa Cristina per\u00f2 la Luna non si colloca perfettamente nella verticale dello zenit, ma illumina ugualmente l'acqua sottostante, creando un riflesso. Alcuni archeologi hanno obiettato a tale ipotesi affermando che in origine la th\u00f2los fosse chiusa (non permettendo quindi l'ingresso della luce lunare). In particolare si riferiscono all'assenza della struttura in elevazione, di cui la maggior parte di pozzi sacri disponeva.. Tali obiezioni sono state confutate dall'archeologo Arnold Lebeuf, professore dell'universit\u00e0 di Cracovia, e da Enrico Atzeni, il quale, in relazione al restauro da lui effettuato afferm\u00f2 che sulla cupola si limit\u00f2 a rimettere in opera uno (comunque sia originale) dei due conci che formano l'occulus. La struttura esterna poi, non avrebbe certo impedito alla luce lunare di penetrare all'interno.\nLe strutture annesse.\nNelle vicinanze del pozzo sacro si trovano resti di varie costruzioni attribuibili alla civilt\u00e0 nuragica. In particolare sono degni di nota quelli di una ampia capanna circolare del diametro di circa 10 metri originariamente coperta (che oggi ha un elevato di circa 1,70 m) con un pavimento costituito da ciottoli, al cui interno si trova un sedile (alto circa 30\u00a0cm e profondo 50) che corre lungo tutta la parete e che probabilmente serviva a riunire una parte della comunit\u00e0. A poca distanza dalla capanna circolare si trova un recinto usato probabilmente per custodire gli animali offerti al tempio o addirittura destinati a sacrifici.\nNella stessa zona si trovano i resti di dieci capanne di forma circolare o quadrangolare poste a schiera. Tale disposizione, riscontrata anche in atri santuari nuragici (Santa Vittoria di Serri) fa propendere per una destinazione commerciale di supporto al quella devozionale (\"tabernae\").\nIl complesso nuragico.\nA circa 200 metri di distanza dal pozzo sacro in direzione sud ovest, oltre la chiesetta di Santa Cristina, \u00e8 situato un nuraghe costituito da una semplice struttura monotorre di cui restano ben conservati i resti del primo piano con la th\u00f2los e la scala di acceso al piano superiore integre. Esso fu probabilmente eretto anteriormente alla costruzione del pozzo sacro, testimoniando una frequentazione del sito anche prima che il pozzo e la relativa area sacra venissero edificati, frequentazione che poi continu\u00f2 anche nel medioevo con la costruzione della chiesa campestre di Santa Cristina che soppiant\u00f2 l'antico culto nuragico.\nBen visibili in superficie nel bosco di olivastri si trovano tre capanne dalla forma allungata. Sono costruzioni sicuramente successive all'et\u00e0 nuragica, tra le poche presenti in Sardegna e se ne conosce l'uso come ricovero per il bestiame. Una di esse \u00e8 ancora intatta e presente una lunghezza di quasi 14 m, la copertura \u00e8 a lastre di pietra con mura massicce poste a formare una sezione trasversale trapezoidale. L'entrata principale si trova sul lato corto esposto ad est, mentre un accesso secondario si apre sul lato lungo a fior di terra a circa 8 m dall'entrata principale. Le tre capanne sono di datazione incerta ed \u00e8 necessario attendere i dati degli scavi programmati nel prossimo futuro.\nCompletano l'area i resti di un villaggio nuragico ancora da scavare costituito da capanne di forma circolare. Nei dintorni sono sparse varie tombe dei giganti e qualche nuraghe.\nIl complesso devozionale cristiano.\nSi sviluppa attorno alla chiesa campestre di Santa Cristina ed \u00e8 costituito da 36 piccole abitazioni dette \"muristenes\" o \"cumbessias\" ed edificate a partire dal XVIII secolo (come attesta un'iscrizione sopra una di esse) che costituiscono un \"novenario\" cio\u00e8 il luogo dove i fedeli si riuniscono in preghiera nei nove giorni precedenti la festa. In tale periodo i fedeli meno abbienti si recavano ogni sera dopo il lavoro alla chiesa e rientravano successivamente alle loro abitazioni mentre i benestanti risiedevano nelle \"cumbessias\" costruite proprio per questo scopo.\nLe due ricorrenze oggetto di devozione sono quella di Santa Cristina che viene festeggiata nella seconda domenica di maggio (anche se nel calendario cattolico Santa Cristina si festeggia il 24 luglio) e quella dedicata all'Arcangelo Gabriele nella quarta domenica di ottobre. \nVa notato che la devozione a Santa Cristina di Bolsena si riallaccia al culto delle acque praticato dagli antichi popoli nuragici, infatti Cristina, undicenne vergine protocristiana, fu condannata a morte per annegamento: legatale una pesante pietra al collo, la gettarono nelle acque del lago; la pietra per\u00f2, sorretta dagli angeli, galleggi\u00f2 e riport\u00f2 a riva la fanciulla.\nVittorio Angius nel 1841 nel \"Dizionario\" Angius-Casalis cos\u00ec descrive il complesso ed i suoi riti: \u00ab\"Appartiene pure a questo priorato (di Bonarcado) la chiesa rurale di S. Cristina, sita in territorio di Pa\u00f9li-Lat\u00ecno, distante da questo paese un quarto (4 km), mentre da Bonarcado \u00e8 distante due ore. Vi sono vicine alcune casipole per li novenanti, che vi concorrono al primo del maggio. La festa principale cade add\u00ec 10 del medesimo con molta frequenza, e devota processione sino al pozzo denominato dalla santa, il quale \u00e8 d'una singolare forma e struttura. Si fa festa add\u00ec 24 luglio, in cui si commemora la morte gloriosa della medesima\"\u00bb.\nLa chiesetta, la cui costruzione \u00e8 documentata tra il XII ed il XIII secolo, \u00e8 stata pi\u00f9 volte rimaneggiata. Della struttura originaria non restano che i muri perimetrali dell'abside, secondo alcuni costruiti in buona parte con pietre prelevate dalla parte in elevazione del pozzo sacro nuragico."}
{"id": "3553586", "revid": "729019", "url": "https://it.wikipedia.org/wiki?curid=3553586", "title": "Pierino Ferioli", "text": "Professionista dal 1929 al 1932, prese parte a due edizioni del Giro d'Italia terminandole entrambe.\nCarriera.\nFra i pochi risultati che si conoscono di questo atleta, che corse prevalentemente come individuale, salvo una breve parentesi alla Gloria, il terzo posto nell'ultima tappa del Giro d'Italia 1930, dietro a Michele Mara e Carlo Rovida, e un diciottesimo posto nel Giro di Lombardia del 1932."}
{"id": "3553588", "revid": "1632387", "url": "https://it.wikipedia.org/wiki?curid=3553588", "title": "Narsilion", "text": "Narsilion \u00e8 una band darkwave neoclassica proveniente dalla Spagna. Nata nel 2000 come Aranmanoth, ha preso il nome di Narsilion nel 2002 e dal 2004 \u00e8 in contratto con Caustic Records. Il nome della band prende spunto da un'opera di Tolkien."}
{"id": "3553590", "revid": "599013", "url": "https://it.wikipedia.org/wiki?curid=3553590", "title": "Campionato europeo di arrampicata 2004", "text": "Il Campionato europeo di arrampicata 2004 si \u00e8 tenuto dal 21 al 27 giugno 2004 a Lecco, Italia."}
{"id": "3553593", "revid": "86599", "url": "https://it.wikipedia.org/wiki?curid=3553593", "title": "C/1984 A1 Bradfield", "text": "C/1984 A1 (Bradfield) o Bradfield 1 \u00e8 la dodicesima delle diciotto comete scoperte dall'astrofilo neozelandese William Ashley Bradfield: la cometa \u00e8 periodica, la lettera iniziale \"C\", lettera identificativa delle comete non periodiche, deriva solo dal fatto che non ne \u00e8 ancora stato osservato un secondo ritorno."}
{"id": "3553595", "revid": "198277", "url": "https://it.wikipedia.org/wiki?curid=3553595", "title": "Switched at Birth - Al posto tuo", "text": "Switched at Birth - Al posto tuo (\"Switched at Birth\") \u00e8 una serie televisiva statunitense in onda sul canale Freeform (precedentemente noto come ABC Family) dal 6 giugno 2011 all'11 aprile 2017 per cinque stagioni. \n\u00c8 l'unica serie televisiva che trasmette in bilinguismo, ossia in lingua dei segni americana ed in inglese americano. \nIn Italia la serie \u00e8 stata trasmessa sul canale Deejay TV dall'8 febbraio 2012 con le prime due stagioni, mentre dalla terza viene trasmessa sul canale Rai 4.\nTrama.\nDue ragazze adolescenti scoprono casualmente di essere state scambiate alla nascita. Bay Kennish \u00e8 cresciuta in una famiglia benestante, con due genitori sempre presenti e un fratello. Daphne Vasquez, che ha perso l'udito in giovane et\u00e0 a causa della meningite, \u00e8 cresciuta invece con una madre single in un quartiere per famiglie di ceto medio-basso. La vita di ognuna prende una svolta inaspettata quando, dopo l'incontro, le rispettive famiglie decidono di imparare a vivere insieme per il bene delle ragazze.\nProduzione.\nIl 1\u00ba agosto 2011, ABC Family annunci\u00f2 l'ordinazione di altri 20 episodi, oltre ai 10 in programma, portando la prima stagione della serie ad un totale di 30 episodi. La premi\u00e8re invernale si ebbe il 3 gennaio 2012.\nLo show \u00e8 supervisionato da un esperto di lingua dei segni americana, per fare in modo che gli attori che parlano l'ASL, \"american sign language\", (Katie Leclerc, Sean Berdy, Constance Marie, Marlee Matlin e Ryan Lane) utilizzino un dialetto simile.\nLa serie \u00e8 stata rinnovata anche per una terza stagione trasmessa, in USA, sempre su ABC Family a partire dal 13 gennaio 2014.\nIl 13 agosto 2014, ABC Family annuncia la produzione della quarta stagione.\nLa show runner Lizzy Weiss annuncia la produzione di una quinta stagione nel 2015 ed annuncia un cambio del network passando da ABC Family a Freeform che negli Stati Uniti andr\u00e0 in onda nel 2016; in seguito la quinta \u00e8 stata annunciata come ultima stagione.\nAd ottobre del 2016, l'esordio della quinta stagione venne fissato al 31 gennaio 2017.\nEditing audio.\nLe scene con personaggi sordi che comunicano tra di loro (principalmente Daphne ed Emmett) hanno un audio modificato per rimuovere tutti i rumori di fondo, tranne quelli ambientali, per fare in modo che gli spettatori possano focalizzarsi sulle emozioni e sulla lingua dei segni, fornendo inoltre un esempio di cosa significhi essere sordi.\nAmbientazione.\nLa serie \u00e8 ambientata a Kansas City, ma \u00e8 stata girata a Los Angeles. Luoghi citati nello show includono anche Mission Hills, sobborgo di Kansas City, Riverside, il Kemper Museum of Contemporary Art e il Loose Park, entrambi a Kansas City.\nPromozione.\nUna settimana prima della premi\u00e8re, ABC Family lanci\u00f2 un gioco online, \"Switched at Birth: Hunt for the Code\". Bay, un'artista di graffiti, aveva lasciato la sua firma in 10 diversi siti e gli utenti dovevano cercare l'immagine e il codice di accompagnamento per sbloccare video inediti e cercare di vincere $4.000. Ogni giorno della settimana, ABCFamily.com post\u00f2 due indizi relativi ad un sito web con l'immagine e istru\u00ec gli utenti su come scannerizzare il codice con un Microsoft Tag Reader per accedere ai contenuti speciali. In aggiunta, ogni codice aveva due lettere, parte di un codice da 10 cifre, da raccogliere e inserire per cercare di vincere.\nAccoglienza.\nLa premi\u00e8re della serie \u00e8, al 2011, il debutto pi\u00f9 visto della rete ABC Family, per un totale di 3.3 milioni. Incluse le repliche notturne nello stesso giorno, la premiere ottenne circa 4.9 milioni di spettatori.\nCuriosit\u00e0.\nAnche se non nello stesso episodio Vanessa Marano e Blair Redford hanno interpretato rispettivamente, Eden Gerick e Scott \"Scotty\" Grainger Jr, in Febbre d'amore.\nNell'episodio \"Una festa pericolosa\", Lucas Grabeel interprete di Toby Kennish suona due sue canzoni \"Sunshine\" e \"All I Want Is\"."}
{"id": "3553597", "revid": "857138", "url": "https://it.wikipedia.org/wiki?curid=3553597", "title": "Switched at Birth", "text": ""}
{"id": "3553600", "revid": "287204", "url": "https://it.wikipedia.org/wiki?curid=3553600", "title": "Delf\u00ec Geli", "text": ""}
{"id": "3553601", "revid": "287204", "url": "https://it.wikipedia.org/wiki?curid=3553601", "title": "Delfi Geli", "text": ""}
{"id": "3553602", "revid": "520814", "url": "https://it.wikipedia.org/wiki?curid=3553602", "title": "Delf\u00ed Geli Roura", "text": ""}
{"id": "3553605", "revid": "149485", "url": "https://it.wikipedia.org/wiki?curid=3553605", "title": "Campionato europeo di arrampicata 2006", "text": "Il Campionato europeo di arrampicata 2006 si \u00e8 tenuto dal 29 giugno al 3 luglio 2006 a Ekaterinburg, Russia.\nLa prova di boulder \u00e8 stata annullata per problemi di sicurezza e recuperata l'anno successivo a Birmingham."}
{"id": "3553607", "revid": "880383", "url": "https://it.wikipedia.org/wiki?curid=3553607", "title": "Remo Anzovino", "text": "Nei primi anni di attivit\u00e0 artistica ha lavorato alla musica per il teatro e alle sonorizzazioni; in seguito trova la sua strada in un personale rapporto tra cinema muto e musica: capovolgendo nei suoi concerti il rapporto tra immagini e suoni, proponendo l'accompagnamento dei brani con sequenze di film muti che fungono da colonna visiva della musica. Peculiarit\u00e0 delle sue composizioni sono il forte elemento visivo, la fusione dei linguaggi utilizzati, l'immediatezza delle melodie.\nCome compositore, attraverso progetti discografici e colonne sonore cinematografiche, ha legato il suo nome a personaggi, \"monumenti\" e fatti della Storia, dell'arte, della letteratura e dello sport di valore universale quali Frida Kahlo, Napoleone Bonaparte, Pompei antica, Dante Alighieri - Inferno Canto XXIII, il disastro del Vajont, Vincent Van Gogh, Claude Monet, Paul Gauguin, Muhammed Ali, Pier Paolo Pasolini, \"L'infinito\" di Giacomo Leopardi, l'ossessione nazista per l'arte degenerata, Buster Keaton, Galileo Galilei, Tina Modotti e Concattedrale di Taranto disegnata da Gio Ponti.\nBiografia.\nNato a Pordenone da genitori napoletani, si avvicina alla musica all'et\u00e0 di dieci anni e ben presto sviluppa una naturale attitudine per la scrittura. In terza media fonda insieme ad amici di scuola The Left Hand Band. Il cantante del gruppo \u00e8 il fratello Marco di tre anni pi\u00f9 giovane, che diverr\u00e0 apprezzato cantautore (targa Radio1 Premio Recanati 2001) e con cui condivide ogni successiva esperienza. Con la band incide nel 1994 un album intitolato Mal\u00eca (pubblicato su musicassetta), oggi introvabile.\nNel 1994 mentre frequenta ancora il liceo scientifico, viene scritturato per le sue prime musiche di scena a teatro dalla compagnia Ortoteatro di Fabio Scaramucci e trova la sua strada nel linguaggio strumentale. Nel medesimo anno comincia a collaborare con alcune agenzie per le musiche di filmati promozionali e spot pubblicitari.\nNel 2002 si cimenta per la prima volta con la musica per un film muto su commissione della Cineteca di Bologna. Nel periodo che va dal 2002 al 2007 musica pi\u00f9 di trenta film muti, la maggior parte veri e propri capolavori del periodo, collaborando con importanti cineteche e partecipando ai festival di settore, tra cui il Cinema Ritrovato a Bologna (2004) e Le Giornate del Cinema Muto di Pordenone (2003).\nNel 2005 compone una partitura per orchestra sinfonica per il film Nanuk l'eschimese eseguita in prima assoluta, con la simultanea proiezione del film, nella suggestiva Piazza San Marco di Pordenone, ricevendo oltre 10 minuti di applausi. La colonna sonora vincer\u00e0 l'anno successivo il premio Speciale del Pubblico al festival di Bolzano Rimusicazioni. Nel 2005 ottiene il secondo posto al Premio dedicato al M\u00b0 Angelo Francesco Lavagnino. Nel 2007 riceve da una giuria di venti giornalisti del Friuli Venezia Giulia il Moret D'Aur come personaggio emergente nello spettacolo. Nel 2011 la stessa giuria, dopo soli quattro anni, lo premia con il Moret D'Aur come personaggio dello spettacolo pi\u00f9 rappresentativo della sua regione.\nIl 15 giugno 2006 pubblica il suo primo album Dispari (che raccoglie una milonga ispirata a Tina Modotti (Que viva Tina!) e alcuni dei temi in origine composti per il muto ma ripensati in forma del tutto autonoma dalle immagini). Il disco raggiunge la posizione numero 1 nella classifica italiana jazz di iTunes, cosa che avverr\u00e0 con tutti gli album successivi.\nNel marzo 2007, la sua composizione \"L'immagine ritrovata\", tratta dall'album di esordio \"Dispari\" viene scelta da Simone Cristicchi quale tema principale che apre e chiude il film-documentario sui manicomi \"Dall'altra parte del cancello\" (regia Alberto Puliafito), allegato all'omonimo album di Simone Cristicchi (Sony BMG), pubblicato in concomitanza con la vittoria del Festival di San Remo, composizione utilizzata anche nello spettacolo teatrale dell'artista romano \"Centro di igiene mentale - Storie di matti e di manicomi\".\nIl 3 settembre 2007 Anzovino viene invitato dall'Ente dello Spettacolo e da La Rivista del Cinematografo ad esibirsi con uno spettacolo ad hoc alla 64\u00aa Mostra del Cinema di Venezia.\nPropone un esperimento: invertire il consueto rapporto musica/immagine ovvero far accompagnare l'esecuzione dei brani da una sequenza di un film-capolavoro del periodo del muto, facendo s\u00ec che ad ogni brano cambi completamente il film. \u00c8 la musica ad essere la protagonista e le immagini a commentarne il contenuto emotivo/psicologico, a fungere da vera e propria colonna visiva. Il 17 gennaio 2008 partecipa al Maurizio Costanzo Show in onda su Canale 5.\nIl primo ottobre 2008 esce il suo secondo album Tab\u00f9, una riflessione in musica sulle trasgressioni contemporanee, ed \u00e8 l'album che lo impone come la nuova rivelazione della musica strumentale italiana. Un disco dalla forte vitalit\u00e0 ritmica e idealmente dedicato al movimento del corpo come strumento di liberazione degli istinti. Sezione ritmica affidata a U.T. Gandhi e Danilo Gallo, l'album vede la partecipazione anche di Mauro Ottolini al trombone.\nIl 26 aprile 2010 pubblica il suo terzo album Igloo - Piccola sinfonia per orchestra e duetti contemporanei, dove ai movimenti sinfonici codificati - affidati ad una orchestra di oltre 40 elementi - fanno da contrappunto i duetti tra Anzovino ed alcuni tra i pi\u00f9 grandi strumentisti italiani sulla scena internazionale: con la batteria di Franz Di Cioccio (PFM), con il clarinetto di Gabriele Mirabassi, con il contrabbasso di Enzo Pietropaoli, con la chitarra di Bebo Ferra, e con i due Top Jazz 2009 (il referendum annuale indetto dalla storica rivista Musica Jazz) Francesco Bearzatti per il sassofono, Luca Aquino per la tromba.\n\u00c8 un disco che rappresenta un ponte tra la musica classica ed il jazz pi\u00f9 contemporaneo. La copertina \u00e8 disegnata da Davide Toffolo, uno pi\u00f9 importanti fumettisti italiani oltre che leader della band punk rock Tre Allegri Ragazzi Morti.\nDopo la collaborazione per il duetto pianoforte-batteria della title-track dell'album Igloo, Remo Anzovino e Franz Di Cioccio consolidano il loro rapporto che sfocia nel progetto di un live insieme: Di Cioccio alla batteria e Remo Anzovino al pianoforte, uno contro l'altro, a rappresentare lo scontro tra due fuochi e l'incontro tra due generazioni di musicisti e due mondi.\nNel dicembre 2010 partecipa come special guest all'album \"Primitivi del dub\" (La Tempesta Dischi) di Tre Allegri Ragazzi Morti, prodotto da Paolo Baldini, suonando il Fender Rhodes e il Clavinet nel brano \"\"La rivolta dell'avvocato\", dalla band cos\u00ec intitolato in suo onore.\nNel marzo 2012 partecipa insieme a Dargen D'Amico e Roberto Dellera (Afterhours), quale compositore della musica e special guest al pianoforte e direzione archi all'album \"Fili Invisibili \"(Metatron) di DJ Aladyn, nel brano a otto mani \"Mi vuoi bene\"\".\nNel giugno 2012 firma la sigla e gli stacchi per LA7 della rassegna In Bianco e Nero dove settimanalmente e in prima serata l'emittente programma nel corso di tutta l'estate i pi\u00f9 grandi capolavori in bianco e nero del cinema americano tra cui Rapina a mano armata e Orizzonti di gloria di Stanley Kubrick, Testimone d'accusa di Billy Wilder, Il grande dittatore di Charlie Chaplin. Il tema scelto per la sigla \u00e8 Giostra, tratto dall'album Igloo.\nL'8 ottobre 2012 viene pubblicato il suo quarto album \"Viaggiatore Immobile\" (EGEA Music), prodotto dal sound designer Taketo Gohara, con gli arrangiamenti orchestrali di Stefano Nanni e la copertina firmata da Oliviero Toscani. Per la prima volta un suo disco viene pubblicato anche in formato LP. Al disco partecipano alcune prime parti dell'orchestra de la Scala di Milano, e alcuni musicisti di spicco, quali Vincenzo Vasi, Alessandro \"Asso\" Stefana, Mauro Ottolini, Edodea Quartet diretto da Edoardo De Angelis, Achille Succi. Il disco si chiude con il brano 9 ottobre 1963 (suite for Vajont), eseguito con le 42 voci maschili del Coro Polifonico di Ruda diretto da Fabiana Noro, in memoria della tragedia del Vajont.\nIl 18 febbraio 2013 il quotidiano Il Fatto Quotidiano pubblica nella sua prima pagina il manoscritto dell'incipit di 9 ottobre 1963 (Suite for Vajont) e l'immagine di Remo Anzovino nella rubrica \"Colonna sonora della Settimana\", riportando il seguente pensiero del compositore: \" La musica pu\u00f2, a volte, aiutare la memoria\".\nIl 15 settembre 2013, in occasione del 50\u00ba Anniversario del disastro, Remo Anzovino viene invitato dalla Fondazione Vajont (che riunisce, tra gli altri, i Comuni di Longarone, Erto e Casso, Castellavazzo e Vajont) a tenere un concerto sulla diga, nel cuore della frana in localit\u00e0 Erto, che riesce a richiamare 2000 persone, in un clima di grande emozione. La composizione 9 ottobre 1963 (Suite for Vajont), con cui Anzovino decide di aprire e chiudere il concerto, viene riconosciuta dalla Fondazione Vajont come musica ufficiale del ricordo della tragedia.\nIl 7 ottobre 2013 Anzovino ha ricevuto il Premio Anima \"Per la crescita di una coscienza etica - sezione musica\", per la sua composizione 9 ottobre 1963 (Suite for Vajont), brano composto dal pianista in ricordo della tragedia del Vajont. Il riconoscimento viene assegnato ogni anno sotto l'Alto Patronato della Presidenza della Repubblica per valorizzare il contributo apportato da personalit\u00e0 del mondo dell'arte e della cultura che nelle rispettive categorie si sono distinti per la valenza dei contenuti e la forza comunicativa del messaggio e per il contributo significativo apportato alla crescita della cultura dell'etica e della responsabilit\u00e0 del nostro Paese. La Giuria - presieduta da Luigi Abete - ha cos\u00ec motivato l'assegnazione del premio: \u201c\u20189 ottobre 1963 (Suite for Vajont)' \u00e8 una composizione forte e travolgente che mostra la grande sensibilit\u00e0 umana e artistica di Anzovino e che solo un figlio di quella terra avrebbe potuto comporre\u201d.\nIl 12 ottobre 2013 va in onda su Rai5, in prima visione nazionale, il suo concerto integrale tenuto nel Teatro Verdi di Pordenone, con la prima esecuzione pubblica di 9 ottobre 1963 (Suite for Vajont), preceduto dalla messa in onda della celeberrima orazione civile di Marco Paolini \u201cVajont, storia di una tragedia annunciata\u201d, in una serata che Rai5 dedica interamente al ricordo del disastro del Vajont.\nIl 2 dicembre 2013, anticipato dal singolo No Smile (Buster Keaton) - omaggio al geniale comico statunitense - viene pubblicato l'album Vivo, il primo disco live, quinto della sua discografia, un cofanetto che contiene la registrazione del concerto tenuto il 20 dicembre 2013 all'Auditorium Parco della Musica di Roma, il DVD video del Concerto della Memoria sulla diga del Vajont e la cronaca per immagini del concerto della capitale in un libretto fotografico da collezione firmato da Gianluca Moro. La copertina del disco \u00e8 la foto della band che ha accompagnato Anzovino nelle registrazioni, composta da Vincenzo Vasi, Marco Anzovino e Alberto Milani, scattata nella tenda-camerino pochi minuti prima del concerto sulla diga del Vajont.\nIn un'intervista rilasciata ad Ernesto Assante per Repubblica.it Anzovino spiega cos\u00ec la scelta: \"Ho sempre sentito di essere un pianista anticonvenzionale, ho cercato di costruire una band e mettere attorno al piano dei suoni nuovi e originali. Volevo esprimere un'idea liberatoria del pianoforte, che diventa come il cantante di una band rock, in un concerto che \u00e8 assolutamente una festa, dove la muisca cambia sera dopo sera\".\nIl 7 dicembre 2013 la Fondazione Lelio Luttazzi invita Remo Anzovino a tenere un concerto speciale in piano solo in onore del grande artista triestino al Palazzo delle Esposizioni di Roma, quale evento della Mostra \"Lelioswing 50 anni di storia italiana\".\nIl 19 aprile 2014 \u201cVivo\u201d viene pubblicato in doppio LP, vinile 180 grammi gatefold a due ante con il DVD dello storico Concerto della Memoria sulla Diga del Vajont, il tutto arricchito da un fascicolo fotografico di sedici pagine a colori in formato vinile da collezione firmato da Gianluca Moro.\nVenerd\u00ec 25 aprile 2014 \u00e8 stato conferito a Remo Anzovino nel consiglio comunale di Pordenone il Premio San Marco 2014, massima onorificenza che la citt\u00e0 attribuisce, per le mani del Sindaco, su indicazione della prestigiosa Accademia San Marco e della benemerita Propordenone, \u201ca quei cittadini che si siano talmente distinti nei vari campi dell'attivit\u00e0 umana (arti, lettere, scienze, economia, sport, impegno sociale) da dar risalto al nome della citt\u00e0 e da poter essere proposti come esempio soprattutto delle giovani generazioni\u201d. La motivazione: \u201cCompositore e pianista, classe 1976, nonostante la giovane et\u00e0 ha gi\u00e0 dimostrato notevole talento con ottimi risultati in campo nazionale ed internazionale, ove si \u00e8 fatto apprezzare per le sue doti artistiche ed umane. Ha composto le musiche per i maggiori capolavori del cinema muto e per importanti opere teatrali. Prestigiosi i suoi concerti che hanno riscosso notevole successo, fra tutti basti ricordare il concerto del 2013 alla diga del Vajont nel 50\u00ba anniversario della tragedia. \u00c8 stato definito un musicista straordinario, un maestro della descrizione delle emozioni, che ha la magia di Rota e Morricone. Anche se i sempre maggiori successi lo conducono spesso fuori dalla sua citt\u00e0, rimane fortemente legato alla sua terra nei confronti della quale mantiene un forte legame affettivo\u201d. Contestualmente \u00e8 stato nominato accademico dall'Accademia San Marco che annovera i cittadini pi\u00f9 illustri nella storia della citt\u00e0 quali Lino Zanussi, Aldo Savio, Armando Cimolai e altri benemeriti.\nTiene concerti in orari e spazi naturalistici speciali. Tra gli altri, sono da annoverare i concerti all'alba tenuti in spiaggia a Cesenatico il 15 agosto 2010, nella riserva di Torre Guaceto (Brindisi) il 24 agosto 2012 e a Pordenone, davanti al fiume Noncello - luogo simbolo della citt\u00e0 -, il 12 luglio 2014, e il concerto in alta quota a quasi 2000 metri a Sella Nevea il 10 agosto 2014 nel cartellone del No Borders Music Festival, il concerto del risveglio alle ore 7:30 del mattino a Udine in Piazza San Giacomo il 4 luglio 2015, a Vicenza nel Tempio consacrato di Santa Corona il 4 ottobre 2015 (e la sera del medesimo giorno a Ragusa Ibla in Piazza della Repubblica), il recital nella sala celebrazioni del Grand Hotel di Rimini, luogo iconico dell'immaginario felliniano, il 20 dicembre del 2015.\nIn una intervista rilasciata in occasione del concerto all'alba sul fiume Noncello a Pordenone dichiara: \"\"L'alba \u00e8 il momento in cui qualcosa nasce e qualcosa muore, \u00e8 il momento pi\u00f9 vicina all'anima. Essere la colonna sonora di quel momento mi piace molto\".\" Il concerto segna la storia artistica di Pordenone e si colloca tra gli eventi musicali all'alba con pi\u00f9 partecipazione, stabilendo - come evidenziato dal giornalista musicale del quotidiano La Repubblica Ernesto Assante \"un record o quasi. A memoria difficilmente ricordo cos\u00ec tanta gente per un concerto all'alba\". Il quotidiano del Friuli Venezia Giulia, il Messaggero Veneto, chiede a Remo Anzovino di scrivere un editoriale per raccontare la costruzione del concerto all'alba, che la testata pubblica in prima pagina il 14 luglio 2014 con il titolo \"Sinfonia di una Citt\u00e0\".\nPartecipa all'album tributo a Ces\u00e1ria \u00c9vora e alla musica capoverdiana in duetto piano e voce con Gino Paoli con il \"Santo me\", versione italiana di Sao Tom\u00e8 no Equador di cui \u00e8 produttore e arrangiatore. Il disco \"Capoverde Terra d'amore in Jazz viene pubblicato in allegato alla storica rivista Musica Jazz nel numero di maggio 2014 e vede la partecipazione tra gli altri di Stefano Bollani, Ornella Vanoni con Teofilo Chantre, Paolo Fresu, Fabrizio Bosso, Enrico Pieranunzi, Antonella Ruggiero, Ron.\nPartecipa all'album tributo a Lelio Luttazzi con una personale versione piano solo e melodica (da lui stesso suonata con il suo piano) di Buonanotte Rossana, che aveva gi\u00e0 eseguito al vernissage della Mostra LelioSwing 50 anni di storia italiana ai mercati di Traiano a Roma. Il disco viene anche in questo caso pubblicato in allegato alla storica rivista Musica Jazz nel numero di dicembre 2014 e vede la partecipazione tra gli altri di Mina, Lucio Dalla, Fabio Concato, Stefano Bollani, Franco D'Andrea, Danilo Rea e Rita Marcotulli, Enrico Intra.\nIn occasione del 40\u00ba anniversario dalla morte di Pier Paolo Pasolini realizza il progetto L'Alba dei Tram, che si sviluppa a teatro, in un singolo, in un album e in una colonna sonora cinematografica: il 25 ottobre 2015 nel teatro Pier Paolo Pasolini di Casarsa della Delizia va in scena \"Recital in onore di Pasolini\" con Lino Capolicchio (voce recitante), Mauro Ermanno Giovanardi (voce), Danilo Rossi (viola), Marco Anzovino (chitarre e percussioni), e Remo Anzovino (pianoforte). Lo spettacolo, inserito nella programmazione ufficiale del Ministero dei Beni Culturali Pasolini 40, riceve alla prima rappresentazione una commossa standing ovation e 10 minuti di applausi. Lino Capolicchio ha raccontato che l'incontro con Anzovino \"\u00e8 avvenuto del tutto casualmente al festival cinematografico di Fondi, dedicato a Giuseppe De Sanctis; l\u00ed lessi, col suo accompagnamento, alcune poesie di Pasolini. La sua musica mi piacque molto. E cos\u00ec \u00e8 nata l'idea di questo \u201comaggio\u201d, per cui ha scritto dei pezzi molto belli e centrati: struggenti\".\nDurante la prima del Recital viene eseguita, per la prima volta, la canzone L'Alba dei Tram, su musica di Remo Anzovino e versi di Giuliano Sangiorgi, leader del gruppo musicale Negramaro. Il brano, prodotto da Taketo Gohara e Remo Anzovino, viene pubblicato come singolo il 29 ottobre 2015 e supportato dal video ufficiale firmato da Gianluca Moro e Daniele Natoli che riprende gli artisti in sala durante la registrazione al Teatro delle Voci di Treviso. La canzone \u00e8 interpretata dalla voce di Mauro Ermanno Giovanardi, dalla viola solista di Danilo Rossi, prima viola dell'Orchestra del Teatro La Scala di Milano e dall'Orchestra d'Archi Italiana, fondata da Mario Brunello, e per l'occasione diretta dal Maestro Stefano Nanni, che cura anche l'arrangiamento orchestrale\nIl 2 novembre 2015, giorno del 40\u00ba anniversario della morte di Pasolini, il TG1 della Rai, nell'edizione principale delle ore 20:00, lancia il brano L'Alba dei Tram con un servizio del giornalista Vincenzo Mollica, nel quale egli rimonta il video ufficiale della canzone interpolandolo con le immagini di archivio Rai di Pasolini a Sabaudia nel breve documentario trasmesso il 7 aprile 1974 \"Pasolini e... la forma della citt\u00e0\". Sempre la sera del 2 novembre 2015 il canale televisivo Sky Arte programma in prima TV e in prima serata il docufilm Pasolini Maestro Corsaro prodotto da La Repubblica/Sky Arte e 3D Produzioni, di Emanuela Audisio, voce recitante Fabrizio Gifuni, con Martin Scorsese, Dacia Maraini, Paolo Paoli, Dante Ferretti, Ninetto Davoli, Dino Pedriali e tanti altri, di cui Remo Anzovino firma per intero la colonna sonora.\nIl 6 novembre 2015 viene rilasciato in formato CD, l'album L'Alba dei Tram - Dedicato a Pasolini che contiene la canzone, la sua versione strumentale (intitolata Inilosap, il nome del poeta al contrario) e tutte le musiche utilizzate da Emanuela Audisio per la colonna sonora del docufilm \"Pasolini Maestro Corsaro\". La copertina del singolo e dell'album L'Alba dei Tram \u00e8 uno scatto di Dino Pedriali, risalente agli ultimi giorni di vita di Pier Paolo Pasolini, e appartenente alla serie destinata, si richiesta dell'intellettuale a Pedriali, ad illustrare il suo romanzo, pubblicato postumo solo nel 1992, Petrolio. La fotografia ritrae Pasolini all'alba nella sua ultima casa a Torre di Chia. Le note interne del disco sono curate dai giornalisti Tommaso Cerno, Jonathan Giustini, Angela Felice oltrech\u00e9 da Remo Anzovino che spiega: \"La musica de L'Alba dei Tram \u00e8 iniziata a crescere dentro di me due anni fa, dopo una visita di notte ad Ostia, all'Idroscalo, nel luogo dove Pasolini fu assassinato...La musica nacque dopo molti mesi e la chiamai Inilosap, pensando al nome del poeta al contrario, come se riavvolgendo la pellicola della sua vicenda intellettuale e umana il film restasse ogni volta ancor pi\u00f9 intatto...Di Pasolini mi ha sempre colpito il lato visceralmente popolare...Ho, cos\u00ec, sentito che sarebbe stato magnifico se la musica fosse diventata una canzone e se a scrivere i versi fosse un mio coetaneo, uno cio\u00e8 che, come me, \u00e8 nato dopo la sua morte... Ho fatto ascoltare la musica a Giuliano che mi ha voluto regalare versi bellissimi...Questo mio piccolo lavoro non ha nessuna pretesa di esaustivit\u00e0 n\u00e9 tantomeno di spiegare Pasolini...Questo disco \u00e8 solo un insieme di immagini, che spero possano scaturire dai suoni e stimolare a rileggere o\u00a0\u2013 per i pi\u00f9 giovani - scoprire per la prima volta, pagine e immagini universali e dalla forza dirompente, ancora oggi, e forse ancora pi\u00f9 oggi, indispensabili\".\nL'album L'Alba dei Tram - Dedicato a Pasolini entra per due settimane consecutive nella classifica FIMI degli album pi\u00f9 venduti in Italia, raggiungendo la posizione n. 56.\nIl 25 febbraio il docufilm Pasolini Maestro Corsaro di Emanuela Audisio, di cui Remo Anzovino firma interamente la colonna sonora, riceve il Nastro D'Argento menzione speciale.\nIl 15 marzo 2016 il portale musicale Rockit inserisce la canzone L'Alba dei Tram tra le 10 canzoni di sempre dedicate in 40 anni dalla morte di Pasolini, insieme, tra gli altri, a Francesco De Gregori (A P\u00e0), Fabrizio De Andr\u00e8 (Una storia sbagliata), C.S.I. (Irata), Giovanna Marini (Lamento per la morte di Pasolini).\nL'11 maggio 2016 si esibisce piano solo di fronte a 12.000 persone all'Arena di Verona in apertura del concerto dei 2Cellos, prima data del loro tour europeo, ricevendo una standing ovation e venendo definito da Sky Mag \"il Van Gogh del piano 2.0\". Il 21 maggio \u00e8 tra i protagonisti del festival pianistico Piano City Music a Milano, in un suggestivo concerto al tramonto nello scenario del Bosco Verticale realizzato dall'architetto Stefano Boeri.\nIl 27 e 28 maggio 2016 viene scelto dalla testata Il Messaggero Veneto quale unico artista ospite della festa dei 70 anni del giornale, esibendosi in due concerti al Teatro Nuovo Giovanni da Udine, con la partecipazione, oltre al direttore Tommaso Cerno, tra gli altri, dei giornalisti Enrico Mentana, Franca Leosini, Myrta Merlino, Lirio Abbate, Emiliano Fittipaldi.\nL'8 luglio 2016 viene da scelto dalla Rai e dal Premio Strega quale compositore della partitura musicale originale della 70\u00aa edizione del pi\u00f9 prestigioso premio letterario italiano. La finale viene trasmessa in diretta nazionale si Rai 3 e Remo Anzovino accompagna dal vivo al pianoforte con la sua musica l'intera serata, sia con l'attrice Paola Pitagora che con il conduttore Pino Strabioli, che musicando in diretta filmati di epoca, che duettando con la cantautrice Chiara Civello nel brano di Gino Paoli \"Senza Fine\", incantando la platea sia dell'Auditorium Parco della Musica di Roma Sala Sinopoli che quella televisiva.[6] [7]\nIl 12 settembre 2016 il brano \"L'Alba dei Tram - Canzone per Pasolini\" \u00e8 stata scelta dai 210 giornalisti giurati quale finalista del Premio Tenco per la Miglior canzone d'anno. [8]\nIl 16 novembre 2016 Yamaha Pianos Europe ha annunciato di aver scelto Remo Anzovino come suo ambassador artist, dichiarando: \"Yamaha sar\u00e0 al fianco di Remo Anzovino nella sua carriera artistica, avendo riconosciuto nel suo linguaggio una assoluta unicit\u00e0 capace di coniugare una visione moderna e internazionale della scrittura musicale ed un gusto per la bellezza profondamente italiano.\"\nIl 17 gennaio 2017, giorno in cui Mohammed Ali avrebbe compiuto 75 anni, viene pubblicato l'album \"Fight for Freedom: Tribute to Muhammad Ali\" (Etnagigante, 2017), scritto a quattro mani con Roy Paci ed estratto dalla colonna originale per il film \"Da Clay ad Ali - La metamorfosi\" di Emanuela Audisio per Sky Arte HD e la Repubblica. L'album raggiunge il primo posto nella classifica di vendita di iTunes per la sezione colonne sonore.\nIl 21 febbraio 2017 debutta al Museo Archeologico Nazionale di Mantova \"Guardiana\", di e con Francesca Merloni, per la regia di Gianmarco Tognazzi che interpreta in scena il ruolo maschile. Anzovino firma le musiche di scena che esegue dal vivo. Un allestimento che unisce le discipline della poesia, del teatro e della musica dove l'io femminile, rappresentato dalla Merloni, e l'io maschile, rappresentato da Tognazzi, trovano nella musica la terza voce, protagonista della pi\u00e8ce, con la funzione di collante emotivo. Lo spettacolo raggiunge le 36 repliche nella sola stagione 2017.\nIl 30 marzo apre il concerto dei 2CELLOS al Mediolanum Forum di Assago. Si esibisce in apertura delle due star del violoncello anche nelle successive date di Ljubljana (Arena Sto\u017eice), Roma (Foro Italico), Pistoia Blues Festival e a Piazzola sul Brenta (Postepay Festival).\nIl 20 maggio tiene un concerto nel carcere di Opera Milano su iniziativa di Piano City Milano Festival e Yamaha Pianos.\nNel maggio 2017 Sony Music Italy ha annunciato la firma del Contratto discografico con Remo Anzovino e la pubblicazione alla fine dell'estate 2017 del Primo album di inediti per la grande major discografica, a 5 anni dal precedente album di inedito Viaggiatore Immobile. Il direttore artistico del dipartimento Sony Classical, Luciano Rebeggiani, ha in questa occasione affermato: \"\u201cSiamo orgogliosi di annunciare questa importante novit\u00e0, con la firma del contratto di Remo Anzovino si rinnova una lunga tradizione che ha visto Sony Music sempre all\u2019avanguardia nel campo della musica contemporanea. Siamo convinti che attualmente sul mercato discografico italiano ed internazionale pochi artisti possano vantare la trasversalit\u00e0 di Anzovino, data da uno stile e un linguaggio musicale davvero unici. Il rigore, l\u2019emozionalit\u00e0 e la costante ricerca di novit\u00e0 sono i tratti distintivi di questo straordinario compositore e interprete che gi\u00e0 entro il 2017 ci regaler\u00e0 un album di qualit\u00e0 artistica assoluta. Siamo entusiasti di averlo accolto nella grande famiglia Sony Music\u201d\".\nIl 29 settembre 2017 esce il suo quinto album, \u201cNocturne\u201d, che arriva a distanza di 5 anni dal precedente disco in studio ed \u00e8 il primo con Sony Music, su etichetta Sony Classical. \u201cNocturne\u201d \u00e8 stato registrato tra Tokyo (JVC Victor Studio), Londra (Abbey Road), Parigi (Les Studios Saint Germain) e New York (Brooklyn Recording). \u00c8 stato prodotto, registrato e mixato da Taketo Gohara, con gli arrangiamenti orchestrali di Stefano Nanni che ha anche diretto la London Session Orchestra. Tra i musicisti internazionali che hanno collaborato al progetto ci sono, tra gli altri, al violino cinese Masatsugu Shinozaki, primo violino dell\u2019Orchestra Sinfonica di Tokyo, l\u2019armeno Vardan Grygorian, considerato tra i migliori interpreti mondiali di duduk e la francese Nadia Ratsimandresy, tra le maggiori virtuose al mondo di ondes martenot e Gianfranco Grisi, inventore del suo cristallarmonio ed insuperabile nell\u2019arte di suonare il vetro.\nFirma la colonna sonora originale del film documentario \"Canto alla Durata. Omaggio a Peter Handke\", per la regia di Didi Gnocchi, con Peter Handke e Bruno Ganz, rispettivamente doppiati per la versione italiana da Michele Placido e Alarico Solaroli. La prima proiezione pubblica del film avviene il 27 settembre al Cinema Anteo di Milano, con la prima TV il 29 settembre su Sky Arte HD.\nIl 23 novembre 2017 Il settimanale Famiglia Cristiana pubblica un servizio di tre pagine nella sezione \"I Grandi della Musica\" dedicato a Remo Anzovino a firma del giornalista Perazzoli e dal titolo \"Il mio mestiere? Non giudicare\". L'intervista ad ampio raggio si sofferma sulla composizione Hallelujah, traccia 3 dell'album \"Nocturne\". Anzovino rivela che l'ispirazione del brano \u00e8 nata dopo aver ascoltato Papa Francesco rispondere alla domanda di un giornalista sul tema dell'omosessualit\u00e0 con un'altra domanda: \"Chi sono io per giudicare?\".\nIl 24 febbraio 2018 \u00e8 stato invitato dal Professor Marco Goldin ad accompagnare con la sua musica l'apertura della mostra e la \"lectio magistralis\" \"Vi presento Rodin\", dedicata al celebre scultore francese. L'evento inaugurale, svoltosi nel Museo Santa Caterina a Treviso, \u00e8 andato sold out in poche ore dal suo annuncio.\nFirma la colonna sonora originale del film evento \"Hitler contro Picasso e gli altri\" (Nexo Digital/3D produzioni), con Toni Servillo per la regia di Claudio Poli. In anteprima nei cinema italiani il 13 e 14 marzo 2018 il film viene programmato sugli schermi di 50 Paesi nel mondo. Anzovino compone una partitura per orchestra, coro di voci bianche, pianoforte, celesta, chitarra classica e percussioni. Il tema principale del film intitolato \"The Innocents\", scelto dalla produzione per il trailer, \u00e8 eseguito dal Piccolo Coro Artemia di Torviscosa, diretto dal maestro Denis Monte.\nFirma la colonna sonora originale del film evento \"Van Gogh - Tra il grano e il cielo\" (Nexo Digital/3D produzioni), regia di Giovanni Piscaglia, con la partecipazione straordinaria di Valeria Bruni Tedeschi e la consulenza scientifica di Marco Goldin. In anteprima nei cinema italiani il 9, 10 e 11 aprile 2018 il film viene programmato sugli schermi di 50 Paesi nel mondo. Anzovino compone per il film una partitura per orchestra d'archi, fisarmonica, pianoforte, chitarra acustica, percussioni e rumori. Il 5 aprile 2018 esegue in anteprima mondiale la Colonna sonora originale composta per il film \"Van Gogh. Tra il Grano e il Cielo\" al Teatro Olimpico di Vicenza nel recital di e con Marco Goldin \"L'anima di Van Gogh\", accompagnato da un ensemble composto da fisarmonica (Gianni Fassetta), quintetto d'archi (Josek Cardas, Sophie Chang, Aldo Zangheri, Anselmo Pelliccioni, Lorenzo Baroni) e chitarra acustica e percussioni (Marco Anzovino). La notte tra il 6 e il 7 aprile esegue in piano solo le musiche avvolto dai quadri pi\u00f9 famosi di Van Gogh provenienti dal Kroller M\u00fcller Museum nella sala centrale della Basilica Palladiana, quale evento di chiusura della grande mostra dedicata all'artista olandese \"Van Gogh. Tra il grano e il cielo\" curata dal professor Marco Goldin.\nNello stesso anno lavora alla colonna sonora del film di debutto di Tea Falco \"\"Ceci N\u2019Est Pas Un Cannolo\",\" prodotto da Sky Arte HD e Cinedance.\nIl 19 Novembre 2018 debutta al Teatro Nazionale di Milano lo spettacolo \"La Grande Storia dell'Impressionismo\" di e con Marco Goldin, le scenografie visive di Fabio Massimo Iaquone e Luca Attili, di cui Remo Anzovino firma le musiche originali che esegue dal vivo al pianoforte. La tourn\u00e9e tocca i principali teatri italiani.\nA Novembre 2018 firma la colonna sonora de \"Le ninfee di Monet. Un incantesimo di acqua e di luce\", il film evento prodotto da Ballandi Arts e da Nexo Digital che condurr\u00e0 il pubblico a Parigi, tra il Mus\u00e9e Marmottan, il Mus\u00e9e de l\u2019Orangerie e il Mus\u00e9e D\u2019Orsay, a Giverny con la Fondation Monet, la casa e il giardino dell\u2019artista, e tra i magnifici panorami di \u00c9tretat. A guidare gli spettatori alla scoperta dei luoghi, delle opere e delle vicende del maestro, ci sar\u00e0 Elisa Lasowski (\"Trono di Spade\" e \"Versailles\"), mentre la consulenza scientifica \u00e8 stata affidata allo storico e scrittore Ross King, autore del best seller \"Il mistero delle ninfee. Monet e la rivoluzione della pittura moderna,\" edito in Italia da Rizzoli. Tra gli altri interventi preziosi che attribuiscono nuova luce sulla figura di Monet e del suo lavoro anche quello della fotografa fiamminga Sanne De Wilde e quello della giardiniera della Fondation Monet, Claire H\u00e9l\u00e8ne Marron.\nIl 21 novembre 2018 tiene il suo primo concerto in Gran Bretagna, esibendosi in piano solo nel South Bank Centre per il prestigioso EFG London Jazz Festival, ricevendo una standing ovation.\nTra gennaio e febbraio 2019 Sony Masterworks USA pubblica in tutto il mondo le colonne sonore composte per i tre film capolavoro sul mondo dell'arte: \"Le Ninfee di Monet\", \"Hitler contro Picasso e gli altri\" e \"Van Gogh tra il grano e il cielo\".\nIl 21 febbraio 2019 Repubblica TV, canale televisivo del quotidiano La Repubblica, pubblica in anteprima esclusiva il video del brano \u201cVincent\u201d, tema principale della colonna sonora del film \u201cVan Gogh tra il grano e il cielo\u201cche Anzovino esegue circondato da alcuni capolavori di Vincent Van Gogh, tra cui il celeberrimo Giardino dell\u2019ospedale di Saint Remy, che nel video \u00e8 posto alla sinistra del musicista. Il video \u00e8 girato nella sala centrale della Basilica Palladiana di Vicenza, in occasione del recital di Marco Goldin, - curatore della mostra \u201cVan Gogh tra il grano e il cielo\u201d - e Remo Anzovino tenutosi, in occasione della chiusura della mostra la notte tra il 6 e il 7 aprile 2018, per soli 80 spettatori.\nIl 27 febbraio 2019 riceve a Roma il Nastro d\u2019Argento con menzione speciale per le colonne sonore composte per i film \"Hitler contro Picasso\", \"Van Gogh tra il grano e il cielo\" e \"Le Ninfee di Monet\". La Giuria gli attribuisce questo riconoscimento per la \"Musica dell\u2019Arte\".\nA marzo 2019 firma la colonna sonora de \"Gauguin a Tahiti. Il paradiso perduto\", il film evento prodotto da 3D Produzioni e da Nexo Digital, con la partecipazione di Adriano Giannini e interamente girato a Tahiti. Contemporaneamente Sony Masterworks USA pubblica in tutto il mondo l'album della colonna sonora originale \"\"Gauguin in Tahiti. Paradise lost\".\"\nIl 23 marzo 2019 si esibisce al Teatro Persiani di Recanati con uno spettacolo intitolato \"Sovrumani Silenzi\" nell'ambito delle celebrazioni per i 200 anni della composizione \"L'Infinito\" di Giacomo Leopardi, unendo alla sua musica le immagini del fotografo Mario Giacomelli. Nello spettacolo Anzovino scompone la celebre poesia di Leopardi sovrascrivendo sulle fotografie di Giacomelli proiettate sullo schermo una coppia di parole estratte dalla canzone, creando dei veri e propri capitoli emotivi del concerto. La critica osserva \"\"se c'era un pianista e compositore in Italia capace di trascrivere in musica L'Infinito di Giacomo Leopardi, quello era sicuramente il Maestro Remo Anzovino. E cos\u00ec \u00e8 stato. Un connubio perfetto per un delle serate pi\u00f9 intese del programma di eventi che la citt\u00e0 di Recanati ha voluto a dedicare al suo illustrissimo cittadino\".\"\nIl 22 e 23 maggio 2019 debutta dal vivo in Giappone con due concerti in piano solo a Tokyo, all'Auditorium Umberto Agnelli, e a Osaka, all'International House, entrambi in collaborazione con gli Istituti di cultura italiana delle rispettive citt\u00e0. Entrambi i concerti registrano il tutto esaurito, \"\"rivelandosi un successo senza precedenti per un musicista italiani della sua generazione\".\"\nIl 4 ottobre 2019 il programma \"Ulisse\" di Alberto Angela in prima serata su Rai 1 sceglie quattro musiche del compositore a commento della puntata \"Maria Antonietta. Ultimo sogno a Versailles\". In particolare la composizione di Anzovino \"Following Light\" viene scelta per il promo della puntata.\nNel novembre 2019 si esibisce in concerto per la prima volta negli Stati Uniti, suonando a Chicago (Pianoforte Studios), Washington (Ambasciata Italiana) e New York (The Cutting Room).\nIl 23 novembre 2019 esce il film evento \"Frida. Viva la vida\" (Nexo Digital / Ballandi Arts per la regia di Giovanni Troilo, con Asia Argento), dedicato all'artista messicana Frida Kalho. Anzovino, oltre a comporre, orchestrare e dirigere le musiche originali del film, \u00e8 anche autore della canzone originale \"Yo te Cielo (canci\u00f3n para Frida)\", dove utilizza per la parte letteraria un frammento di una lettera che Frida Kalho scrisse nel 1947 al poeta messicano Carlo Pelliccier. Sony Masterworks pubblica in tutto il mondo l'album della colonna sonora.\nIl 13 dicembre 2019 Sony Masterworks pubblica il cofanetto \"ART FILM MUSIC\", contenente in 5\u00a0cd le colonne sonore integrali composte per i film \"Hitler contro Picasso e gli altri\", \"Van Gogh - Tra il grano e il cielo\", \"Le Ninfee di Monet. Un incantesimo di acqua e di luce\", \"Gauguin a Tahiti. Il paradiso perduto\", \"Frida.Viva la vida\". Le note di copertina sono firmate dal critico musicale inglese John Mansell (Movie Music International), il quale afferma: \"Remo Anzovino \u00e8 un compositore che ha il suo suono, il suo stile e il suo modo davvero unico di creare musica magistrale e melodie memorabili \u00e8 senza dubbio un autentico maestro nella sua arte\".\nIl 13 gennaio 2020 si esibisce dal vivo al Kroller M\u00fcller Museum a Otterlo su invito di Marco Goldin in occasione della presentazione internazionale alla stampa della mostra \u201cI colori della vita\u201c programmata a Padova nell\u2019ottobre 2020. In particolare esegue il tema \u201cH\u00e9l\u00e8ne\u201c dalla colonna sonora composta per il film \u201cVan Gogh tra il grano e il cielo\u201c e dedicato proprio alla donna che cre\u00f2 l\u2019importante Museo olandese.\nIl 26 gennaio 2020 il giornalista Tommaso Ricci dedica al compositore Remo Anzovino una intera puntata della trasmissione culturale Mizar su Rai 2 intitolata \u201cLe note di Anzovino al servizio dell\u2019Arte\u201d.\nDai primi giorni di marzo fino al 2 maggio 2020, in concomitanza con tutto il periodo di \"lockdown\" imposto in Italia dalla pandemia dovuta al virus Covid-19, cura il progetto \u201cIl Diario Sonoro\u201c, format audiovisivo scritto e girato da Anzovino che unisce narrazione, musica e immagini in movimento, dove il compositore declina tutti gli elementi della natura inibiti alle persone a causa della reclusione forzata in casa: dal mare alle stelle, dal vento alla notte, passando per danze come il valzer e il tango, le musiche cinematiche, giungendo a realizzare due grandi suite \u201cSinfonia della Terra\u201c e \u201cIl suono della Luce\u201d. Con oltre 10 ore di materiali audiovisivi prodotti, 500.000 visualizzazioni e 12.000 commenti singoli solo sulla pagina Facebook dell\u2019artista il progetto riscuote un importante e crescente gradimento del pubblico.\nIl 7 luglio 2020 esce il film \u201cIl Ladro di Cardellini\u201c (Bronx Film / Rai Cinema / Minerva Pictures ) per la regia di Carlo Luglio, di cui compone e dirige le musiche originali. Una commedia agrodolce che vede per la prima volta nel ruolo di protagonista Nando Paone con una cast che raccoglie alcuni tra i pi\u00f9 importanti attori e artisti napoletani: Ernesto Mahieux, Pino Mauro, Gigi De Luca, Tonino Taiuti, Viviana Cangiano, Lino Musella, Antonella Attili, Yuliya Mayarchuk, Vincenzo Nemolato, Alan De Luca. Le musiche vincono il Premio Miglior Colonna Sonora al Villammare Film Festival. Nella colonna sonora Remo Anzovino, oltre alla composizione delle musiche originali, cura l\u2019arrangiamento e la direzione della canzone Lu Cardillo interpretata da Pino Mauro.\nNell\u2019ottobre 2020 l\u2019Unesco ha scelto la musica del compositore del compositore per la campagna #Noisiamooceano, volta alla tutela e alla valorizzazione del mare e degli oceani, una delle priorit\u00e0 dell\u2019Agenda 2030 delle Nazioni Unite sullo sviluppo sostenibile.\nIl 25 ottobre 2020 \u00e8 l\u2019ospite d'onore della decima edizione della rassegna Internazionale \"Fisarmonica Accordion Festival\". Per l\u2019occasione si esibisce, a distanza di 17 anni dal primo concerto insieme, con il fisarmonica Gianni Fassetta, in duo pianoforte e fisarmonica.\nIl 29 gennaio 2021 la band bolognese Lo Stato Sociale pubblica l\u2019EP Bebo (Garrincha Dischi / Universal), primo dei 5 dischi con uscita a cadenza settimanale e di cui \u00e8 protagonista ogni componente della band in vista della partecipazione al Festival di Sanremo 2021. Il disco porta il nome d\u2019arte di Alberto \u201cBebo\u201d Guidetti, scelto come apripista del progetto discografico, e si conclude con il brano \"Sono Libero\" di cui Remo Anzovino, oltre a essere il produttore, firma interamente la musica e partecipa come featuring suonando il pianoforte. Lo Stato Sociale dichiara: \"\u201cRemo Anzovino dipinge la colonna sonora di Sono Libero come se musica e voce diventassero le scene conclusive di un film capace di elidere il confine tra lacrime e sorrisi\u201d\".\nIl 5 febbraio 2021 Sony Classical pubblica l\u2019album \"Il Ladro di Cardellini\", colonna sonora originale composta e diretta da Remo Anzovino per il film omonimo di Carlo Luglio.\nIl 28 febbraio 2021 la violinista canadese Angele Dubeau pubblica l\u2019album \"Immersion\" (Analekta Records) accompagnata dall\u2019ensemble femminile La Piet\u00e0, omaggiando alcuni tra i pi\u00f9 grandi compositori contemporanei, quali Ludovico Einaudi, Michael Nyman, Philip Glass, Steve Reich, Dario Marianelli. Nell\u2019album compare il brano \"Water Lilies\" tratto dalla colonna sonora di Remo Anzovino per il film \"Le Ninfee di Monet\".\nIl 30 maggio 2021 il quartetto per archi milanese \"Quartetto Indaco\" presenta al Mantova Chamber Music Festival il disco \"Dante 21\" (Sconfinarte Edizioni Musicali) dove viene affidata a 34 compositori italiani la traduzione di ognuno dei 34 canti dell\u2019Inferno di Dante in occasione dei 700 anni dalla morte del sommo poeta. Anzovino traduce il canto XXIII dedicato agli Ipocriti con la composizione \u201cCaiaphas\u2019 Guilt\u201d.\nIl 18 giugno 2021 Sony Masterworks pubblica l\u2019album \"Pompeii Sin City\", colonna sonora originale del film diretto da Pappi Corsicato con Isabella Rossellini, in concomitanza con le prime uscite internazionali della pellicola.\nViene scelto dal Mysterium Festival Taranto come primo compositore del progetto pluriennale \u201cQuadri sonori\u201d che intende affidare ai pi\u00f9 acclamati compositori contemporanei la sonorizzazione dei pi\u00f9 importanti luoghi di culto e cultura della citt\u00e0 di Taranto. Remo Anzovino mette in musica la Concattedrale Gran Madre di Dio disegnata da Gio Ponti componendo e orchestrando \u201cUna Vela tra i Due Mari\u201d, Sinfonia Breve in Tre Episodi e Quattro Movimenti per Coro e Orchestra Sinfonica. Commissione Mysterium Festival, Orchestra della Magna Grecia, Ministero della Cultura, Comune di Taranto, Arcivescovado di Taranto. La prima esecuzione assoluta avviene il 29 settembre 2021 a Taranto nella Concattedrale Gran Madre di Dio di Gio Ponti, ricevendo 3 minuti di applausi e una standing ovation. La composizione \u00e8 eseguita dalla Orchestra della Magna Grecia diretta dal Maestro Piero Romano e da L.A. Chorus preparato dal Maestro Luigi Leo. Al termine della prima esecuzione l\u2019Arcivescovo di Taranto Mons. Santoro sale sul palcoscenico e afferma \"\u201cNon sappiamo con quali aggettivi definire in modo appropriato \u2018Una Vela tra i Due Mari\u2019, la colonna sonora che il Maestro Remo Anzovino ha realizzato per la nostra Concattedrale: \u00e8 qualcosa di straordinario, commovente\u201d\".\nIl 5 novembre 2021 Sony Masterworks pubblica l\u2019album \u201cNapoleon. In the name of art\u201d colonna sonora originale composta e diretta da Remo Anzovino per il film evento Napoleone in nome dell\u2019arte, con il Premio Oscar Jeremy Irons, in uscita nelle sale italiane l\u20198 novembre 2021.\nDiscografia.\nColonne sonore.\nCinema muto.\nMusica Assoluta\nPremi e riconoscimenti.\n2020 - Premio Miglior Colonna Sonora - Villammare Film Festival (per \"Il ladro di Cardellini\", regia di Carlo Luglio)\n2019 - Nastro d'Argento - Menzione Speciale per la \"Musica dell'Arte\" (colonne sonore \"Hitler contro Picasso e gli altri\", \"Van Gogh - Tra il grano e il cielo\", \"Le Ninfee di Monet. Un incantesimo di acqua e di luce\").\n2016 - Premio Tenco - Finalista \"Miglior Canzone dell'anno\" come autore della musica della canzone \"L'Alba dei Tram - Canzone per Pasolini\", su parole di Giuliano Sangiorgi.\n2014 - Premio San Marco\n2013 - Premio Anima (per la composizione \u201c9 ottobre 1963 Suite for Vajont\u201d)\n2011 - Moret d'Aur\n2006 - Rimusicazioni Festival Bolzano - Premio Speciale del Pubblico (per la partitura a commento del film muto di R.J. Flaherty \u201cNanook l\u2019eschimese\u201d)\nCollaborazioni.\nIn carriera ha, tra i tanti, collaborato con Franz Di Cioccio, Roy Paci, Lo Stato Sociale, Pappi Corsicato, Angele Dubeau, Quartetto Indaco, London Session Orchestra, Vardan Grigoryan, Masatsugu Shinozaki, Nadia Ratsimandresy, Giuliano Sangiorgi, Gino Paoli, Oliviero Toscani, Mauro Ermanno Giovanardi, Enzo Gragnaniello, Tony Esposito, Danilo Rossi, Dino Pedriali, Lino Capolicchio, Enzo Pietropaoli, Tre Allegri Ragazzi Morti, Davide Toffolo, Simone Cristicchi, Taketo Gohara, Paolo Baldini, Vincenzo Vasi, Francesco Bearzatti, Bebo Ferra, Gabriele Mirabassi, Luca Aquino, Mylious Johnson, Gabriele Lazzarotti, John Lui, Vito Scavo, Tommaso Cerno, Orchestra D'Archi Italiana, Coro Polifonico di Ruda, Luisa Prandina, Gianfranco Grisi, Giuseppe Ettorre, Giuseppe Cacciola, Alessandro \"Asso\" Stefana, Fondazione Lelio Luttazzi, Dj Aladyn, Dargen D'Amico, Roberto Dellera, Emanuela Audisio, Carlo Luglio, Didi Gnocchi, Marco Goldin, Nexo Digital, 3D Produzioni."}
{"id": "3553612", "revid": "647919", "url": "https://it.wikipedia.org/wiki?curid=3553612", "title": "Dead moon circus", "text": ""}
{"id": "3553619", "revid": "149485", "url": "https://it.wikipedia.org/wiki?curid=3553619", "title": "Campionato europeo di arrampicata 2007", "text": "Il Campionato europeo di arrampicata 2007 si \u00e8 tenuto dal 16 marzo al 18 marzo 2007 a Birmingham, Regno Unito.\nSi \u00e8 svolta solo la specialit\u00e0 boulder in quanto annullata durante il Campionato europeo di arrampicata 2006."}
{"id": "3553627", "revid": "767487", "url": "https://it.wikipedia.org/wiki?curid=3553627", "title": "I Hate Myself", "text": "Gli I Hate Myself sono stati una band emocore fondata da Jon e Jim Marrburger a Gainesville, in Florida, durante il 1996.\nStoria della band e influenze.\nGli \"I Hate myself\" sono una band che ha la particolarit\u00e0 di non aver mai dato nessun titolo ad un loro album, n\u00e9 a molte delle loro canzoni: per esempio nel primo album l'unica canzone con un titolo verr\u00e0 scoperta pi\u00f9 avanti in una compilation, e verr\u00e0 chiamata \"Less Than Nothing\". Alcuni lavori della band al contrario contengono canzoni con titoli estremamente lunghi (esempio: \"Fred Mertz Was Most Likely A Bad Poet And A Pervert\") rispetto agli standard musicali che sembrerebbero atte a descrivere una situazione che il cantante, Jim Marburger, dovrebbe elaborare nella canzone stessa. Ma poich\u00e9 spesso questo non succede \u00e8 piuttosto comune lo stereotipo secondo cui le band emo/screamo utilizzino titoli senza alcun senso nel contesto della canzone. La parte strumentale delle canzoni \u00e8 spesso molto minimale e presenta una sorta di autocommiserazione della band.\nNella novella \"Eeeee Eee Eeee\" Di Tao Lin, il protagonista guida in Florida ascoltando gli I Hate Myself. Alcune frasi della canzone del gruppo \"Kind of a Long Way Down\" sono state citate nel testo"}
{"id": "3553634", "revid": "767487", "url": "https://it.wikipedia.org/wiki?curid=3553634", "title": "Campionato europeo di arrampicata 2010", "text": "Il Campionato europeo di arrampicata 2010 si \u00e8 tenuto dal 14 al 18 settembre 2010 a Imst e Innsbruck, Austria."}
{"id": "3553644", "revid": "76963", "url": "https://it.wikipedia.org/wiki?curid=3553644", "title": "Cesare Antonio Vergara", "text": "Biografia.\nCesare Antonio Vergara nacque a Vaglio Basilicata il 23 novembre del 1669 da Paolo Vergara di San Lorenzo in Calabria e da Pasqua Fedota di Vaglio Basilicata. La casata Vergara fu una antichissima e nobile stirpe di origine Basca e precisamente della cittadina di Bergara, Vergara in lingua castigliana, situata nell'antica provincia di Guip\u00fazcoa a trenta chilometri da Deba. \nI Vergara sono presenti nel Regno di Napoli gi\u00e0 dal 1381. Il capostipite della famiglia, di cui si ha notizia storica certa, fu il generale dell\u2019armata navale Carlo Vergara. Egli il 20 settembre 1496 ricevette da Ferdinando II di Napoli della casata d\u2019Aragona, il titolo di cavaliere di terra d\u2019Otranto. Un altro Vergara di nome Giovanni ottenne nel maggio del 1508 dal Principe Roberto Sanseverino di Salerno il feudo di Montegiordano in Calabria, in seguito possedette anche Oriolo, come sub feudatario del Sanseverino. \nCesare Antonio Vergara apparteneva a questa illustre e antichissima casata, che ha avuto molti personaggi ragguardevoli, i quali si sono distinti per gli alti uffici esercitati nel Regno di Napoli. Un ramo di questa nobile famiglia, nella persona del dottor D. Carlo Vergara, Consigliere Regio e Presidente della Regia Camera, acquist\u00f2 il 26 febbraio 1667 il feudo di Craco, in Basilicata, dal barone e dottore D. Michelangelo Latronico di Tursi. Nello stesso periodo si stabil\u00ec a Vaglio Basilicata Paolo Vergara che, oltre al nostro autore, gener\u00f2 Carlo, Cecilia, Porzia e Laura. \nCesare Antonio dopo aver abbracciato il sacerdozio, continu\u00f2 i suoi studi presso l\u2019universit\u00e0 di Napoli, conseguendo la laurea in legge o come si diceva allora in utroque iure. In un testo denominato: \u201c Cenno storico,\u201d i genealogisti di famiglia, Ernesto e Edoardo Vergara Caffarelli, attraverso le loro ricerche considerano D. Michele Vergara e suo fratello D. Carlo dei componenti della loro famiglia. Tenendo presente la menzione fatta dal nostro autore nel suo libro, i genealogisti scrivono: \u201cfanno probabilmente parte della famiglia D. Michele Vergara, che nel 1622 fu maestro di Cerimonie del Vicer\u00e9 Cardinale Antonio Zapata y Cisneros, e il fratello D. Carlo che nel 1632 fu Sergiento Maggiore, comandante le truppe in Calabria. Loro discendente fu il noto numismatico Cesare Antonio Vergara, nato circa il 1680, che fu Cappellano del Cardinale Giovanni Battista Spinola e che nel 1715 pubblic\u00f2 a Roma il volume: \u201cMonete del Regno di Napoli da Roggiero primo Re, fino all'Augustissimo Regnante Carlo VI Imperadore, e III Re Cattolico\u201d.\nLa notizia riguardante il maestro di cerimonie del Vicer\u00e9, D. Michele Vergara, menzionata dai genealogisti, \u00e8 tratta direttamente dall\u2019opera di Cesare Antonio Vergara, nel passo del libro in cui, nel 1621, tratta l\u2019abolizione della vecchia moneta e il conio della nuova. In questo periodo si verificarono dei disguidi, perch\u00e9 la moneta nuova non fu battuta in maniera sufficiente per permutare la quantit\u00e0 delle precedenti. Questo inconveniente caus\u00f2 una sommossa di popolo, il quale non poteva servirsi della moneta vecchia in quanto abolita, e della moneta nuova perch\u00e9 non battuta in quantit\u00e0 sufficiente per tutti. Quindi narra l\u2019autore: \u201calcuni plebei nel giorno 24 del mese di Aprile avvicinatisi alla carrozza del Cardinale Vicer\u00e9, ch\u2019era uscito fuori la porta Capoana, dopo molte parole sconcie, e minaccevoli, gli lanciarono addosso un pezzo di pane, che gli mostravano, lagnandosi di essere poco e cattivo; con che temendo di peggio, fatti sollecitare i cavalli, per la strada di fuori la porta di San Gennaro, entrando per la Reale, detta dello Spirito Santo, si ritir\u00f2 a Palazzo, con passare la cosa in silenzio. Un altro simile incontro gli fu fatto a\u2019 4 del mese di Maggio, in cui per la festa che si faceva della Canonizzazione di cinque Santi, era uscito conducendo seco il Conte di Monterey Ambasciatore straordinario al Papa Gregorio XV. Mentre alcuni plebei dopo le parole cominciarono a tirare sassi, e poco manc\u00f2 di non succedere maggior male, poich\u00e9 il cavallerizzo volle sfoderare la spada, ma avvertito da Don Michele Vergara, Usciero o sia Maestro di Cerimonie del Vicer\u00e9, del pericolo di essere tutti tagliati a pezzi dalla moltitudine del popolo, la ripose nel fodero, e tutti a gran passi si ritirarono a Palazzo.\u201d \nIl Vergara ha voluto, intenzionalmente e con un certo compiacimento, menzionare in questo luogo del suo libro D. Michele Vergara, fratello di suo nonno D. Carlo che fu sergente maggiore, nel 1630, del Battaglione della provincia di Calabria Ultra, in sostituzione di D. Giovanni Battista Pappacoda che era deceduto. \nUn\u2019altra notizia personale, riferita a se stesso, riguarda il suo trasferimento a Roma, ed \u00e8 esposta nel luogo del libro dove descrive il periodo storico della successione a Giovanna I Regina di Napoli. La quale in un primo momento aveva scelto come suo legittimo successore, il cugino e nipote, Carlo di Durazzo, che aveva fatto sposare con Margherita di Durazzo, figlia di sua sorella Maria di Calabria e di Carlo conte di Gravina e duca di Durazzo, e che poi a seguito di alcuni rivolgimenti, aveva scelto come suo successore Luigi I d'Angi\u00f2, secondogenito del re di Francia. Durante queste turbolenze: \u201c Accadde anche in quel tempo del 1378, che per la morte di Gregorio XI ( il quale aveva riportato da Avignone la Sede in Roma) dovendosi fare l\u2019elezione del nuovo Papa, il Popolo Romano, desideroso di averlo Italiano, fece qualche tumulto; onde i Cardinali elessero fuor del loro Collegio col nome di Urbano VI Bartolomeo Prignano, Napolitano, Arcivescovo di Bari, che prima era stato Arcivescovo dell\u2019antichissima Chiesa Metropolitana di Acerenza, in cui ho goduto un Canonicato per alcuni anni, che ho poi rinunziato per trattenermi in Roma.\u201d \nPrima di prendere dimora a Roma, il nostro autore rammenta di aver ottenuto un canonicato presso l\u2019antichissima cattedrale di Acerenza; non ci informa per\u00f2 degli anni in cui ha vissuto ad Acerenza e del periodo in cui fu ascritto al Canonicato. A Roma ebbe l\u2019incarico di Segretario del cardinale Giovanni Battista Spinola, detto il cardinale di San Cesareo, invece Monsignor Giusto Fontanini, che fu un suo acerrimo detrattore, afferma che egli fu il Cappellano del Cardinale Spinola. Il risentimento di Monsignor Fontanini era dovuto pi\u00f9 al contrasto con Ludovico Antonio Muratori, suo avversario, in quanto avvocato degli Estensi, per la disputa causata dall'occupazione imperiale del territorio pontificio di Comacchio e del tentativo degli Estensi di far valere gli antichi diritti su quelle terre, che con il Vergara, il quale era amico del Muratori e da lui molto apprezzato. Comunque cappellano o segretario, il Vergara grazie alla sua posizione privilegiata fece la conoscenza di molti prelati e di tanti personaggi illustri, uno di questi fu il conte Johann Wenzel von Gallas, ambasciatore austriaco a Roma dell\u2019imperatore Carlo VI d'Asburgo, con il quale entr\u00f2 in confidenza. Il conte di Galass gli fu talmente amico da impetrare all\u2019imperatore di favorire il Vergara concedendogli un Vescovado Regio; il primo che rimanesse privo del titolare della carica. \nA Roma Don Antonio Vergara ottenne il 5 aprile 1705 dal Cardinale Gaspare Carpegna, Vicario Generale del Papa Clemente X, il teschio di San Clemente, rinvenuto nelle Catacombe di San Callisto, che don\u00f2 alla Chiesa Madre di Vaglio Basilicata il 12 maggio 1705. Questa reliquia, che si considerava perduta, \u00e8 stata rinvenuta durante i lavori di restauro dell'altare della Chiesa di Santa Caterina d\u2019Alessandria. Insieme alla reliquia \u00e8 stata rinvenuta la bolla pontificia sottoscritta dal Cardinale Carpegna; sul retro del documento vi \u00e8 la donazione autografa di Don Antonio Vergara attestata dal notaio Nicola Fedota di Tolve: \u201cEgo infrascriptus ad majorem Dei gloriam, et Suorum (Sanctorum) venerationem, et cultum donabo insignem Reliquiam retroscriptam Christi Martyris S.Clementis Ecclesiae Matrici huius terrae Balij meae Patriae, ut in ea collocari, et pubblicae fidelium venerationi exponi possit. Datum Balij hac die 12 Maij 1705. Ego Canonicus Antonius Vergara.\u201d\nTranne monsignor Fontanini, Vergara ebbe molti estimatori e tra questi oltre al Muratori vi fu il conterraneo, l\u2019abate Placido Troyli di Montalbano Ionico. Monsignor Fontanini muove delle obiezioni banali al Vergara gi\u00e0 in riferimento al titolo del libro: gli contesta la prerogativa di definire lo stato napoletano, Regno, perch\u00e9 secondo lui: \u201c questa prerogativa fu annessa alla sola Isola di Sicilia di l\u00e0 dal Faro, che precisamente \u00e8 regno, e non alle altre provincie di qua, che si qualificarono per Terre e Ducee, e non Regno.\u201d Una capace difesa dell\u2019abate Vergara la fece Apostolo Zeno; nelle chiose al libro del Fontanini: Biblioteca dell'eloquenza italiana, giustific\u00f2 il termine, Regno, usato dal Vergara nel titolo del libro, con la considerazione che nel linguaggio corrente si usava chiamarlo comunemente Regno per la continua e durevole residenza dei Monarchi a Napoli. Non ha certamente torto il Vergara, che in un'opera del XVIII secolo si \u00e8 servito del linguaggio comune per indicare lo stato napoletano. Lo stesso titolo veniva usato al tempo dei Normanni, i quali si davano i titoli di Re di Sicilia, di Puglia e di Calabria, tutti luoghi che appartenevano ad un solo regno, quello che poi diventer\u00e0 in seguito il Regno di Napoli. Il Fontanini non contento di essere stato confutato per una cos\u00ec futile obiezione muove altre mediocri critiche al Vergara sulla descrizione delle monete, poich\u00e9 secondo lui si sarebbe astenuto dal citare Filippo Paruta, tranne che una sola volta per confutarlo, ed inoltre avrebbe tralasciato di menzionare alcune importanti monete. Il libro fu stampato a Roma il primo settembre 1715 con l\u2019approvazione di monsignor Francesco Bianchini, cameriere di onore del Papa Clemente XI e dell\u2019abate Giovanni Vignoli, custode della Biblioteca Apostolica Vaticana. L\u2019Imprimatur venne concesso da Padre Gregorio Selleri, dell\u2019Ordine dei Predicatori, Maestro del Sacro Palazzo Apostolico, a seguito delle relazioni dei precedenti che avevano letto il libro per sua commissione. \nIl Vergara ritornato a Napoli, dopo pochi mesi la pubblicazione del libro, mor\u00ec il 9 marzo 1716 e fu seppellito nella Chiesa di Santa Chiara, dove venivano inumate le spoglie delle persone appartenenti al ceto nobiliare."}
{"id": "3553647", "revid": "1305772", "url": "https://it.wikipedia.org/wiki?curid=3553647", "title": "Catherine de Parthenay", "text": "Nata il 22 marzo 1554 a Park-Mouchamps, dipartimento della Vandea-Loira, e morta nel 1631 nello stesso luogo, \u00e8 stata una umanista francese, donna di eroismo antico, conosciuta ai suoi tempi per il suo impegno calvinista.\nParlava e scriveva in latino, greco ed ebraico, poeta, drammaturgo e mecenate delle arti, \u00e8 la discendente di una linea di donne del Rinascimento, Michelle de Saubonne, (sua nonna), e Antoinette d'Aubeterre, la madre, che univano l'erudizione con la fede.\nHa ricevuto a undici anni lezioni dal matematico Fran\u00e7ois Vi\u00e8te, che era anche il segretario di sua madre. Spos\u00f2 a quattordici anni il barone Charles de Quellenec, contro il quale intenter\u00e0 (con la madre) un famoso processo per dichiararlo incapace di procreare. Tuttavia, alla morte del marito (durante il massacro di San Bartolomeo), ha composto un'Elegia alla sua gloria e quella dell'Ammiraglio Gaspard de Coligny. Poco dopo lei ambienta la tragedia dell'assedio, Oloferne, sotto a La Rochelle, di cui non rimane nulla.\nDotata per la matematica e per la letteratura, si spos\u00f2 in seconde nozze col visconte Renato II di Rohan, da cui ha avuto sei figli. Vedova una seconda volta, si dedica all'educazione dei suoi figli Enrico II di Rohan e Beniamino di Rohan, duca di Soubise, e delle sue figlie, Anne, Catherine e Fran\u00e7oise, nel suo castello di Blain poi al parco-Mouchamps.\nConosciuta nel periodo come la madre dei Rohan, essa rimprovera a Enrico IV la sua abiura in un pamphlet pubblicato anonimo ma che a lei \u00e8 unanimemente attribuito; qualche anno pi\u00f9 tardi, la stessa compianger\u00e0 la sua morte in una bellissima poesia.\nTallement des R\u00e9aux ha lasciato di lei il ritratto di donna lunatica e un po' spostata. Verso la fine della sua vita, combatter\u00e0 a fianco dei suoi figli per fare rispettare lo spirito dell'editto di Nantes, ma la sua fazione (gli ugonotti) sar\u00e0 sconfitta nel 1628 con il lungo assedio a La Rochelle, dopo una resistenza eroica, dove si dice che essa e la sua figlia Anne mangiarono il cuoio dei paramenti e sellerie dei cavalli. Imprigionata e poi esiliata sulle sue terre su ordine di Luigi XIII, morir\u00e0 tre anni pi\u00f9 tardi sui luoghi nativi, a settantasette anni.\nLa si nomina secondo i periodi della propria vita Mademoiselle Soubise, la baronessa du Pons (o de Pont) o la madre dei Rohan.\nBiografia.\nUna giovinezza studiosa a Mouchamps.\nFiglia di Giovanni V di Parthenay-L'Archev\u00eaque, detto Soubise, e di Antoinette d'Aubeterre, nipote di Michelle de Saubonne, Catherine de Parthenay era l'unica erede della potente famiglia ugonotta e poitevina dei Signori di Parthenay-Larchev\u00eaque. Affidata alle nutrici, poi educata dai suoi familiari, essa manifesta molto presto il suo interesse per l'astrologia e l'astronomia; sua madre le d\u00e0 allora per precettore il suo segretario e avvocato delle cause dei Soubise, il matematico Fran\u00e7ois Vi\u00e8te.\nPer lei, il giovane professore compone dei trattati educativi (di cui uno solo ci \u00e8 pervenuto) dove egli espone il mondo conosciuto all'epoca (tra cui le Indie), la conoscenza cosmografica di allora, le scoperte del loro tempo. Essa si forma, senza saperlo, con il fondatore dell'algebra moderna. Vi\u00e8te attribuir\u00e0, vent'anni dopo, la sua passione per la geometria all'entusiasmo che manifestava la sua giovane allieva per questa disciplina. Eminente crittografo, da lui apprende probabilmente in questo momento a scrivere lettere crittografate e a usare inchiostro invisibile.\nLa terra di Mouchamps dove hanno luogo queste lezioni di scienze e geografia \u00e8 un rifugio per i calvinisti. Bernard Palissy vi fa cuocere le sue prime ceramiche; vi sono convitati numerosi. Ma suo padre passa poco tempo vicino a lei: si trova in guerra al servizio di Luigi I di Borbone-Cond\u00e9 o alla Corte di Carlo IX a tentare di convincere Caterina de' Medici di dichiararsi a favore della riforma. Giovanni di Parthenay non risiede mai a lungo con sua moglie e sua figlia. Quando muore, il 1\u00ba settembre 1566, Antoinette d'Aubeterre trova il coraggio di accompagnarlo alla morte e di stargli vicino fino al suo ultimo respiro, ma al momento supremo fa uscire Catherine de Parthenay dalla camera.\nMinacciando di riprendere i combattimenti tra le truppe reali, guidati dai Guisa, e le truppe calviniste, guidate dai luogotenenti di Giovanna d'Albret e suo figlio, Antoinette d'Aubeterre da quell'anno ricerca un partito adatto per la figlia. Sono disponibili tre: il figlio dell'Ammiraglio de Coligny, Henri de Pontivy, figlio minore della famiglia dei Rohan e il barone Charles de Quellenec, del casato di Pont-l'Abb\u00e9. La sua scelta \u00e8 orientata da tempo sul primo, i preparativi sono pianificati ma il giovane Ch\u00e2tillon muore nel 1567 di peste e il 15 giugno 1568, l'erede dei Soubise si sposa al parc-Mouchamps con il barone di Pont.\nUn processo per impotenza.\nAll'inizio, dispute riguardanti i preparativi conducono Antoinette Aubeterre a permettere alla giovane coppia di gestire le terre dei Soubise. Si trasferisce a La Rochelle, dove confidenze domestiche le fanno capire che il barone du Pont non onora come si conviene la moglie. Si confida con Teodoro di Beza, poi con Giovanna d'Albret, le viene assicurato che questo \u00e8 motivo di scioglimento del matrimonio.\nNel 1570, il barone di Pont \u00e8 fatto prigioniero nella battaglia di Jarnac. Fugge (nonostante avesse giurato di rimanere prigioniero sulla parola) e raggiunge La Rochelle dove combatte agli ordini del visconte Renato di Rohan. Gravemente ferito alla mascella, rientra nelle terre di Mouchamps e apprende che la sua sposa \u00e8 fuggita a La Rochelle.\nAvendo Catherine de Parthenay confessato tutto a sua madre, il barone de Quellenec va a giurare davanti a Giovanna d'Albret che le voci sulla sua impotenza sono calunnie. \u00c8 convinta tuttavia dalla menzogna e il barone promette alla regina di Navarra di adempiere al suo dovere, ma poco tempo dopo, il barone di Pont manda via sua moglie da La Rochelle e la fa rinchiudere nei suoi castelli in Bretagna.\nTuttavia, prima che la costringano a partire per il castello di Pont, Catherine de Parthenay manda una lettera a sua madre, dove comunica che non bisogner\u00e0 pi\u00f9 dar credito a ci\u00f2 che scriver\u00e0 ormai sotto costrizione.\nTenuta prigioniera, scrisse allora (\"presumibilmente\" sotto costrizione) a sua zia de Rochechalas \u00ab che ci sono stati tali cambiamenti allo stato delle cose, che se sar\u00e0 costretta a dire la verit\u00e0, non potr\u00e0 tenere lo stesso tono che aveva tenuto in precedenza \u00bb. A sua zia, Dama de la Rochechallas, avendo potuto renderle visita, Catherine de Parthenay d\u00e0 in segreto una lettera per sua madre dove essa riafferma che non bisogna accordare alcun credito alle parole che le ha appena confidato.\nSolo dei trucchi consentiranno allora a Caterina de Parthenay di corrispondere con la madre e col suo ex precettore con franchezza. Essa utilizza dell'inchiostro simpatico (succo d'arance o di limone) e scrive in versi latini e greci, lingue poco conosciute dal barone du Pont.\nNel dicembre 1570, Antoinette d'Aubeterre decide di portare la questione davanti alla Cour de France, Caterina de Medici e il duca d'Anjou; essa intenta un processo contro il marito della figlia, per impotenza assoluta (non risolvibile).\nNel febbraio 1571, tenuta prigioniera al castello di Rostreven, Catherine certifica nuovamente che le pratiche portate avanti da sua madre sono contrarie alla sua volont\u00e0; nonostante ci\u00f2, quest'ultima non desiste e ottiene dal sinodo, riunito a La Rochelle, che convenga di far liberare al pi\u00f9 presto la falsa sposa. Nel luglio 1571, il barone du Pont lascia infine incontrare liberamente Catherine, a Durtal, un testimone della sua buona fede, il maresciallo de Vieuville agente al comando dell'Ammiraglio Gaspard II de Coligny. Dopo esitazioni, Catherine de Parthenay confessa la verit\u00e0 al vecchio maresciallo. Falsamente rassicurato da Vieuville, il barone ritorna allora al parco di Mouchamps, poi lascia che sua moglie raggiunga La Rochelle. Da allora Giovanna d'Albret, il futuro Enrico IV e Coligny sono convinti di avere il suo appoggio. Pertanto, essi sono riluttanti a mantenere delle forze a La Rochelle.\nSeparata una volta ancora da sua figlia, Antoinette d'Aubeterre poi cominci\u00f2 a scrivere direttamente al re Carlo IX. La loro causa \u00e8 discussa a porte chiuse davanti al gran consiglio marted\u00ec 11 settembre 1571. Non sono state conservate tracce dell'ordinanza che \u00e8 seguita; sebbene indirizzata correttamente, il caso \u00e8 rinviato davanti a un consiglio di medici e, successivamente, di giudici.\nPresente a Parigi per le nozze di Margherita di Valois e del re Enrico di Navarra, il barone di Quellenec muore, assassinato nella corte del Louvre, la notte di San-Bartolomeo. Secondo una testimonianza scritta protestante, dopo essersi difeso valorosamente, il suo corpo fu trascinato nudo, poi esposto sotto le finestre del Louvre, le dame della corte volendo verificare \"de visu\" le cause dell'accanimento della vedova de Soubise contro il barone di Pont. \u00ab Per vedere cosa poteva avere, essendo un cos\u00ec bello e forte gentiluomo, col suo sesso impotente a stare con le donne\" \u00bb.\nQuanto a Catherine de Parthenay e a sua madre, devono la loro salvezza all'intervento di qualche nobile alleato del re, i loro immobili sono saccheggiati ma la mobilia viene risparmiata. De la M\u00f4le, Surg\u00e8res, il duca di Bouillon chiedono la mano della giovane vedova e Antoinette d'Aubeterre progetta di lasciare la Francia. Sua figlia scrive durante questo periodo una elegia alla gloria di suo marito e dell'ammiraglio di Coligny. Infine, le due donne finiscono poi per raggiungere La Rochelle.\nMadre dei Rohan.\nVedova ed erede di Soubise, Catherine de Parthenay \u00e8, a diciotto anni, una dei migliori partiti della nobilt\u00e0 ugonotta. Di pi\u00f9, essa passa per essere una delle donne pi\u00f9 intelligenti del suo tempo. Corteggiata da Renato di Rohan de Pontivy, cadetto della Famiglia dei Rohan di cui lei \u00e8 amica intima della sorella, la sfortunata Fran\u00e7oise de Rohan, essa non pu\u00f2 tuttavia donargli la sua mano senza sminuire il suo status.\nMentre le truppe del duca d'Anjou assediano La Rochelle, essa vi fa ambientare e rappresentare la sua tragedia Oloferne, della quale non rimane nulla, al fine di galvanizzare, sembra, il morale delle donne, tra le quali alcune partecipano ai combattimenti.\nIn questo periodo, Renato II di Rohan perde i suoi due fratelli maggiori, Jean detto Frontenay (nel 1574) di cui riprende il nome, poi Enrico I (il 12 maggio 1575), morti senza discendenti maschi, cosa che fa di lui il nuovo Visconte di Rohan, che gli apporta in eredit\u00e0 il castello di famiglia di Blain. Alla notizia della morte di Enrico I di Rohan, giunta a Catherine de Parthenay, a La Rochelle, prima che Ren\u00e9 sia stato avvertito, si racconta che la signora d'Aubeterre conceda al messaggero la terra di ville J\u00e9gu, presso Josselin, presa dai suoi possedimenti, al fine di ricompensarlo di questa buona notizia.\nIl matrimonio di Catherine e di Renato si svolge in privato, senza pompa, nel 1575; i loro testimoni sono i pastori Dominique de Losses, Denort e Gorr\u00e9, e i compagni d'arme di Renato, Montgommery, Saint Gelais, Machecoult. Il contratto di matrimonio regola le sorti delle terre e dei titoli trasmessi ai loro futuri figli. Divenuta viscontessa di Rohan, Catherine gestisce le principali residenze dei Rohan in Bretagna: Blain, Josselin e Pontivy. Essa vi insedia delle chiese protestanti. Jean Pasquier le dedica la sua edizione, contraffatta ed epurata delle canzoni di Orlando di Lasso. In quegli anni, protegge anche il poeta Andr\u00e9 de Rivaudeau.\nNascono:\nEssa consacra allora la sua vita ad allevare i suoi cinque figli e a sostenere il movimento protestante bretone.\nRovinata dalla guerra.\nNel 1583 Jean de La Gess\u00e9e le dedica una poesia nelle sue \"Jeunesses\":\nCitazioni.\nG\u00e9d\u00e9on Tallemant des R\u00e9aux, nelle sue \"Historiettes\", ha ricordato che: \"ogni volta che Mr de Nevers, Mr. de Br\u00e8ves e Catherine de Parthenay si trovavano insieme, conquistavano l'impero del Turco;\" modo di dire del tempo per esprimere che hanno rifatto il mondo."}
{"id": "3553653", "revid": "1100311", "url": "https://it.wikipedia.org/wiki?curid=3553653", "title": "Alain Casanova", "text": "Statistiche.\nStatistiche da allenatore.\n\"Statistiche aggiornate al 12 agosto 2020.\" In grassetto le competizioni vinte."}
{"id": "3553655", "revid": "1342360", "url": "https://it.wikipedia.org/wiki?curid=3553655", "title": "Societ\u00e0 Sportiva Juve Stabia 2008-2009", "text": "Questa voce raccoglie le informazioni riguardanti la Societ\u00e0 Sportiva Juve Stabia nelle competizioni ufficiali della stagione 2008-2009.\nStagione.\nNella stagione 2008-2009 \u00e8 iscritta alla Lega Pro Prima Divisione girone B, nuova denominazione della vecchia serie C1. Con la nuova societ\u00e0, capitanata dai presidenti Franco Manniello e Franco Giglio, quest'ultimo ex presidente del , la squadra capitanata da Massimo Rastelli inizia un campionato con aspirazioni di vertice. L'avvio, per\u00f2, non \u00e8 dei migliori: dopo una sconfitta esterna contro il Foggia, viene esonerato il tecnico Maurizio Costantini per far posto a Massimo Morgia. Alla quartultima partita del girone di andata il tecnico si dimetter\u00e0, e il suo posto verr\u00e0 occupato da Dario Bonetti, con l'obiettivo di puntare in alto con una squadra sicuramente attrezzata per arrivare ai vertici alti della categoria. Anche il nuovo tecnico viene esonerato, lasciando il posto a Costantini, che far\u00e0 il suo nuovo esordio in un Menti completamente messo a nuovo il 15 marzo 2009, nel derby di ritorno Juve Stabia-Cavese, perso per un gol. Disputa le gare di play out contro il Lanciano. La gara di andata viene disputata il 31 maggio 2009 a Castellammare di Stabia, dove la squadra campana si impone con un secco 2-1. La gara di ritorno, invece, viene disputata il 7 giugno 2009 a Lanciano, dove la Juve Stabia viene sconfitta 0-1, e a causa di questo risultato retrocede sfortunatamente in Lega Pro Seconda Divisione, categoria nella quale rester\u00e0 solo un anno, vincendo il campionato ed ottenendo l'immediata promozione.\nRosa 2008-2009.\n \"*\"\n \"*\"\n \"*\"\n \"*\"\n\"Con il simbolo \"*\" sono contrassegnati i calciatori acquistati e venduti nella stagione calcistica 2009-2010.\""}
{"id": "3553660", "revid": "203463", "url": "https://it.wikipedia.org/wiki?curid=3553660", "title": "Istituto d\u2019Arte Paolo Toschi", "text": ""}
{"id": "3553661", "revid": "287204", "url": "https://it.wikipedia.org/wiki?curid=3553661", "title": "Eternal Melody", "text": "Eternal Melody \u00e8 il primo album solista di Yoshiki, noto come batterista, pianista e principale compositore del gruppo musicale giapponese X Japan, pubblicato nel 1993 dalla EMI. Il disco \u00e8 prodotto dal noto produttore britannico George Martin. Si compone di brani degli X Japan riproposti in chiave classica, ad eccezione dell'inedito Amethyst e dell'ouverture introduttiva. Tutto l'album \u00e8 stato registrato con l'Orchestra Filarmonica di Londra."}
{"id": "3553665", "revid": "1543377", "url": "https://it.wikipedia.org/wiki?curid=3553665", "title": "Madonna del Latte e un angelo", "text": "La Madonna del Latte e un angelo \u00e8 un dipinto a olio su tavola (68,5x87 cm) di Correggio, databile al 1524 circa e conservato nel Museo di Belle Arti di Budapest.\nStoria.\nPer via stilistica l'opera si colloca negli anni della commissione dei dipinti per la Cappella Del Bono in San Giovanni Evangelista, all'inizio del terzo decennio del Cinquecento.\nPurtroppo non si sa niente riguardo alla sua committenza n\u00e9 ad una sua provenienza anteriore al 1603 quando si trova registrata nell'inventario Aldobrandini a Roma.\nFu quindi uno di quei dipinti, in genere di piccolo formato, che ebbero il compito di affermare nell'Urbe la fama del Correggio.\nA Roma fu probabilmente ammirata da Federico Barocci, affascin\u00f2 pi\u00f9 tardi il giovane pittore fiammingo Antoon van Dyck nonch\u00e9 il protagonista della grande stagione barocca, Pietro da Cortona.\nFu questa piccola tavola ad essere citata da padre Ottonelli nel suo \"Trattato della Pittura e della Scultura, uso et abuso loro\" come modello per spiegare quanta fama un soggetto religioso potesse ottenere a differenza di un soggetto profano. Secondo padre Ottonelli i principali cardinali romani del Seicento avrebbero fatto a gara per poter possedere la \"Madonna del Latte\".\nEsiste un'incisione antica tratta dal dipinto e un disegno di Lelio Orsi che dimostra quanto l'artista emiliano ne fosse rimasto affascinato.\nDescrizione e stile.\nIl dipinto deve il suo fascino all'estrema \u201cgrazia\u201d e naturalezza con cui tratta un tema altrimenti banale, quale l'incontro fra il Bambino e un piccolo angelo che gli porge un ramo di bacche rosse, allusione alla Passione futura. L'immagine \u00e8 costruita secondo una seducente diagonale che \u00e8 marcata dal braccio sinistro del Bambino. Il movimento estremamente naturale di quest'ultimo, che pare quasi scivolare sulle ginocchia della madre, ricorda la \"Madonna della Cesta\" con cui condivide un'analoga freschezza narrativa e la sottile capacit\u00e0 di descrivere il rapporto affettuoso fra la giovanissima Vergine e il Bambino. Per altri versi l'opera si avvicina alla \"Madonna di Casalmaggiore\" rappresentando forse un prodotto successivo nella riflessione su temi affini in piccolo formato.\nLa beatitudine della luce, la tenerezza degli incarnati, i sorrisi, la soffusione dorata dei capelli, la musicalissima fluenza dei panni, rendono gaudiosa questa scena di intimit\u00e0 familiare ma non nascondono il conflitto sacro che contiene. Correggio riusc\u00ec a figurare ci\u00f2 che \u00e8 divino attraverso una toccante umanit\u00e0, con l'attitudine della Vergine e la stupenda infantilit\u00e0 dei due bambini."}
{"id": "3553678", "revid": "228446", "url": "https://it.wikipedia.org/wiki?curid=3553678", "title": "Alleanza italo-prussiana", "text": "L\u2019Alleanza italo-prussiana fu un patto militare stipulato dal Regno d\u2019Italia ed il Regno di Prussia l'8 aprile 1866. Stabil\u00ec le modalit\u00e0 dell'entrata in guerra delle due nazioni contro l'Austria e i rispettivi compensi in caso di vittoria. Per l'Italia il compenso sarebbe stato il Veneto (ancora territorio austriaco); per la Prussia territori analoghi dell'Austria.\nL'alleanza port\u00f2 alla Guerra austro-prussiana che sul fronte italiano prese il nome di Terza guerra di indipendenza. Al termine del conflitto, grazie alle vittorie della Prussia, e nonostante le sconfitte di Custoza e Lissa, l'Italia ottenne il Veneto. La Prussia invece estese la sua influenza su tutta la Germania a nord del Meno ponendosi alla guida della Confederazione Tedesca del Nord.\nGli antefatti (1859-1866).\nI tentativi di Cavour e La Marmora.\nDopo l'armistizio di Villafranca (11 giugno 1859) con il quale si concludeva la seconda guerra di indipendenza e si stabiliva di lasciare all'Austria il Veneto, Cavour intu\u00ec che la liberazione di quella provincia sarebbe potuta avvenire grazie ad un accordo con la Prussia. Anche questa nazione, infatti, risentiva della potenza dell'Austria che al Congresso di Vienna aveva ottenuto nella sua sfera d'influenza la Confederazione germanica.\nIl Presidente del Consiglio Cavour (qualche mese prima di morire) nel gennaio 1861 invi\u00f2 nella capitale prussiana Berlino il generale Alfonso Ferrero La Marmora, con l'incarico ufficiale di rappresentare il Regno d\u2019Italia all'incoronazione di re Guglielmo I. La missione tuttavia aveva anche lo scopo segreto di sondare le intenzioni del governo prussiano su di un eventuale accordo contro l'Austria. La missione non ebbe esito positivo, soprattutto per il conservatorismo della Prussia che diffidava di una nazione definita troppo liberale.\nNel periodo 1861-1866 l'Italia fece ancora alcuni tentativi per ottenere il Veneto dall'Austria che, non riconoscendo il nuovo regno, costrinse il governo italiano a chiedere la mediazione di Francia o Gran Bretagna. In tal senso un primo passo fu fatto da Giuseppe Pasolini nel dicembre 1863 e un secondo da La Marmora nel novembre 1864. Entrambi i tentativi, per\u00f2, non diedero risultati utili.\nTutto ci\u00f2 fino agli inizi di ottobre del 1865, quando la diplomazia italiana comp\u00ec un ultimo passo per ottenere il Veneto senza spargimenti di sangue. La Marmora autorizz\u00f2, infatti, il conte Alessandro Malaguzzi Valeri ad aprire trattative segrete con l'Austria, alla quale fu offerta una ingente somma di danaro in cambio della regione. Anche questa missione fall\u00ec.\nLe manovre di Bismarck.\nTre anni dopo la sua ascesa al potere in Prussia, il Primo ministro Otto von Bismarck, nel 1865, decise di porre fine all'influenza austriaca sulla Germania con la guerra. Egli avvi\u00f2 pertanto dei contatti esplorativi con la Francia e con l'Italia.\nAlla fine del luglio 1865 fece domandare al Presidente del Consiglio La Marmora da un suo diplomatico, Karl von Usedom, a Firenze (allora capitale), quale atteggiamento avrebbe avuto l'Italia in caso di conflitto austro-prussiano. La risposta di La Marmora fu prudente: per non inimicarsi un vecchio alleato egli dichiar\u00f2 che non avrebbe potuto prendere impegni senza conoscere le intenzioni di Napoleone III di Francia.\nInterrogato il 13 agosto 1865 sull'argomento dall'ambasciatore italiano a Parigi Costantino Nigra, il ministro degli Esteri francese Drouyn de Lhuys rifer\u00ec che la Francia in caso di guerra austro-prussiana si sarebbe tenuta neutrale e che non si sarebbe opposta ad un coinvolgimento dell'Italia a favore della Prussia.\nIntanto, per niente scoraggiato da un clima che si faceva pi\u00f9 disteso fra Prussia e Austria con la Convenzione di Gastein, Bismarck a settembre conferm\u00f2 al rappresentante italiano a Berlino Quigini Pulica che lo scontro finale era solo rimandato. Tuttavia, per arrivare alla guerra senza pericoli di essere aggredito a sua volta dalle potenze vicine, si assicur\u00f2 dell'atteggiamento sostanzialmente benevolo della Russia e del disinteresse della Gran Bretagna. Non gli rimaneva, quindi, di consultare anch'egli la Francia.\nDa ci\u00f2 scaturirono gli incontri fra Bismarck e Napoleone III di Biarritz e di Parigi dell'ottobre e del novembre del 1865, durante i quali l'imperatore francese conferm\u00f2 che avrebbe mantenuto la neutralit\u00e0. A Parigi, il 2 novembre 1865 Bismarck confid\u00f2 a Nigra che occorreva fare presto poich\u00e9 le finanze dell'Austria erano in cattive acque, mentre quelle prussiane erano in migliori condizioni.\nTornato dalla Francia, Bismarck provoc\u00f2 un peggioramento delle relazioni austro-prussiane; dapprima provocando incidenti nei Ducati danesi oggetto della Seconda guerra dello Schleswig, poi, il 26 gennaio 1866, inviando all'Austria una dura nota di protesta con l'accusa di complottare con gli Augustenburg, pretendenti al trono dei ducati. Il 7 febbraio, il ministro degli Esteri austriaco, Alessandro di Mensdorff, protest\u00f2 a sua volta contro l'intromissione prussiana nell'amministrazione del ducato dell'Holstein e contro il clima insostenibile venutosi a creare per colpa della Prussia. Alla fine, a Berlino, il 28 febbraio 1866, il Consiglio della Corona prussiano decise per la guerra contro l'Austria e per stringere un'alleanza con l'Italia.\nLe trattative.\nDurante il Consiglio della Corona del 28 febbraio 1866, la Prussia decise di chiedere al governo italiano di inviare a Berlino un ufficiale per trattare le questioni militari di un'eventuale alleanza, mentre uno prussiano sarebbe stato mandato a Firenze. In Italia l'incaricato della missione fu il generale Giuseppe Govone che il 10 marzo 1866 arriv\u00f2 a Berlino.\nIl generale, partito da Firenze con istruzioni \u201cpoche e generiche\u201d ricav\u00f2 dal suo primo colloquio con Bismarck un'impressione non molto incoraggiante. Il Primo ministro prussiano gli prospett\u00f2, infatti, un trattato generico con l'Italia che, essendo privo di elementi pratici, sembrava pi\u00f9 adatto a determinare un'intimidazione all'Austria per ottenere vantaggi sulla questione dei Ducati danesi che altro.\nNegli stessi giorni giungeva notizia da San Pietroburgo che la Russia si opponeva ad una proposta francese di concedere all'Austria i principati danubiani (sempre pi\u00f9 indipendenti dal protettorato turco) in cambio del Veneto all'Italia.\nAnaloghe perplessit\u00e0 avevano d'altronde espresso il ministro degli Esteri britannico Clarendon e lo stesso governo austriaco.\nL'attenzione si concentr\u00f2, quindi, di nuovo su Bismarck e sulla sua proposta, la cui debolezza era dovuta al fatto che il primo ministro era avversato nei suoi disegni bellicosi sia alla corte di Guglielmo I che nel Paese. Per questi motivi Bismarck non avrebbe potuto stringere con l'Italia un trattato reciproco con l'obiettivo di una guerra decisiva, ci\u00f2 che invece desiderava La Marmora. Tuttavia, l'incitamento di Napoleone III a cogliere comunque l'occasione e concludere un trattato convinse gli italiani a mettere da parte le riserve. Da Parigi Costantino Nigra scriveva infatti a La Marmora il 23 marzo 1866 che l'imperatore consigliava all'Italia di accettare l'alleanza con la Prussia e che non avrebbe permesso all'Austria di attaccare l'Italia nel caso la Prussia si fosse, poi, ritirata dal conflitto.\nLa firma e il testo del trattato.\nDopo aver preso visione di uno schema di Bismarck del trattato, il 28 marzo 1866, il presidente del Consiglio La Marmora telegraf\u00f2 al suo rappresentante a Berlino Giulio De Barral per comunicargli la favorevole impressione che il progetto aveva avuto a Firenze. Il 31, un'altra comunicazione di Nigra a La Marmora trasmetteva il desiderio di Napoleone III di far scoppiare la guerra per trovare il modo di ampliare i confini della Francia sul Reno; nonch\u00e9 l'assicurazione che se l'Austria avesse aggredito l'Italia per prima, la Francia sarebbe intervenuta contro l'Austria.\nA questo punto non rimaneva che concludere. Il trattato di alleanza italo-prussiana fu firmato a Berlino l'8 aprile 1866 da De Barral e Govone per l'Italia, e da Bismarck per la Prussia. Eccone il testo:\nAppena firmato il trattato, Bismarck present\u00f2 alla Dieta di Francoforte (il parlamento della Confederazione germanica) la proposta che si riunisse un'assemblea scaturita da elezioni dirette, la quale esaminasse le proposte dei governi dei singoli stati germanici intorno ad una riforma federale. L'effetto doveva essere quello di creare scompiglio in Austria (guida della confederazione), invece la proposta venne accolta con diffidenza e sarcasmo.\nLa proposta austriaca di cessione del Veneto.\nDiffusasi la notizia di un trattato italo-prussiano, l'Austria comp\u00ec vari tentativi per rompere l'alleanza. Il pi\u00f9 serio fu la proposta di cedere il Veneto alla Francia (l'Austria ufficialmente non aveva rapporti con l'Italia) in cambio della neutralit\u00e0 francese e italiana in caso di conflitto austro-prussiano.\nLa proposta fu fatta dal governo austriaco a Napoleone III che ne inform\u00f2 il 4 maggio 1866 Nigra. Quest'ultimo, il giorno dopo, telegraf\u00f2 a La Marmora. L'offerta era vincolata al non intervento di Francia e Italia a favore della Prussia e consisteva nei seguenti punti:\nInizialmente a La Marmora l'offerta sembr\u00f2 interessante, tanto pi\u00f9 che il trattato appena concluso con la Prussia non obbligava la Prussia a soccorrere l'Italia in caso di attacco dell'Austria. La proposta non era, per\u00f2, priva di inconvenienti. Innanzitutto sarebbe stato violato un patto con la Prussia che sarebbe diventata nemica dell'Italia. Secondo, l'Italia sarebbe stata in debito con la Francia per la cessione del Veneto. Terzo, l'offerta di Vienna era legata all'occupazione austriaca della Slesia, cosa che appariva alquanto problematica.\nLa Marmora volle comunque sondare la Prussia sul suo comportamento nel caso di un attacco preventivo austriaco all'Italia, onde poter decidere sull'offerta di Vienna con maggiore tranquillit\u00e0. Dall'ambasciatore De Barral, il 7 maggio, ricevette la risposta che sia Bismarck che Guglielmo I, nonostante il trattato non lo prevedesse esplicitamente, avevano dato l'assicurazione che la Prussia avrebbe soccorso l'Italia in caso di attacco austriaco. Cos\u00ec tranquillizzato, dopo un proficuo scambio di idee fra Govone e Nigra a Parigi (entrambi contrari ad accettare l'offerta), La Marmora si decise a rifiutare la proposta austriaca \u00ab[\u2026] il governo di Firenze essendo risoluto a non transigere riguardo agli impegni assunti colla Prussia, oltre i limiti nei quali la Prussia sarebbe disposta a fare, riguardo agli impegni presi coll'Italia\u00bb, come comunic\u00f2 a Govone che, arrivato nella capitale, ripart\u00ec la sera del 14 per Parigi.\nLe manovre di Napoleone III.\nMessa da parte la proposta austriaca, l'alleanza italo-prussiana dovette affrontare un'altra prova. Napoleone III, che evidentemente cominciava a dubitare dei vantaggi che avrebbe ottenuto la Francia da una guerra fra Austria e Prussia, progett\u00f2 un congresso europeo che doveva affrontare i problemi in sospeso: il Veneto, i ducati danesi e la riforma della Confederazione germanica. Al congresso si sarebbe anche discusso di uno Stato neutrale sul Reno a beneficio della Francia. L'Austria, a cui vennero offerti compensi non meglio precisati, era invece convinta che avrebbe ottenuto la Slesia in cambio del Veneto solo con la guerra. Rifiut\u00f2 cos\u00ec il congresso e neutralizz\u00f2 la proposta francese.\nNapoleone III, tuttavia, riusc\u00ec a strappare a Vienna l'accordo (12 giugno 1866) di cedergli il Veneto in caso di vittoria sulla Prussia. In cambio la Francia non sarebbe intervenuta contro l'Austria e avrebbe indotto l'Italia a fare lo stesso.\nLa guerra austro-prussiana.\nCon la promessa di neutralit\u00e0 della Francia, l'Austria si predispose definitivamente alla guerra. Gi\u00e0 il 1\u00ba giugno 1866, contravvenendo agli accordi di Gastein, dichiar\u00f2 la Dieta di Francoforte competente sulla decisione circa i ducati danesi. La Prussia dichiar\u00f2 violata la convenzione di Gastein e occup\u00f2 militarmente il ducato dell'Holstein. Quest'ultimo era stato assegnato dalla convenzione all'Austria, le cui truppe si ritirarono senza sparare. Il 12 giugno (giorno dell'accordo con la Francia), Vienna ruppe le relazioni diplomatiche con Berlino e il 14 present\u00f2 alla Dieta una mozione per la mobilitazione federale contro la Prussia. Berlino dichiar\u00f2 allora sciolta la Confederazione germanica e il 15 fece avanzare l'esercito verso sud invadendo la Sassonia che si era schierata con l'Austria. Il 16 il conflitto era, di fatto, iniziato.\nLa Marmora trasmise la dichiarazione di guerra a Vienna il 20 giugno 1866, con data di inizio delle ostilit\u00e0 23 giugno. Il 21, intanto, le truppe prussiane erano arrivate al confine settentrionale dell'Austria, mentre a Firenze, nominato capo di Stato Maggiore e sostituito al governo da Bettino Ricasoli, La Marmora fu inviato sul campo e il 24 fu sconfitto a Custoza. Il 3 luglio, invece, i prussiani vinsero la battaglia di Sadowa mettendo fuori combattimento la principale armata austriaca. La guerra sembr\u00f2 volgere al termine incredibilmente presto.\nLa mediazione francese e la fine della guerra.\nIl giorno prima della sconfitta di Sadowa, gli austriaci avevano gi\u00e0 messo in moto il loro secondo tentativo di rompere l'alleanza italo-prussiana. Avvertito dell'imminente catastrofe militare dal generale Benedek, l'Imperatore d'Austria Francesco Giuseppe nella notte fra il 2 e il 3 luglio 1866 pens\u00f2 di offrire subito e senza condizioni il Veneto a Napoleone III per ottenere un armistizio con l'Italia. Dopo Sadowa, il 4, prese definitivamente tale decisione che fu comunicata all'ambasciatore austriaco a Parigi la sera dello stesso giorno.\nNapoleone III, che iniziava seriamente a temere i successi prussiani, telegraf\u00f2 il 5 luglio a Vittorio Emanuele II offrendogli il Veneto in cambio della pace con l'Austria. Contemporaneamente ne faceva divulgare la notizia sul \"Moniteur\".\nIl governo italiano reag\u00ec con molta freddezza all'iniziativa di Napoleone III, il quale, nondimeno continu\u00f2 a premere su Vittorio Emanuele II. Per il Primo ministro Ricasoli, rifiutare la mediazione francese era per\u00f2 impossibile e temporeggi\u00f2 cercando di continuare con la massima energia le operazioni di guerra. Offerta anche alla Prussia, Bismarck accett\u00f2 la mediazione di Napoleone III. Essa port\u00f2 ad un accordo di principio fra Austria e Prussia che stabiliva la creazione di una Confederazione Tedesca del Nord a guida prussiana e l'estromissione dell'Austria da tutti gli affari della Germania. Accettato il piano da Vienna e Berlino, si giunse ad una tregua.\nL'esercito italiano aveva, intanto, occupato il Veneto abbandonato dagli austriaci e ora convergeva su Trento. La tregua fra austriaci e prussiani fu decisa il 21 luglio, con validit\u00e0 dal mezzogiorno del 22. Il governo di Firenze ebbe notizia dell'accordo solo indirettamente, tramite la Francia. L'Italia tuttavia cercava una vittoria militare e alle richieste di pace di Napoleone III il governo rispose che si attendevano comunicazioni dalla Prussia alleata. Poi per\u00f2, il 22 luglio, giunsero le notizie della sconfitta navale di Lissa e il giorno dopo anche l'Italia decise per la tregua.\nL'interruzione delle ostilit\u00e0 ebbe inizio la mattina del 25 luglio. In tale data le truppe italiane avevano occupato parte del Trentino e il governo italiano si preoccup\u00f2 di conservare questo territorio, ma Bismarck si oppose sostenendo che aveva accettato la proposta francese di integrit\u00e0 dell'Impero austriaco eccettuato il solo Veneto. Il ministro degli Esteri italiano Emilio Visconti Venosta rinvi\u00f2 allora l'armistizio nella speranza di una vittoria che gli consentisse di tenere il Trentino. Di fronte per\u00f2 alla firma dei preliminari di pace fra Austria e Prussia del 26 luglio, il 29 l'Italia invi\u00f2 le sue condizioni alla Francia, potenza mediatrice. L'Austria rifiut\u00f2 di cedere null'altro che il Veneto e la Prussia rifiut\u00f2 di proseguire la guerra al fianco dell'Italia. Le truppe italiane in Trentino comandate da Garibaldi e Medici furono quindi richiamate e il 12 agosto, a Cormons, fu concluso l'armistizio fra Italia e Austria, seguito il 3 ottobre dalla pace di Vienna. Essa stabil\u00ec la cessione all'Italia del solo Veneto per tramite della Francia. La terza guerra di indipendenza era terminata, e con essa l'alleanza italo-prussiana."}
{"id": "3553679", "revid": "31886", "url": "https://it.wikipedia.org/wiki?curid=3553679", "title": "Ita Rina", "text": "Biografia.\nFiglia primogenita di Jo\u017eef e Marija Kravanja, di etnia slovena, nacque nel piccolo centro di Divaccia, allora parte dell'Impero austro-ungarico e poco distante da Trieste. Dopo la fine della prima guerra mondiale, si trasfer\u00ec con la famiglia a Lubiana.\nDopo essersi diplomata nel 1923, tre anni pi\u00f9 tardi la Kravanja partecip\u00f2 a un concorso di bellezza che selezionava la rappresentante jugoslava di Miss Europa. Non riusc\u00ec a vincere la selezione, ma ci\u00f2 nonostante fu notata dal proprietario di un cinematografo di Zagabria, dove si tenne la manifestazione, che invi\u00f2 le sue fotografie al produttore cinematografico tedesco Peter Ostermayr. La madre non voleva che si recasse a Berlino, e la ragazza fugg\u00ec da casa.\nArriv\u00f2 in Germania nel 1927, ed esord\u00ec nel film \"Was die Kinder ihren Eltern verschweigen\" di Franz Osten. Ma il suo primo ruolo importante lo ottenne in Cecoslovacchia nel film \"Erotikon\" del 1929.\nSposatasi nel 1931 allo studente serbo Miodrag \u0110or\u0111evi\u0107, si convert\u00ec dalla religione cattolica a quella serbo-ortodossa, e cambi\u00f2 nome in Tamara \u0110or\u0111evi\u0107. La Rina gir\u00f2 altre nove pellicole tra il 1930 e il 1939.\nSi ritir\u00f2 dall'attivit\u00e0 cinematografica nel 1940, e stabilitasi a Belgrado con il marito, fugg\u00ec con la famiglia dalla capitale serba durante i bombardamenti della seconda guerra mondiale e si rifugi\u00f2 a Vrnja\u010dka Banja. Riapparve sul grande schermo nel 1960, nel film \"La guerra\".\nDal 1967 visse con il marito a Budua, in Montenegro, e sofferente d'asma, nel 1979 mor\u00ec, proprio per un attacco di asma, all'et\u00e0 di 72 anni."}
{"id": "3553683", "revid": "118017843", "url": "https://it.wikipedia.org/wiki?curid=3553683", "title": "Ol'ga \u010cechova", "text": "Nella sua carriera, oltre a produrre cinque film, diresse nel 1929 \"Der Narr seiner Liebe\".\nBiografia.\nNacque come Olga von Knipper ad Aleksndropol', odierna Gyumri, in Armenia, da una famiglia tedesca originaria di Saarbr\u00fccken stabilitasi in Russia, dove suo padre era ingegnere. Suo fratello minore era il compositore Lev Konstantinovi\u010d Knipper, mentre sua zia era l'attrice teatrale Ol'ga Knipper, moglie del drammaturgo Anton \u010cechov.\nStudi\u00f2 scultura e medicina a San Pietroburgo, e poi fece recitazione a Mosca, dove l'attore teatrale Konstantin Stanislavskij la lanci\u00f2 al Teatro d'arte. Nel 1914 spos\u00f2 l'attore Michael Chekhov, dal quale ebbe una figlia, Ada Tschechowa (anch'ella futura attrice) e si separ\u00f2 tre anni pi\u00f9 tardi.\nDopo una breve esperienza cinematografica in Russia nel 1917-18, nel 1921 emigr\u00f2 in Germania, dove fece la sua prima a Berlino e partecip\u00f2 al film \"Il castello di Vogelod\" di Murnau. Due anni dopo ottenne il suo primo ruolo da protagonista in \"Nora\", tratto dal soggetto di Ibsen, mentre il suo debutto sul palcoscenico fu al Renaissance-Theater di Berlino.\nNel 1928 gir\u00f2 in Francia la commedia \"Un cappello di paglia di Firenze\" di Clair e in Inghilterra il film \"Moulin Rouge\" di Dupont. Assieme a Lilian Harvey, nel 1930 fu protagonista nel film \"La sirenetta dell'autostrada\", primo film sonoro tedesco. In quello stesso anno ottenne la cittadinanza tedesca.\nNel 1936, spos\u00f2 un industriale belga Marcel Robyns, ma anche questo matrimonio fin\u00ec con un divorzio dopo tre anni. Nelle sue memorie non nascose i suoi buoni rapporti con Hitler e gli altri gerarchi nazisti.\nDopo la seconda guerra mondiale, fond\u00f2 un teatro che non ebbe molto successo a Berlino e una sua casa di produzione. La sua carriera cinematografica prosegu\u00ec e interpret\u00f2 sempre i ruoli di \"madre\" e di \"anziana\", e dur\u00f2 fino al 1974. Diplomata come estetista dal 1937, la Tschechowa ha avuto anche un salone di bellezza nel 1958 e fond\u00f2 la sua azienda di cosmetici, \"Olga Chekhova-Kosmetik\" con sedi a Monaco di Baviera, Berlino e Milano."}
{"id": "3553687", "revid": "76963", "url": "https://it.wikipedia.org/wiki?curid=3553687", "title": "Kathryn Evans", "text": "Si \u00e8 diplomata con la Royal Ballet School and Arts Educational.\nKathryn Evans \u00e8 meglio conosciuta per il suo ruolo di protagonista nel musical di Andrew Lloyd Webber \"Evita\". In seguito \u00e8 apparsa nuovamente nel Teatro del West End, ricoprendo ruolo importanti in musical quali \"Anything Goes\", \"Follies\", \"Aspects of Love\", \"Mack &amp; Mabel\" e \"The Fix\".\nIntempi pi\u00f9 recenti ha ricoperto il ruolo di Norma Desmond nel revival londinese del 2008 del musical di Lloyd Webber \"Sunset Boulevard\" , per il quale \u00e8 stata candidata al Olivier Award per la migliore attrice protagonista in un Musical.\nLa sua ultima apparizione sulle scene risale al 2010, quando interpret\u00f2 Dorothy Brook in \"42nd Street\" a Chichester."}
{"id": "3553689", "revid": "4252", "url": "https://it.wikipedia.org/wiki?curid=3553689", "title": "Beta-globuline", "text": ""}
{"id": "3553692", "revid": "834", "url": "https://it.wikipedia.org/wiki?curid=3553692", "title": "The Short-Timers", "text": ""}
{"id": "3553695", "revid": "339392", "url": "https://it.wikipedia.org/wiki?curid=3553695", "title": "Olga Chekhova", "text": ""}
{"id": "3553701", "revid": "767487", "url": "https://it.wikipedia.org/wiki?curid=3553701", "title": "Museo di Cantiano", "text": "Il museo di Cantiano si trova nel centro storico dell'omonima cittadina. Il complesso museale, \u00e8 formato da due musei distinti ed aperti in tempi e modalit\u00e0 diversi. \u00c8 ospitato all'interno delle duecentesche sale restaurate dell'ex Convento agostiniano, con accesso dal chiostro dell'adiacente chiesa di Sant'Agostino; le due sezioni che lo compongono coincidono con i due citati musei preesistenti.\nMuseo geo-territoriale.\nIl Museo geo-territoriale nasce, nel dicembre 2001, con l'obiettivo di sottolineare i profondi legami che possiamo riconoscere tra l'evoluzione geodinamica, formazione delle rocce, nascita dei rilievi montuosi, cambiamento del paesaggio, e le attivit\u00e0 della popolazione nell'uso delle risorse, negli eventi storici, negli aspetti culturali. Offre al visitatore una panoramica sulla natura ed origine geologica delle rocce che ne formano il territorio e dell'influenza che questo ha avuto sulle attivit\u00e0 antropiche che si sono sviluppate, dalle pietre scheggiate del Paleolitico, ai ponti della Flaminia romana, dai portali in arenaria dei palazzi signorili, allo sfruttamento delle cave. La seconda sezione del Museo, \u00e8 dedicata alle ricchezze del territorio di Cantiano, tra le quali spicca il visciolo che diede vita ad una famosa e plurisecolare produzione di amarena, ancora oggi attiva. Testimoni preziosi dell'evoluzione dell'ambiente sono i fossili, di cui sono esposti alcuni calchi degli esemplari di ammoniti pi\u00f9 rare della collezione Morena, famoso geologo di Cantiano del secolo scorso.\nMuseo archeologico della via flaminia Giulio Cesare Corsi.\nIl museo archeologico Giulio Cesare Corsi \u00e8 stato inaugurato nel luglio 2003 ed \u00e8 dedicato a Giulio Cesare Corsi. L'allestimento ripercorre le tappe della presenza umana nel territorio di Cantiano: dalla comparsa dell'uomo sulla terra, alla fase protostorica, testimoniata da alcune fibule e bronzetti provenienti da raccolte di superficie e riconducibili a presenze di natura commerciale e di passaggio, legate all'esistenza di una frequentata pista precedente alla costruzione della consolare Flaminia. L'et\u00e0 romana vede una maggiore quantit\u00e0 di materiali, in larga parte connessi con il tracciato locale della via Flaminia.\nDi rilievo \u00e8 il cippo miliare del 305 d.C. indicante la distanza di 140 miglia da Roma, rinvenuto in una casa colonica nei pressi di Cantiano, lungamente esposto nell'atrio della sede del Comune. I reperti in mostra, dal Paleolitico al Medioevo, provengono in larga misura dalla raccolta di Giulio Cesare Corsi, cantianese appassionato di archeologia; altri reperti come esagonette, ceramica da mensa rustica, vetri ecc. provengono dai siti individuati di ville rustiche. Una ricca sezione medievale ripercorre le tappe dal \"castrum\" di Luceolis al centro fortificato di Cantiano, alla cristianizzazione del territorio, dove erano, gi\u00e0 prima del Mille, numerose pievi e monasteri. Gran parte del materiale, ceramiche e frammenti di armi, proviene invece dalla Rocca Gabrielli (Sant'Ubaldo), il castello della potente famiglia cantianese di origine eugubina."}
{"id": "3553704", "revid": "1305772", "url": "https://it.wikipedia.org/wiki?curid=3553704", "title": "Nato per uccidere", "text": ""}
{"id": "3553705", "revid": "889336", "url": "https://it.wikipedia.org/wiki?curid=3553705", "title": "Nazionale di calcio femminile del Giappone", "text": "La nazionale di calcio femminile del Giappone, anche nota come Nadeshiko Japan (\u306a\u3067\u3057\u3053 \u30b8\u30e3\u30d1\u30f3), \u00e8 la rappresentativa calcistica femminile internazionale del Giappone, gestita dalla - meglio nota con la sigla JFA (ing. \"Japan Football Association\").\nIn base alla classifica emessa dalla F\u00e9d\u00e9ration Internationale de Football Association (FIFA) il 25 giugno 2021, la nazionale femminile occupa il 10\u00ba posto del FIFA/Coca-Cola Women's World Ranking.\nCome membro dell'AFC partecipa a vari tornei di calcio internazionali, come il Campionato mondiale FIFA, la Coppa d'Asia, i Giochi olimpici estivi e tornei ad invito come la SheBelieves Cup, l'Algarve Cup o la Cyprus Cup.\nNel 2011 la nazionale giapponese \u00e8 diventata la prima asiatica a vincere la coppa del mondo di calcio femminile, battendo gli Stati Uniti ai tiri di rigore; \u00e8 inoltre arrivata seconda all'olimpiade del 2012 ed al mondiale 2015 (perdendo, in entrambi i casi, contro la nazionale statunitense), ed ha vinto la Coppa d'Asia nel 2014 e nel 2018. Tra le nazionali vincitrici del mondiale femminile, quella giapponese \u00e8 l'unica a non avere vinto l'oro olimpico.\nRosa.\nLa lista delle convocate per i Giochi della XXXII Olimpiade \u00e8 stata comunicata ufficialmente il 18 giugno 2021."}
{"id": "3553707", "revid": "41662570", "url": "https://it.wikipedia.org/wiki?curid=3553707", "title": "Merci", "text": ""}
{"id": "3553710", "revid": "1442080", "url": "https://it.wikipedia.org/wiki?curid=3553710", "title": "Guaruj\u00e1 Open 1992 - Doppio", "text": "Il doppio del torneo di tennis Guaruj\u00e1 Open 1992, facente parte dell'ATP Tour, ha avuto come vincitori Christer Allg\u00e5rdh e Carl Limberger che hanno battuto in finale Diego P\u00e9rez e Francisco Roig 6-4, 6-3."}
{"id": "3553711", "revid": "1305772", "url": "https://it.wikipedia.org/wiki?curid=3553711", "title": "Born to Kill", "text": ""}
{"id": "3553714", "revid": "834", "url": "https://it.wikipedia.org/wiki?curid=3553714", "title": "NBA Street (serie)", "text": ""}
{"id": "3553720", "revid": "1305772", "url": "https://it.wikipedia.org/wiki?curid=3553720", "title": "NYC Man", "text": ""}
{"id": "3553721", "revid": "228587", "url": "https://it.wikipedia.org/wiki?curid=3553721", "title": "Nacional Futebol Clube", "text": ""}
{"id": "3553722", "revid": "1442080", "url": "https://it.wikipedia.org/wiki?curid=3553722", "title": "ATP Buzios 1992 - Doppio", "text": "Il doppio del torneo di tennis ATP Buzios 1992, facente parte dell'ATP Tour, ha avuto come vincitori Maurice Ruah e Mario Tabares che hanno battuto in finale Mark Keil e Tom Mercer 7-6, 6-7, 6-4."}
{"id": "3553724", "revid": "448172", "url": "https://it.wikipedia.org/wiki?curid=3553724", "title": "Amex", "text": ""}
{"id": "3553725", "revid": "533647", "url": "https://it.wikipedia.org/wiki?curid=3553725", "title": "Nagash", "text": ""}
{"id": "3553726", "revid": "834", "url": "https://it.wikipedia.org/wiki?curid=3553726", "title": "Lex Icon", "text": ""}
{"id": "3553727", "revid": "834", "url": "https://it.wikipedia.org/wiki?curid=3553727", "title": "Silenoz", "text": ""}
{"id": "3553728", "revid": "1305772", "url": "https://it.wikipedia.org/wiki?curid=3553728", "title": "Astennu", "text": ""}
{"id": "3553730", "revid": "1305772", "url": "https://it.wikipedia.org/wiki?curid=3553730", "title": "Naraka", "text": ""}
{"id": "3553731", "revid": "1442080", "url": "https://it.wikipedia.org/wiki?curid=3553731", "title": "ATP San Paolo 1992 - Doppio", "text": "Il doppio del torneo di tennis ATP San Paolo 1992, facente parte dell'ATP Tour, ha avuto come vincitori Diego P\u00e9rez e Francisco Roig che hanno battuto in finale Christer Allg\u00e5rdh e Carl Limberger 6-2, 7-6."}
{"id": "3553739", "revid": "773636", "url": "https://it.wikipedia.org/wiki?curid=3553739", "title": "Guaraldi", "text": ""}
{"id": "3553741", "revid": "1305772", "url": "https://it.wikipedia.org/wiki?curid=3553741", "title": "Nasmyth", "text": ""}
{"id": "3553742", "revid": "486946", "url": "https://it.wikipedia.org/wiki?curid=3553742", "title": "National Intelligence Service (Corea del Sud)", "text": ""}
{"id": "3553743", "revid": "834", "url": "https://it.wikipedia.org/wiki?curid=3553743", "title": "National Museum (Nuova Delhi)", "text": ""}
{"id": "3553745", "revid": "599013", "url": "https://it.wikipedia.org/wiki?curid=3553745", "title": "Campionato europeo di arrampicata 2008", "text": "Il Campionato europeo di arrampicata 2008 si \u00e8 tenuto dal 15 al 18 ottobre 2008 a Parigi, Francia."}
{"id": "3553746", "revid": "1305772", "url": "https://it.wikipedia.org/wiki?curid=3553746", "title": "National Research Council", "text": ""}
{"id": "3553748", "revid": "1513380", "url": "https://it.wikipedia.org/wiki?curid=3553748", "title": "European Community Championships 1992 - Doppio", "text": "Il doppio del torneo di tennis European Community Championships 1992, facente parte dell'ATP Tour, ha avuto come vincitori John Fitzgerald e Anders J\u00e4rryd che hanno battuto in finale Patrick McEnroe e Jared Palmer 6-2, 6-2."}
{"id": "3553749", "revid": "1305772", "url": "https://it.wikipedia.org/wiki?curid=3553749", "title": "National Soccer Stadium", "text": ""}
{"id": "3553750", "revid": "767487", "url": "https://it.wikipedia.org/wiki?curid=3553750", "title": "Locomotiva FS 803", "text": "La locomotiva FS gruppo 803 era un tipo di locotender a vapore reimmatricolata in tale gruppo dalle Ferrovie dello Stato dopo il riscatto della Rete Mediterranea. La locomotiva proveniva originariamente dal parco delle Strade Ferrate Meridionali, presso tale rete era stata numerata SFM 2004 \u00f7 2009.\nStoria.\nLe locomotive erano state costruite nel 1883 per conto della Societ\u00e0 italiana per le strade ferrate meridionali (SFM) dalla Maschinenfabrik Esslingen, replicando le macchine serie 10 \u00f7 14 fornite nel 1879 alla Societ\u00e0 Anonima Ferrovie Milano-Saronno e Milano-Erba (FMSME). Le locomotive erano state acquisite poi, con la ripartizione delle reti del 1885, nel parco macchine della Rete Mediterranea che le aveva rinumerate da 6004 a 6009. Quando nel 1905 le ferrovie vennero statizzate le locomotive passarono alle FS e vennero immatricolate come 8031 \u00f7 8036. Le locomotive, di tipo ormai obsoleto, vennero radiate entro gli anni venti.\nCaratteristiche.\nLa locotender aveva 2 assi accoppiati e asse posteriore portante, un modello per ferrovie secondarie e concesse ad armamento leggero. La configurazione delle macchine era semplice: a vapore saturo e semplice espansione, a 2 cilindri esterni e con distribuzione a cassetto. La massa complessiva a pieno carico era di 27 tonnellate con un peso per asse non superiore a 9,7\u00a0t (secondo asse motore); erano quindi in grado di circolare anche sulle linee con armamento leggero o mal curato.\nRaggiungevano una velocit\u00e0 massima di 55\u00a0km/h sviluppando una potenza continuativa, a 45\u00a0km/h, di 210\u00a0kW. La capacit\u00e0 delle casse d'acqua era di 2\u00a0m\u00b3 mentre le scorte di carbone erano di 1000\u00a0kg. "}
{"id": "3553751", "revid": "599013", "url": "https://it.wikipedia.org/wiki?curid=3553751", "title": "Adolfo Contoli", "text": "Biografia.\nAtleta dell'atletica leggera in italiana degli anni 1920, ha partecipato ad una edizione dei Giochi olimpici a . Fu anche calciatore, giocando come ala destra nella sezione calcistica della Virtus Bologna.\nCampionati nazionali.\nContoli vanta ben 24 titoli nazionali, tutti individuali, conquistati in diverse specialit\u00e0."}
{"id": "3553752", "revid": "834", "url": "https://it.wikipedia.org/wiki?curid=3553752", "title": "National Space Organization (Taiwan)", "text": ""}
{"id": "3553753", "revid": "1305772", "url": "https://it.wikipedia.org/wiki?curid=3553753", "title": "Nationaltheater", "text": "Nationaltheater (Teatro Nazionale in lingua tedesca) pu\u00f2 riferirsi a:"}
{"id": "3553754", "revid": "28592", "url": "https://it.wikipedia.org/wiki?curid=3553754", "title": "Strada statale 156", "text": ""}
{"id": "3553756", "revid": "834", "url": "https://it.wikipedia.org/wiki?curid=3553756", "title": "Negazione logica", "text": ""}
{"id": "3553759", "revid": "838137", "url": "https://it.wikipedia.org/wiki?curid=3553759", "title": "ATP Tour World Championships 1992 - Doppio", "text": "Il doppio dell'ATP Tour World Championships 1992 \u00e8 stato un torneo di tennis facente parte dell'ATP Tour.\nI detentori del titolo erano John Fitzgerald e Anders J\u00e4rryd hanno perso in finale 2\u20136, 6\u20137(4), 7\u20135, 6\u20133, 3\u20136 contro Todd Woodbridge e Mark Woodforde."}
{"id": "3553762", "revid": "1564499", "url": "https://it.wikipedia.org/wiki?curid=3553762", "title": "Comunit\u00e0 montana Monti Lepini", "text": ""}
{"id": "3553765", "revid": "74415", "url": "https://it.wikipedia.org/wiki?curid=3553765", "title": "Locomotiva Gruppo 825", "text": ""}
{"id": "3553768", "revid": "92920", "url": "https://it.wikipedia.org/wiki?curid=3553768", "title": "Since I've Been Loving You", "text": "Since I've Been Loving You \u00e8 un brano musicale dei Led Zeppelin pubblicato nell'album \"Led Zeppelin III\" del 1970.\nRegistrazione.\nFu una delle prime canzoni preparate per l'album \"Led Zeppelin III\". John Paul Jones ha usato un organo Hammond, mentre con i piedi suonava un basso a pedali. Si tratta di una traccia molto suonata nei live e, come riferito dai Led Zeppelin, la pi\u00f9 difficile da registrare. Nel brano \u00e8 possibile sentire il pedale della grancassa di Bonham che scricchiola. Page, in un'intervista, ha detto che ogni volta che ascoltava quella canzone, sentiva sempre pi\u00f9 forte quel rumore fastidioso.\nTesto.\nSono presenti temi ricorrenti nella musica blues come il lavoro massacrante, l'amore per una donna che \"fa perdere la testa\", e il tradimento, rappresentato come il suono di una porta che si apre e contemporaneamente un'altra che si chiude (\"I open my front door, hear my back door slam, you must have one of them new fangled, new fangled backdoor man\": Apro la porta di casa mia, sento sbattere la porta sul retro, devi esserti trovata uno di quei fighetti che ti chiava). La canzone mantiene, seppur con qualche modifica, la struttura tipica e piangente del blues. Si possono notare molti t\u00f2poi ricorrenti sia in molte canzoni blues tradizionali sia in altre canzoni del gruppo, come la delusione amorosa, le lacrime e le immancabili allusioni sessuali (\"Backdoor man\" infatti, nel gergo dei musicisti blues, \u00e8 un riferimento al sesso spesso extraconiugale e per esteso indica un uomo con il quale si ha una relazione meramente sessuale)."}
{"id": "3553771", "revid": "729019", "url": "https://it.wikipedia.org/wiki?curid=3553771", "title": "Sambucuccio d'Alando", "text": "Biografia.\nNato forse ad Alando, nel 1357 guid\u00f2 la rivolta anti-feudale in Corsica, rivoltandosi contro Francesco d'Evisa, secondo le cronache di Giovanni della Grossa. Conquist\u00f2 tutta l'isola, tranne Capo Corso e la \"Terra dei Signori\" (\"A Terra di i Signori\" in corso) nel sud dell'isola, collettivizzando parte delle propriet\u00e0.\nSecondo alcuni storici fu un alleato della Repubblica di Genova nell'isola e lottava unicamente per far passare la Corsica dagli aragonesi al Banco di San Giorgio. Esponenti del nazionalismo corso lo considerano come uno degli storici \"patrioti corsi\"."}
{"id": "3553775", "revid": "113757", "url": "https://it.wikipedia.org/wiki?curid=3553775", "title": "Sambucucciu d'Alandu", "text": ""}
{"id": "3553778", "revid": "599013", "url": "https://it.wikipedia.org/wiki?curid=3553778", "title": "Suore della Visitazione del Giappone", "text": "Le suore della Visitazione del Giappone (in francese \"S\u0153urs de la Visitation du Japon\", in giapponese \"Nippon Seibo Homonkai\") sono un istituto religioso femminile di diritto pontificio: le suore di questa congregazione pospongono al loro nome la sigla S.V.\nStoria.\nLa congregazione, la prima sorta in Giappone e formata esclusivamente da suore indigene, venne fondata nel 1925 dal sacerdote francese Albert Breton, delle missioni estere di Parigi, futuro vescovo di Fukuoka.\nLe prime aspiranti si formarono presso le dame di Saint-Maur e nel 1929 venne aperto il loro primo noviziato. L'istituto ricevette il pontificio decreto di lode il 18 dicembre 1942 e le sue costituzioni vennero approvate definitivamente dalla Santa Sede il 18 dicembre 1950.\nAttivit\u00e0 e diffusione.\nLe suore della Visitazione si dedicano all'istruzione e all'educazione cristiana dell'infanzia e della giovent\u00f9 e all'assistenza a invalidi e anziani.\nOltre che in Giappone, sono presenti a Timor Est; la sede generalizia \u00e8 a Kamakura.\nAlla fine del 2008 la congregazione contava 122 religiose in 14 case."}
{"id": "3553784", "revid": "1782831", "url": "https://it.wikipedia.org/wiki?curid=3553784", "title": "Societ\u00e0 Sportiva Juve Stabia 2007-2008", "text": "Questa voce raccoglie le informazioni riguardanti la Societ\u00e0 Sportiva Juve Stabia nelle competizioni ufficiali della stagione 2007-2008.\nStagione.\nNella stagione 2007-2008 la Juve Stabia \u00e8 giunta al 15\u00ba posto nel campionato di serie C1 girone B: si salva ai play-out grazie alla vittoria in casa del Lanciano per 1 a 0 e al pareggio a reti bianche a Castellammare di Stabia.\nRosa.\n \"*\"\n \"*\"\n \"*\"\n \n \"*\"\n \"*\"\n\"Con il simbolo \"*\" sono contrassegnati i calciatori acquistati e venduti nella stagione calcistica 2007-2008.\""}
{"id": "3553790", "revid": "729019", "url": "https://it.wikipedia.org/wiki?curid=3553790", "title": "B. Braun", "text": "B. Braun Melsungen AG \u00e8 un'azienda tedesca attiva nella tecnologia medica e farmaceutica, avente uffici e strutture in 64 Paesi. La sua sede \u00e8 situata nella cittadina di Melsungen, nella Germania centrale. La compagnia fu fondata ed \u00e8 tuttora posseduta dalla famiglia Braun.\nStoria.\nHa origine nell'anno 1839 come farmacia a Melsungen, dove inizi\u00f2 a vendere erbe medicinali tramite posta a clienti in tutto il Paese.\nSuccessivamente fu costruito uno stabilimento nel quale inizi\u00f2 una grande produzione di prodotti medicali. Grazie soprattutto a suture chirurgiche, B. Braun inizi\u00f2 ad assistere gli ospedali, aggiungendo nei successivi decenni altre linee di prodotti, come soluzioni intravenose, apparati di monitoraggio e altri apparecchi medici. Negli anni 60, B. Braun si specializz\u00f2 in plastica per uso farmaceutico e produsse il primo contenitore plastico per soluzioni intravenose, oltre ad altri numerosi prodotti per la cura del paziente.\nMentre l'azienda cresceva, i mercati mondiali accolsero i suoi prodotti, consentendo la costruzione o l'acquisizione di stabilimenti in vari Paesi, quali Francia, Italia, Spagna, Svizzera, Slovacchia, Repubblica Ceca, Usa, Brasile e Malesia. B. Braun acquis\u00ec altre compagnie sanitarie, come Aesculap AG in Germania, una delle aziende leader nel campo degli strumenti chirurgici.\nIn Italia troviamo B.Braun a Milano e a Mirandola.\nSettori.\nB. Braun ha quattro divisioni:"}
{"id": "3553794", "revid": "1442080", "url": "https://it.wikipedia.org/wiki?curid=3553794", "title": "Wellington Classic 1991 - Doppio maschile", "text": "Il doppio maschile del torneo di tennis Wellington Classic 1991, facente parte dell'ATP Tour, ha avuto come vincitori Luiz Mattar e Nicol\u00e1s Pereira che hanno battuto in finale John Letts e Jaime Oncins 4-6, 7-6, 6-2."}
{"id": "3553795", "revid": "118105673", "url": "https://it.wikipedia.org/wiki?curid=3553795", "title": "Comunit\u00e0 montana Val Chiusella, Valle Sacra e Dora Baltea Canavesana", "text": "La Comunit\u00e0 montana Val Chiusella, Valle Sacra e Dora Baltea Canavesana era un comprensorio montano costituito dall'unione delle precedenti comunit\u00e0 montane \"Valle Sacra, Val Chiusella e Dora Baltea Canavesana\" a seguito degli accorpamenti decretati dal Consiglio regionale del Piemonte nel corso del 2008 e del 2009. \nStoria.\nIl 28 agosto 2009 la nuova Comunit\u00e0 montana venne costituita formalmente con decreto della Presidente della Giunta regionale ed il 7 novembre si svolsero le elezioni dei Presidenti e dei componenti degli organi rappresentativi.\nL'ente \u00e8 stato soppresso, insieme alle altre comunit\u00e0 montane del Piemonte, con la Legge regionale 28 settembre 2012, n. 11.\nLa Comunit\u00e0 Montana Val Chiusella, Valle Sacra e Dora Baltea Canavesana confinava a ovest con la Comunit\u00e0 montana Valli Orco e Soana, a nord con la Valle d'Aosta e a est con la Provincia di Biella. Comprendeva 25 comuni, di cui 6 in valle Sacra, 11 in val Chiusella e 9 nella parte pedemontana della valle della Dora Baltea.\nLa sede della Comunit\u00e0 Montana si trovava ad Alice Superiore."}
{"id": "3553798", "revid": "123919389", "url": "https://it.wikipedia.org/wiki?curid=3553798", "title": "Ian Stuart Donaldson", "text": "Era il frontman degli Skrewdriver, un gruppo musicale punk rock britannico che in seguito divenne una band inneggiante al White Power. Fondatore del gruppo politico nazista Blood &amp; Honour. Era nato a Lancashire, Regno Unito, e cresciuto in Poulton-le-Fylde. Mor\u00ec il 24 settembre 1993 a causa di lesioni derivanti da un incidente d'auto la notte prima in Derbyshire."}
{"id": "3553800", "revid": "2091899", "url": "https://it.wikipedia.org/wiki?curid=3553800", "title": "Cosmos (sistema operativo Olivetti)", "text": "Cosmos fu un sistema operativo sviluppato dall'Olivetti, tra il 1973 e il 1975. Nato come sistema operativo per il sistema TC 800, esso fu poi utilizzato per la postazione da ufficio BCS 2000, per il minicomputer S1000 e il mainframe S6000 di derivazione Microdata. Nella sua quarta release, \"Cosmos\" venne adottato come sistema operativo per la gamma di elaboratori Linea 1, prima di essere sostituito con varie release UNIX alla fine degli anni '80.\nStoria.\nNato per ovviare alla mancanza di un sistema operativo adeguato per il sistema modulare TC800, il \"Cosmos\" mosse i suoi primi passi come sistema di supporto per i grandi elaboratori centrali. Scritto in Assembly e in PL/I, \"Cosmos\" anticipava di molto quelli che sarebbero stati i trend del decennio successivo, tramite l'uso di un modello server-client: il programma locale (PAL) girava sul terminale TC800, mentre sul mainframe girava un aggregatore (PAC). L'impiego di questo sistema riduceva notevolmente il carico sui mainframe e, conseguentemente, le risorse utilizzate. \nSuccessivamente la Olivetti mise in commercio la BCS 2000: una postazione da ufficio all-in-one mirata per gestire la contabilit\u00e0 di piccole aziende. Il suo sistema operativo, \"BCOS\", era un'evoluzione del \"Cosmos\" della TC800. Nel frattempo, anche i pi\u00f9 grossi e potenti minicomputer S1000 e S6000 che nativamente utilizzavano EMOS quale s.o., pare fossero stati convertiti ad utilizzare Cosmos.\nCon l'introduzione della nuova gamma di elaboratori \"Linea 1\" e del sistema \"Cosmos IV,\" la Olivetti introdusse il multitasking real-time (time sharing), uno dei primi sistemi a farlo. Ci\u00f2 fu reso possibile dall'utilizzo del microprocessore a 16-bit Zilog Z8001 (Z8000A nel BCS 2099), che permetteva l'uso della memoria segmentata. Il kernel fu riscritto in Concurrent Pascal, per sfruttare al meglio le caratteristiche del nuovo processore: il sistema risiedeva in un'area di memoria dedicata, mentre i programmi venivano eseguiti su una macchina virtuale. Questo design all'avanguardia permetteva ai sistemi \"L1\" di supportare un buon numero, per l'epoca, di programmi ed utenti in contemporanea.\nDal punto di vista software, MOS si presentava come un sistema solido e completo: erano disponibili emulatori per riutilizzare i programmi scritti per la TC 800 e la BCS 2000 senza modifiche, ed era possibile gestire carichi di lavoro complessi grazie al supporto per i linguaggi BAL, BASIC, COBOL e Fortran, la presenza del linguaggio di scripting OCL e di una toolchain per lo sviluppo di applicazioni in Pascal. \nSuccessivamente l'azienda sostitu\u00ec MOS con XOS (Olivetti Unix) sui sistemi LSX serie 3000 e adott\u00f2 SCO Xenix per i nuovi LSX serie 5000, chiudendo un'epoca di sviluppo di sistemi operativi in-house. \nVersioni.\nLa famiglia \"Cosmos\" comprende i seguenti sistemi operativi:"}
{"id": "3553801", "revid": "287204", "url": "https://it.wikipedia.org/wiki?curid=3553801", "title": "Australian Men's Hardcourt Championships 1991 - Doppio", "text": "Il doppio del torneo di tennis Australian Men's Hardcourt Championships 1991, facente parte dell'ATP Tour, ha avuto come vincitori Wayne Ferreira e Stefan Kruger che hanno battuto in finale Paul Haarhuis e Mark Koevermans 6-4, 4-6, 6-4."}
{"id": "3553815", "revid": "599013", "url": "https://it.wikipedia.org/wiki?curid=3553815", "title": "Suore crocifisse adoratrici dell'Eucaristia", "text": "Le suore crocifisse adoratrici dell'Eucaristia sono un istituto religioso femminile di diritto pontificio: le suore di questa congregazione pospongono al loro nome la sigla C.A.E.\nStoria.\nLa congregazione venne fondata a Napoli il 21 novembre 1885 da Maddalena Notari (1847-1919), in religione madre Maria Pia della Croce.\nLe crocifisse adoratrici dell'Eucaristia vennero approvate da Guglielmo Sanfelice d'Acquavella, arcivescovo di Napoli, il 23 giugno 1892; ricevettero il pontificio decreto di lode il 21 novembre 1899 e l'approvazione definitiva della Santa Sede il 10 febbraio 1915.\nUna suora dell'istituto, Maria Grazia Tarallo (in religione suor Maria della Passione), \u00e8 stata beatificata nel 2006.\nAttivit\u00e0 e diffusione.\nLe religiose si dedicano al culto dell'Eucaristia, della passione di Ges\u00f9 e dei dolori di Maria; attendono alla confezione di ostie e all'assistenza all'infanzia, specialmente a quella abbandonata.\nLa sede generalizia \u00e8 in via San Gregorio Armeno a Napoli.\nAlla fine del 2008 la congregazione contava 171 religiose in 17 case."}
{"id": "3553817", "revid": "124300491", "url": "https://it.wikipedia.org/wiki?curid=3553817", "title": "Stadio Enrico Rocchi", "text": "Lo stadio comunale Enrico Rocchi \u00e8 un impianto sportivo di Viterbo, utilizzato per il calcio. Ospita le gare casalinghe della , principale societ\u00e0 calcistica della citt\u00e0. Nella stagione 2021-2022 ospita anche le partite interne del .\nDescrizione.\nNoto popolarmente come stadio della Palazzina, dal nome del quartiere in cui sorge, situato nella zona nord-ovest della citt\u00e0, lo stadio comunale Enrico Rocchi \u00e8 il pi\u00f9 grande impianto sportivo di Viterbo con una capienza di poco inferiore a 6000 spettatori. L'aspetto con cui oggi si presenta \u00e8 quello risultante dai radicali lavori di ricostruzione avvenuti nel 2007. I due pilastri dell'ingresso principale sono l'unico elemento rimasto dell'impianto originario inaugurato nel 1930.\nLo stadio \u00e8 composto dalla tribuna centrale, situata sul lato lungo ovest del campo e unica dotata di copertura, e delle curve nord (abituale sede del tifo organizzato della Viterbese) e sud (riservata ai tifosi ospiti). Sul lato lungo est del campo fino al 2007, anno in cui \u00e8 stata smantellata, esisteva un'altra tribuna scoperta, la tribuna Pratogiardino, dal nome del parco pubblico di Viterbo che si trova accanto allo stadio.\nL'ingresso principale dello stadio \u00e8 su via della Palazzina (corrispondente al tratto urbano della Cassia), da cui si accede alla tribuna centrale e alla curva nord. L'altro ingresso alla ex tribuna Pratogiardino \u00e8 su via Pratogiardino, mentre quello per la curva sud \u00e8 su via John Henry Newman, nel quartiere Pilastro.\nStoria.\nL'impianto fu inaugurato nel 1930 come \"stadio del Littorio\". Durante la seconda guerra mondiale venne pesantemente colpito dai bombardamenti e per riempire le grandi buche createsi sul campo furono utilizzati gli sterri delle macerie degli edifici distrutti, mentre le porte vennero ricostruite utilizzando dei vecchi pali del telegrafo. L'impianto aveva soltanto la tribuna centrale e al posto dell'attuale curva sud esisteva un campo di allenamento. Lungo il lato prospiciente il parco di Pratogiardino sono esistite baracche temporanee che ospitavano gli sfollati dalla guerra. Dopo il conflitto lo stadio riprese subito a ospitare le partite di calcio della Viterbese. Nel 1967 fu realizzato il manto erboso, tuttora esistente.\nNel 1995 \u00e8 stato intitolato a Enrico Rocchi, imprenditore romano e presidente della Viterbese dal 1967 al 1973, molto amato in citt\u00e0. Realizz\u00f2 il primo manto erboso dello stadio e condusse il club giallobl\u00f9 a una storica promozione in Serie C nel 1970.\nLo stadio, oltre alla tribuna centrale (sul lato lungo ovest), era composto dalla tribuna Pratogiardino (sul lato lungo est) e dalla curva nord, realizzate con tubi Innocenti. Negli anni '80 venne smantellata anche la curva e rimasero in piedi soltanto le due tribune.\nCon la promozione in Serie C2 della squadra giallobl\u00f9 nella stagione 1995-1996 lo stadio venne parzialmente ristrutturato ricostruendo la curva nord, successivamente ampliata fino a 1.400 spettatori, e installando la curva sud portata a 1.100 posti per un totale di circa 4.500 posti. Nell'aprile 2007, infine, lo stadio venne completamente demolito (compresa la storica tribuna centrale risalente alla costruzione originaria del 1930) per poi essere ricostruito. Lo stadio comunale Enrico Rocchi si presenta, oggi, soltanto con le due curve e la tribuna centrale, senza pi\u00f9 la quarta tribuna, ovvero la Pratogiardino, ma con una capienza che \u00e8 stata aumentata a poco meno di 6.000 posti.\nLa decisione da parte del Comune di Viterbo, per ottemperare alle disposizioni in materia di sicurezza e ordine pubblico, di destinare l'intero spazio allora occupato dalla tribuna Pratogiardino a parcheggio per i mezzi delle forze dell'ordine in servizio alle partite non \u00e8 mai piaciuta ai tifosi della Viterbese, che hanno ritenuto la decisione piuttosto esagerata oltre che negativa per l'estetica dello stadio.\nIl 6 giugno 2016 sono iniziati i lavori di adeguamento dell'impianto per poter essere utilizzato dalla in Lega Pro nella stagione di Lega Pro 2016-2017, inoltre, dal 31 marzo 2017 lo stadio \u00e8 omologato per ospitare le partite in notturna grazie all'installazione del generatore d'emergenza, previsto dalle norme degli impianti sportivi di Lega Pro.\nNell'estate 2019, in ottemperanza alle nuove regole sulla sicurezza degli stadi, sono stati installati i nuovi seggiolini della tribuna centrale, in prevalenza di colore blu con alcuni gialli a formare la parola \"Viterbese\". Entro il 2023 \u00e8 prevista una nuova e completa riqualificazione dello stadio, con ricostruzione della tribuna Pratogiardino e altre migliorie."}
{"id": "3553820", "revid": "108545947", "url": "https://it.wikipedia.org/wiki?curid=3553820", "title": "Confine tra la Francia e la Spagna", "text": "Il confine tra la Francia e la Spagna ha una lunghezza di 656 km e si trova nel sud-ovest della Francia e nel nord-est della Spagna. La linea di frontiera \u00e8 interrotta da Andorra ed inoltre la Spagna ha un'exclave in territorio francese.\nCaratteristiche.\nIl confine inizia ad ovest nel Golfo di Guascogna tra la cittadina francese di Hendaye e quella spagnola di Irun. Segue poi una direzione generale verso est lungo la catena dei Pirenei fino alla triplice frontiera tra Andorra, Francia e Spagna. Dopo Andorra il confine riprende con la medesima direzione. Poco pi\u00f9 avanti si trova in territorio francese l'enclave spagnola di Ll\u00edvia. Termina infine sul Mar Mediterraneo tra la francese Cerb\u00e8re e lo spagnolo Portbou.\nAndando sempre da ovest verso est i dipartimenti francesi e le province spagnole interessati sono:\nPoco dopo l'inizio della frontiera ad occidente lungo il corso del fiume Bidasoa si trova l'Isola dei Fagiani che \u00e8 un condominio tra Francia e Spagna.\nStoria.\nIl confine fu definito con la Pace dei Pirenei nel 1659. La traccia attuale \u00e8 stata ulteriormente definita con il Trattato di Bayonne del 1856.\nValichi di frontiera.\nI principali valichi di frontiera tra Francia e Spagna sono (da ovest verso est):"}
{"id": "3553824", "revid": "87499", "url": "https://it.wikipedia.org/wiki?curid=3553824", "title": "I hate myself", "text": ""}
{"id": "3553828", "revid": "628767", "url": "https://it.wikipedia.org/wiki?curid=3553828", "title": "Juan Carlos Caballero Vega", "text": "Svolse questa mansione per pi\u00f9 di due anni, poi combatt\u00e9 a fianco dei rivoluzionari dal 1916 al 1923. Dopo la Rivoluzione, Caballero divenne un'icona della libert\u00e0 in Messico e mor\u00ec alla straordinaria et\u00e0 di 109 anni. Ci\u00f2 lo rese uno degli uomini pi\u00f9 longevi mai vissuti in Messico."}
{"id": "3553835", "revid": "712828", "url": "https://it.wikipedia.org/wiki?curid=3553835", "title": "Bee (Dragon Ball)", "text": ""}
{"id": "3553838", "revid": "380453", "url": "https://it.wikipedia.org/wiki?curid=3553838", "title": "Mitar \u0110uri\u0107", "text": "Carriera.\nInizia la sua carriera da professionista molto giovane, militando in squadre del Montenegro e di Cipro. Nel 2006 approda nell'Olympiakos Pireo, decidendo poi di acquisire la nazionalit\u00e0 greca. Nella stagione 2010-11, vista l'improvvisa partenza di Ivan Miljkovi\u0107, viene schierato come opposto; nonostante il cambio di ruolo viene premiato come miglior giocatore del torneo (riconoscimento che aveva gi\u00e0 conquistato nelle due stagioni precedenti). Con la formazione ellenica vince 3 campionati consecutivi, due Coppe nazionali e una supercoppa.\nCon la maglia della nazionale greca vince una medaglia d'argento ai Campionati dei Balcani. Nella stagione 2008-09 esordisce in una competizione europea per club partecipando alla Coppa CEV, mentre nelle due stagioni successive disputa la Champions League.\nIn 2 incontri di Champions League affronta la Trentino Volley, facendosi notare dagli osservatori locali con 25 punti, di cui 7 ace (nella partita del 2 dicembre 2009). Il 29 giugno 2011 viene ufficializzato il suo passaggio nella formazione di Diego Mosna, con la quale esord\u00ec il 25 settembre. Appena vestita la maglia trentina vince la Supercoppa italiana, seguita poi da due Coppe del Mondo per club ed altrettante Coppe Italia.\nIl 25 aprile 2013, durante la prima gara della finale scudetto, realizza 8 muri contro Piacenza, eguagliando il record di Alessandro Fei (realizzato nel 2003) in quanto a muri realizzati durante una finale del campionato italiano.\nNell'estate del 2013 si trasferisce in Turchia, seguendo il cammino di alcuni suoi compagni di squadra da Trento al Halkbank Spor Kul\u00fcb\u00fc. Con il suo nuovo club gioca sempre da opposto e vince subito la Supercoppa turca e poi conquistando anche la Coppa nazionale e il campionato, sconfiggendo il Fenerbah\u00e7e Spor Kul\u00fcb\u00fc in entrambe le finali e ricevendo i premi di miglior attaccante e miglior realizzatore dei play-off. In Champions League arriva fino alla finale, persa per mano dei russi del Volejbol'nyj klub Belogor'e; con la Nazionale vince la medaglia d'argento all'European League 2014.\nNella stagione 2014-15 si trasferisce in Corea del Sud, dove gioca con la maglia del KEP Vixtorm. A seguito dell'eliminazione della squadra nelle semifinali dei play-off scudetto, il 2 aprile 2015 ritorna a Trento per disputare la parte finale del campionato italiano.\nNella stagione 2016-17 resta nella Serie A1 ingaggiato dal BluVolley Verona, dove resta per due annate, per poi trasferirsi per la stagione 2018-19 al club greco del , in Volley League.\nL'esperienza in terra ellenica si conclude nel febbraio 2019, quando accetta la proposta dei francesi dello , dove disputa la seconda parte dell'annata in Ligue A.\nNella stagione 2019-20 viene ingaggiato dalla Trentino Volley per completare il reparto opposti."}
{"id": "3553841", "revid": "83531", "url": "https://it.wikipedia.org/wiki?curid=3553841", "title": "Humaira Begum", "text": " Spos\u00f2 suo cugino di primo grado, il principe ereditario Mohammed Zahir il 7 novembre 1931 a Kabul, e insieme ebbero sei figli maschi e due femmine.\nUltima regina dell'Afghanistan.\nL'8 novembre 1933 dopo l'assassinio del re Mohammed Nadir Shah, suo marito fu proclamato nuovo re dell'Afghanistan ed Humaira divenne la nuova regina consorte.\nNel 1946 la regina Humaira cre\u00f2 la \"societ\u00e0 delle donne\", seconda istituzione femminile della nazione. Nel 1959 appoggi\u00f2 il primo ministro Mohammed Daoud Khan nella sua richiesta alle donne di rimuovere volontariamente il velo.\nEsilio.\nNel 1973, mentre suo marito Mohammed Zahir Shah era in Italia si sottoponeva ad un intervento chirurgico agli occhi oltre che alla terapia per la lombalgia, suo cugino ed ex primo ministro Mohammed Daoud Khan organizz\u00f2 un colpo di stato per istituire un governo repubblicano. Daoud Khan era stato rimosso dal suo incarico da Zahir Shah circa dieci anni prima. Nell'agosto successivo al colpo di stato, Zahir Shah abdic\u00f2 piuttosto che rischiare una vera e propria guerra civile.\nHumaira e Zahir Shah trascorsero ventinove anni in esilio in Italia, vivendo in una modesta villa presso l'Olgiata sulla via Cassia, nella parte settentrionale di Roma.\nMorte.\nPoche settimane prima del suo ritorno in Afghanistan, in cui si sarebbe ricongiunta con il marito che vi era ritornato di recente, Humaira Begum \u00e8 stata ricoverata in ospedale per problemi respiratori e problemi cardiaci, ed \u00e8 morta due giorni dopo.\nAl suo rientro in Afghanistan, la sua salma \u00e8 stata accolta all'aeroporto dal personale militare, da alcuni rappresentanti in abiti tradizionali e dai ministri del gabinetto di governo di Hamid Karzai. Le commemorazioni e i funerali sono stati tenuti in due moschee di Kabul, e il corpo \u00e8 stato tumulato presso il mausoleo reale della citt\u00e0."}
{"id": "3553844", "revid": "767487", "url": "https://it.wikipedia.org/wiki?curid=3553844", "title": "Sinfonia n. 25 (Haydn)", "text": "La Sinfonia n. 25 in Do maggiore, Hoboken I/25, di Joseph Haydn fu probabilmente composta nel 1763, quasi contestualmente alla No. 33. \nQuesto lavoro \u00e8 stato concepito per un'orchestra di 2 oboi, 2 corni, archi e basso continuo, e, a dispetto della maggior parte delle sinfonie in Do maggiore di Haydn, non sono presenti trombe e timpani. La sinfonia consta di quattro movimenti:\nPeculiarit\u00e0 rara per quanto riguarda le sinfonie di Haydn, questo lavoro non presenta un movimento lento."}
{"id": "3553845", "revid": "2194416", "url": "https://it.wikipedia.org/wiki?curid=3553845", "title": "Condivisione", "text": "La condivisione \u00e8 l'utilizzo in comune di una risorsa di un bene o di conoscenza. Il concetto \u00e8 anche correlato al processo di dividere e distribuire. Oltre a questi usi ovvi, che possiamo osservare nell'attivit\u00e0 umana, vi sono altri esempi che si possono trovare in natura. Quando un organismo si nutre o respira, gli organi interni sono costruiti in modo tale da dividere e distribuire l'energia in ingresso e rifornire le parti del corpo che ne necessitano. In senso lato, si pu\u00f2 riferire al libero uso di un bene, come di un'informazione.\nEvoluzione ideologico/filosofica.\nNel dibattito filosofico del XXI secolo, il tema della condivisione \u00e8 strettamente intrecciato ai temi delle problematiche economiche e sociali.\nLa crisi economica che si \u00e8 accentuata a partire dal 2008 ha favorito il dibattito di filosofi e sociologi sui temi della condivisione e del solidarismo, intesi come possibili vie per risolvere molti dei problemi del mondo moderno e liberare la buona volont\u00e0 degli uomini. Sostituendosi alla competizione, all'avidit\u00e0 e all'egoismo, la condivisione e la cooperazione vengono inoltre considerate le vie d'accesso pi\u00f9 importanti alla felicit\u00e0 dei singoli e dei gruppi, essendo in grado di favorire un clima pi\u00f9 sereno, grazie al quale pu\u00f2 essere apprezzata meglio la bellezza delle relazioni e il rispetto per l'ambiente.\nIl recente terremoto finanziario e borsistico offre per esempio al filosofo Michel Serres l'occasione per riflettere in generale sul fenomeno della crisi. A suo giudizio, quando si vive una crisi, nessun ritorno indietro \u00e8 possibile. Bisogna inventare qualcosa di nuovo e avere il coraggio di voltare pagina. Ci\u00f2 che invece colpisce \u00e8 secondo lui l'assenza di cambiamento delle istituzioni nonostante i grandi sconvolgimenti che negli ultimi decenni hanno trasformato l'umanit\u00e0. Egli individua in tale fenomeno la vera crisi, dalla quale occorrerebbe partire per ripensare il passato, mettere in discussione il rapporto che gli uomini hanno fra di loro e con il mondo. Lo scenario di idee che si apre a partire da considerazioni affini porta a individuare nella condivisione un nuovo atteggiamento possibile per fare fronte a una crisi che non \u00e8 solo economica o pertinente al mondo finanziario, ma che coinvolge direttamente il sistema dei valori etici.\nProprio a partire da un ripensamento dei valori etici si muove la riflessione del sociologo Gianpaolo Fabris, secondo il quale, in una fase di preoccupante divario tra economia e societ\u00e0, \u00e8 possibile parlare di un cambiamento \u00abnell'antropologia dei consumi e stili di vita\u00bb, che tendono progressivamente verso nuove dimensioni di condivisione. Secondo Fabris la \u201ccrescita economica\u201d, cos\u00ec come si \u00e8 tradizionalmente manifestata, non produce pi\u00f9 benessere n\u00e9 migliora la qualit\u00e0 della vita degli individui, i quali si orienterebbero sempre di pi\u00f9 verso una cultura del dono: \u00ab\u00c8 la tendenza, davvero epocale a sostituire il \"possesso con l'uso, l'acquisto con il noleggio, la propriet\u00e0 con l'accesso\". Un orientamento che segna una vistosa presa di distanza dal feticismo dell'oggetto, dalla sua tesaurizzazione, dalla simbologia di status, dal possesso che fa aggio sulla fruizione, dall'accumulazione compulsava: i cardini cio\u00e8 pi\u00f9 inquietanti della societ\u00e0 dei consumi\u00bb.\nIl filosofo e psicanalista Slavoj \u017di\u017eek, che si inserisce nella tradizione filosofica marxista rivisitata in chiave psicanalitica secondo la prospettiva di Jacques Lacan, affronta temi quali la tolleranza, l'etica politica, la globalizzazione e i diritti umani, arrivando a considerare possibile il vivere una vita pi\u00f9 soddisfacente e ricca di emozioni positive a partire da nuove categorie di pensiero con le quali interpretare le relazioni interpersonali e la vita sociale. La condivisione pu\u00f2 essere una di queste categorie, favorendo la rottura di vecchi modi di pensare e una proiezione verso il futuro capace di tenere conto della dimensione collettiva e non solo quella individuale.\nIl filosofo Andrea Braggio riconsidera l'ecosocialismo di Willy Brandt in chiave metafisica mettendo in evidenza la capacit\u00e0 dell'uomo di svelare il proprio potenziale creativo e giungere alla felicit\u00e0 cooperando assieme agli altri uomini per la ricostruzione di ogni settore delle attivit\u00e0 umane. Nell'accettazione del principio di condivisione risiede la risposta alla crisi politica ed economica che l'umanit\u00e0 sta attraversando e il primo passo per creare le condizioni sociali di un mondo pi\u00f9 giusto. Il mondo \u00e8 pronto ad accogliere nuovi modelli, pi\u00f9 adeguati ai bisogni reali della gente ovunque, che poggiano sulla coesione, sull'unit\u00e0 delle persone e sulla loro interdipendenza. Gli attuali problemi dell'uomo sono risolvibili a patto che questi accetti il principio di condivisione e individui nell'autocompiacenza e nei propri interessi individualistici ed egoistici gli ostacoli principali da superare: \u00abCome prima cosa dobbiamo imparare a essere uomini. Ed essere uomini significa riconoscere il valore della condivisione e prendere i bisogni del proprio fratello come misura per le proprie azioni, senza mai dimenticare che gli altri esistono in noi, come noi esistiamo negli altri\u00bb. Secondo Braggio, molto presto saremo tutti chiamati a scegliere tra due diversi modi di risolvere gli attuali problemi e di intendere la vita economica e politica: l'egoismo, la competizione e gli inefficaci vecchi metodi dei governi da una parte e la condivisione e l'unit\u00e0, la cooperazione e il servizio dall'altra.\nAl di l\u00e0 del problema dei diritti fondamentali dell'uomo, la crisi economica odierna, la cui diffusione \u00e8 globale, sarebbe la dimostrazione del fallimento del pensiero neoliberista, oltre che un valido motivo per non proseguire secondo le logiche di mercati ai quali \u00e8 stata lasciata troppa libert\u00e0 d'azione e che hanno sempre sfruttato in modo gratuito le risorse del pianeta, sottovalutando sistematicamente i servizi degli ecosistemi che lo tengono in vita.Come per altri filosofi, i temi del dono, della solidariet\u00e0 e di uno stile di vita sobrio, caratterizzato da meno consumi materiali e pi\u00f9 ricchezza interiore, giocano un ruolo chiave nel pensiero di Braggio, il quale crea le premesse per una filosofia della condivisione che rivaluta l'uomo in quanto essere spirituale, capace di andare oltre il proprio ego e di dare un senso alla propria vita prendendosi cura degli altri. Tale indagine affronta il problema dell'essere felici in una societ\u00e0 dominata dalla tendenza sempre pi\u00f9 marcata a considerare l'uomo un semplice consumatore, poco solidale verso i suoi simili e molto ripiegato in se stesso, ingranaggio di un sistema di libero mercato nel quale lo scambio di beni e servizi \u00e8 guidato non dai bisogni, ma dal profitto. La felicit\u00e0 e la serenit\u00e0 sono invece condizioni possibili nel momento in cui l'uomo soddisfa i bisogni primari e, superando le proprie paure e il proprio egoismo, si apre generosamente agli altri, svolgendo una forma particolare di servizio grazie al quale d\u00e0 vita a relazioni pacifiche e costruttive e mette a frutto le proprie capacit\u00e0 per il benessere collettivo. Ci\u00f2 che dunque lo contraddistingue \u00e8 il fatto che il suo desiderio di felicit\u00e0 include la felicit\u00e0 degli altri. Nella societ\u00e0 attuale, invece, l'individuo \u00e8 spinto costantemente a pensare prima a se stesso e a soddisfare una vasta gamma di desideri inutili. Egli si ritroverebbe imprigionato in un \"ingranaggio edonico\" (\"hedonic treadmill\") nel quale la felicit\u00e0 consisterebbe nell'ottenere dei livelli di consumi sempre pi\u00f9 elevati, nell'illusione che il sovrappi\u00f9 e il superfluo possano davvero appagarlo.\nAccolte con favore da molti pensatori, fra i quali il filosofo ed economista Serge Latouche, queste considerazioni incentrate sulla condivisione stimolano un ripensamento dell'odierno sistema economico in crisi. Come prima cosa, sottolineano l'importanza di sostituire ai valori della societ\u00e0 mercantile \u2013 concorrenza feroce, ognuno per s\u00e9, accumulazione senza limiti \u2013 e alla mentalit\u00e0 predatrice nei rapporti con la natura, i valori dell'altruismo, della reciprocit\u00e0, della convivialit\u00e0 e del rispetto dell'ambiente.\nQuesta sostituzione di valori da rivendicare, che dovrebbero avere la meglio sui valori (o, come sostiene Latouche, sulla \"mancanza di valori\") oggi dominanti, rientrano nella prima delle otto \u00abR\u00bb principali, indicanti gli otto cambiamenti od obiettivi teorici interdipendenti che si rafforzano reciprocamente e che insieme costituiscono il circolo virtuoso che pu\u00f2 innescare \u00abun processo di decrescita serena, conviviale e sostenibile\u00bb: rivalutare, riconcettualizzare, ristrutturare, ridistribuire, rilocalizzare, ridurre, riutilizzare, riciclare.\nPur presentandosi come un'utopia, il progetto politico della decrescita tenta di esplorare le possibilit\u00e0 oggettive della sua realizzazione. Esso \u00abpresume un progetto fondato su un'analisi realistica della situazione, anche se questo progetto non \u00e8 immediatamente traducibile in obiettivi realizzabili. Quello che si ricerca \u00e8 la coerenza teorica generale. Se per comodit\u00e0 di esposizione si indicano delle tappe, queste non devono essere considerate come una sorta di agenda. Il calendario viene dopo. \u00c8 in questo modo che va inteso il circolo delle otto \u00abR\u00bb e le prospettive che ne derivano\u00bb.\nIl petrolio e gli altri combustibili fossili, le fonti energetiche su cui si basa l'odierno stile di vita nei paesi dell'Occidente, sono in via di esaurimento, e le tecnologie da essi alimentate stanno diventando obsolete. Intanto, i mali che affliggono il mondo globalizzato \u2013 crisi economica, disoccupazione, povert\u00e0, fame e guerre \u2013 sembrano aggravarsi anzich\u00e9 risolversi. A peggiorare le cose, si profila all'orizzonte un cambiamento climatico provocato dalle attivit\u00e0 industriali e commerciali ad alte emissioni di gas serra, che potrebbe molto presto mettere a repentaglio la vita dell'uomo sul pianeta. Secondo Latouche, gli uomini devono scegliere al pi\u00f9 presto se continuare sulla strada che li ha portati a un passo dal baratro, o provare a imboccarne coraggiosamente un'altra, che implica il passaggio \u00abdalla fede nel dominio sulla natura alla ricerca di un inserimento armonioso nel mondo naturale\u00bb. Solo quando gli esseri umani cominceranno a pensarsi come un'estesa famiglia globale, che non include solo la loro specie ma anche tutti i loro compagni di viaggio nel cammino evolutivo della terra, saranno in grado di salvare la loro comune biosfera e rinnovare il pianeta per le future generazioni.\nAnche l'economista Jeremy Rifkin concorda sul fatto che l'esplosione demografica ed economica dei paesi emergenti unita alla diminuzione delle energie fossili porter\u00e0 in breve tempo a un drammatico problema di sostenibilit\u00e0 della societ\u00e0 industriale. Dopo trent'anni di studi e di attivit\u00e0 sul campo, Rifkin individua nella Terza rivoluzione industriale la via verso un futuro pi\u00f9 equo e sostenibile, dove centinaia di milioni di persone in tutto il mondo produrranno energia verde a casa, negli uffici e nelle fabbriche, e la condivideranno con gli altri, proprio come adesso condividono informazioni tramite Internet. Questo nuovo regime energetico, non pi\u00f9 centralizzato e gerarchico ma distribuito e collaborativo, dovr\u00e0 poggiare su cinque pilastri: la definitiva scelta dell'efficienza energetica e delle fonti rinnovabili; la trasformazione del patrimonio edilizio in impianti di microgenerazione; l'applicazione dell'idrogeno e di altre tecnologie di immagazzinamento dell'energia in ogni edificio; l'unificazione delle reti elettriche dei cinque continenti in una inter-rete per la condivisione dell'energia; la riconversione dei mezzi di trasporto, pubblici e privati, in veicoli ibridi ed elettrici e con cella a combustibile per acquistare e vendere energia.\nLa Terza rivoluzione industriale rappresenterebbe l'ultima fase della grande saga industriale e la prima di un'emergente era caratterizzata dalla condivisione. Essa non sarebbe altro che \u00abl'interregno fra due periodi della storia economica: il primo caratterizzato dal comportamento industrioso e il secondo dal comportamento collaborativo\u00bb. Se l'era industriale poneva l'accento sui valori della disciplina e del duro lavoro, sul flusso dell'autorit\u00e0 dall'alto al basso, sull'importanza del capitale finanziario, sul funzionamento dei mercati e sui rapporti di propriet\u00e0 privata, l'era della collaborazione e della condivisione, radicale svolta della storia economica, non potr\u00e0 che essere orientata secondo Rifkin all'interazione da pari a pari, al capitale sociale, alla partecipazione a domini collettivi aperti, all'accesso alle reti globali.\nLa democratizzazione dell'energia diviene uno dei punti chiave della nuova visione sociale distribuita. L'accesso all'energia diventa un diritto sociale inalienabile nell'era della Terza rivoluzione industriale. Il Novecento ha visto l'estensione delle garanzie politiche e l'allargamento delle opportunit\u00e0 educative ed economiche a milioni di persone in tutto il mondo. Nel ventunesimo secolo anche l'accesso individuale all'energia diventa un diritto sociale e umano. Secondo Rifkin, ogni essere umano deve avere il diritto e l'opportunit\u00e0 di produrre la propria energia localmente e di condividerla con altri in interreti locali, nazionali e continentali. Per una nuova generazione che sta crescendo in una societ\u00e0 meno gerarchica e pi\u00f9 interconnessa, la capacit\u00e0 di condividere e produrre la propria energia in una interrete a libero accesso sar\u00e0 considerata un diritto e una responsabilit\u00e0 primaria.\nIn linea con il pensiero della giornalista e scrittrice Naomi Klein, l'economista, accademico e attivista Raj Patel esamina in modo critico i dogmi dell'economia liberista e vede nella presente crisi finanziaria la naturale continuazione della lotta per le risorse, per la propriet\u00e0 e per il potere politico, che risale alla privatizzazione delle terre comuni nei primi decenni della rivoluzione industriale inglese. Nonostante l'opinione diffusa sia che prima o poi l'economia mondiale torner\u00e0 alla normalit\u00e0, la realt\u00e0 \u00e8 che la crisi finanziaria \u00e8 la normalit\u00e0 di un sistema che non pu\u00f2 funzionare cos\u00ec come \u00e8 strutturato. Secondo lo studioso della crisi alimentare mondiale, occorre invece puntare su vere e proprie alternative concrete alla propriet\u00e0 privata e al capitalismo, capaci di riconsiderare il valore reale della condivisione, in una fase di distorsione sistematica dei prezzi dei beni e d'incapacit\u00e0 del mercato di valutare equamente il valore del lavoro.\nLa condivisione ha inoltre interessato coloro che hanno creato le premesse per un discorso di ecologia spirituale (spiritual ecology). Nel superamento della diffusa mentalit\u00e0 consumistica, la condivisione \u00e8 infatti vista in prospettiva ambientalista come una modalit\u00e0 concreta di vita che consiste nell'avere a cuore le sorti della natura tutelandola.\nL'accademica, scrittrice e praticante buddista Stephanie Kaza riflette sulla possibilit\u00e0 di adottare una linea di condotta che tenga conto di una visione del mondo basata sulla comprensione dell'origine interdipendente di tutti gli eventi e, come conseguenza di ci\u00f2, la pratica di una vita non violenta e pi\u00f9 attenta ai bisogni dell'uomo, soprattutto dell'ambiente che lo ospita. La natura e i suoi ospiti diventano cos\u00ec il luogo privilegiato della condivisione di valori etici portatori di armonia. \"Condividere\" significa prendere parte assieme ad altri alla vita di uno stesso ambiente naturale e vivere assieme ad altri gli stessi valori di saggezza e di compassione, propri della tradizione buddhista. Secondo Kaza, occorre individuare con maggiore attenzione l'impatto che la vita di ognuno ha sull'ambiente cos\u00ec da impegnarsi in iniziative pratiche in difesa della natura, non come obbligo civile astratto bens\u00ec facendo del vivere verde un percorso personale basato su un'autentica consapevolezza etica.\nNei vari contesti.\nEconomia di mercato.\nLa condivisione in senso economico slega il concetto di propriet\u00e0 dal concetto di prodotto. I prodotti sono spesso venduti a qualcuno che li utilizzer\u00e0. La condivisione di un prodotto pu\u00f2 ridurre la domanda dello stesso diminuendo il numero di persone che intendono acquistarlo. La condivisione \u00e8 considerata un aiuto economico e ambientale attraverso pratiche come il carpooling. Alcuni uomini d'affari pensano che sia una minaccia a causa di un diminuito profitto. Questo ha portato a leggi come il copyright per bloccare la condivisione. L'effetto sulla profittabilit\u00e0 \u00e8 difficile se non impossibile da calcolare poich\u00e9 si basa sull'assumere alcuni assiomi sul comportamento e sulle scelte di diversi individui, divisi tra l'aumento di vendite dovute alla pubblicit\u00e0 data dall'uso del prodotto di un amico e l'effetto delle mancate vendite dovute all'uso stesso. Secondo altri esperti l'economia del dono pu\u00f2 giocare un ruolo significativo nell'economia di mercato, come ad esempio il car sharing.\nDati digitali.\nIl file sharing \u00e8 la pratica di distribuire o provvedere l'accesso a informazioni digitali come programmi per computer, file multimediali, documenti o libri elettronici. Pu\u00f2 essere implementato in vari modi. L'immagazzinamento, la trasmissione e la distribuzione sono metodi comuni del file sharing utilizzando media removibili, server centralizzati, documenti linkati sul World Wide Web e l'uso di reti di peer to peer.\nLa condivisione \u00e8 un fattore chiave nello sviluppo del software libero e dell'open source con grosse implicazioni economiche. Questo ha portato alla necessit\u00e0 di sviluppare licenze come le Creative Commons e la GPL.\nRisorse informatiche.\nIl concetto di trattare e condividere le risorse informatiche \u00e8 molto importante: ad esempio il time-sharing \u00e8 un approccio nel quale un singolo computer viene utilizzato per fornire apparentemente pi\u00f9 processi a molteplici utenti. La condivisione di risorse tra processi e thread \u00e8 uno dei principali problemi della programmazione concorrente. La parola \"sharing\" \u00e8 utilizzata da qualche comunit\u00e0 di programmatori di linguaggi funzionali per riferirsi in maniera specifica alla condivisione di memoria tra diversi dati per salvare spazio, pratica chiamata anche hash consing."}
{"id": "3553846", "revid": "1924342", "url": "https://it.wikipedia.org/wiki?curid=3553846", "title": "Pumped Up Kicks", "text": "Pumped Up Kicks \u00e8 il singolo d'esordio del gruppo musicale indie rock statunitense Foster the People, pubblicato il 4 aprile 2011 dall'etichetta discografica Startime International e distribuito dalla Columbia.\nIl brano era stato pubblicato dal gruppo sul loro sito personale nel 2010, venendo notato dai discografici dell'etichetta Startime che hanno proposto un contratto. La canzone \u00e8 stata scritta e prodotta dal cantante del gruppo Mark Foster ed \u00e8 stata pubblicata inizialmente all'interno dell'EP \"Foster the People\" uscito nel gennaio 2011 e successivamente come singolo, precedendo la pubblicazione del primo disco del gruppo, \"Torches\", avvenuta nel maggio 2011.\nIl singolo \u00e8 stato pubblicato su scala internazionale ottenendo un buon successo."}
{"id": "3553856", "revid": "599013", "url": "https://it.wikipedia.org/wiki?curid=3553856", "title": "Juan Carlos Guzm\u00e1n", "text": "Caratteristiche tecniche.\nGiocava come difensore; ricopr\u00ec il ruolo di centrale difensivo.\nCarriera.\nClub.\nGuzm\u00e1n debutt\u00f2 nella prima squadra del Chacarita Juniors nella stagione 1962: la sua formazione giunse al quinto posto in classifica. Dopo aver trascorso anche il campionato 1963 con la maglia dei \"funebreros\" decise di trasferirsi all'Independiente di Avellaneda: con la nuova squadra debutt\u00f2 in Coppa Libertadores, giocando titolare e vincendo la competizione. Prese dunque parte alla Coppa Intercontinentale 1964, giocata contro l'Inter, partendo dall'inizio nella prima e nella terza gara. L'anno seguente ripet\u00e9 il successo in campo continentale, ma ancora una volta l'Independiente perse contro l'Inter nell'Intercontinentale. Nel 1966 Guzm\u00e1n lasci\u00f2 la squadra campione del Sudamerica per accasarsi al River Plate, in cui fu titolare nel ruolo di difensore centrale. Rimase con il club dalla banda rossa dal 1966 al 1970, assommando 125 partite in massima serie argentina e disputando altre due edizioni della Libertadores, 1966 e 1967. Queste furono le sue ultime esperienze in campo internazionale: al termine dell'ultima Libertadores da lui giocata le presenze erano 42. Gioc\u00f2 14 gare con il Platense di Vicente L\u00f3pez nel Metropolitano 1971 prima di lasciare la squadra per il Newell's Old Boys; nel torneo del 1972 vest\u00ec la maglia del Banfield. Nel 1973 gioc\u00f2 per il Chacarita, e chiuse la sua carriera in Colombia.\nNazionale.\nCon la maglia dell'Argentina prese parte ai Giochi Panamericani del 1963."}
{"id": "3553861", "revid": "76963", "url": "https://it.wikipedia.org/wiki?curid=3553861", "title": "Drew Mikuska", "text": "Ha iniziato a studiare recitazione a soli 4 anni, in varie scuole di Los Angeles, e nel 2003 debutta al cinema, con \"Scary Movie 3\" nella parte di Cody, nipote della protagonista.\nSi \u00e8 temporaneamente allontanato dal cinema, ma continua a studiare recitazione."}
{"id": "3553864", "revid": "599013", "url": "https://it.wikipedia.org/wiki?curid=3553864", "title": "Figlie di Sant'Eusebio", "text": "Le Figlie di Sant'Eusebio sono un istituto religioso femminile di diritto pontificio.\nStoria.\nLa congregazione venne fondata a Vercelli il 29 marzo 1899 da Dario Bognetti e da Eusebia Arrigoni per l'assistenza ai disabili gravi, che non trovavano ricovero presso altri istituti.\nLe Figlie di Sant'Eusebio, cos\u00ec chiamate in onore al santo patrono di Vercelli, ottennero l'approvazione diocesana il 14 dicembre 1900; ricevettero il pontificio decreto di lode il 13 maggio 1950 e l'approvazione definitiva della Santa Sede il 24 maggio 1958.\nLa loro prima filiale all'estero venne aperta in Kenya nel 1969.\nAttivit\u00e0 e diffusione.\nLe Figlie di Sant'Eusebio si dedicano particolarmente all'assistenza a invalidi e anziani.\nOltre che in Italia, sono presenti in Brasile e Per\u00f9; la sede generalizia \u00e8 a Vercelli.\nAlla fine del 2008 la congregazione contava 102 religiose in 16 case."}
{"id": "3553865", "revid": "149485", "url": "https://it.wikipedia.org/wiki?curid=3553865", "title": "Campionato del mondo di arrampicata 1991", "text": "Il Campionato del mondo di arrampicata 1991 si \u00e8 tenuto il 2 ottobre 1991 a Francoforte sul Meno, Germania.\n\u00c8 stato in assoluto il primo Campionato del mondo della storia dell'arrampicata."}
{"id": "3553875", "revid": "149485", "url": "https://it.wikipedia.org/wiki?curid=3553875", "title": "Campionato del mondo di arrampicata 1993", "text": "Il Campionato del mondo di arrampicata 1993 si \u00e8 tenuto il 30 aprile 1993 a Innsbruck, Austria."}
{"id": "3553877", "revid": "344646", "url": "https://it.wikipedia.org/wiki?curid=3553877", "title": "Commissione Condon", "text": ""}
{"id": "3553879", "revid": "1543377", "url": "https://it.wikipedia.org/wiki?curid=3553879", "title": "Qualificazioni al campionato mondiale di calcio 2014 - AFC", "text": "La zona asiatica delle qualificazioni al campionato mondiale di calcio 2014 vede le squadre in competizione per i posti per la fase finale in Brasile.\nLa AFC ha avuto quattro squadre qualificate direttamente alla fase finale, mentre una quinta formazione giocher\u00e0 i play-off inter-zona contro una squadra di un'altra confederazione.\nFormato.\nIl formato prevede 5 fasi:\n1. Primo round. Le squadre dal 28\u00ba al 43\u00ba posto del ranking si sono incontrate in partite di andata e ritorno a eliminazione diretta.\n2. Secondo round. Le squadre dal 6\u00ba al 27\u00ba posto del ranking e le vincenti del primo turno si sono affrontate in partite di andata e ritorno a eliminazione diretta.\n3. Terzo round. 5 gruppi da 4. Le squadre classificate dal 1\u00ba al 5\u00ba posto del ranking si sono incontrate con le 15 vincitrici del secondo turno. Le prime due di ogni girone sono passate al turno successivo.\n4. Quarto round. 2 gruppi da 5. Le prime due classificate di ogni girone si sono qualificate alla fase finale del Campionato mondiale 2014, mentre le terze sono passate al quinto turno.\n5. Quinto round. Le due squadre classificate al terzo posto nei gironi del quarto round si sono affrontate in partite di andata e ritorno. La vincente si \u00e8 qualificata per i play-off inter-zona.\nSquadre.\nLa disposizione delle squadre si \u00e8 basata sui risultati delle Qualificazioni al campionato mondiale di calcio 2010 - AFC.\nPrimo round.\nGli accoppiamenti del primo round sono stati sorteggiati il 30 marzo 2011.\nL'andata si \u00e8 giocata il 29 giugno, il ritorno il 2 e 3 luglio 2011.\nSecondo round.\nGli accoppiamenti del secondo round sono stati sorteggiati il 30 marzo 2011.\nL'andata si \u00e8 giocata il 23 luglio, il ritorno il 28 luglio 2011.\nTerzo round.\nSorteggio.\nIl sorteggio si \u00e8 svolto a Rio de Janeiro, in Brasile, il 30 luglio.\nLe squadre sono state divise in quattro urne, in base alla Classifica mondiale della FIFA.\nDal sorteggio sono stati formati i seguenti raggruppamenti:\nSpareggio.\nLe due squadre piazzatesi al terzo posto nei rispettivi gironi hanno disputato uno spareggio. L'andata \u00e8 stata disputata il 6 settembre, mentre il ritorno il 10 settembre 2013. La vincente si \u00e8 qualificata allo spareggio Interzona contro la Quinta classificata nel girone della CONMEBOL."}
{"id": "3553885", "revid": "110157", "url": "https://it.wikipedia.org/wiki?curid=3553885", "title": "Femme Fatale Tour", "text": "Il Femme Fatale Tour \u00e8 stato il sesto tour di concerti della cantautrice statunitense Britney Spears, a supporto del suo settimo album in studio \"Femme Fatale\".\nStoria.\nDurante un'intervista con Ryan Seacrest nel suo programma \"On Air with Ryan Seacrest\" avvenuta il 4 marzo 2011, Britney Spears ha affermato che avrebbe fatto un tour nell'estate 2011 in Nordamerica per la promozione di Femme Fatale.\nIl 29 marzo 2011, dopo la sua esibizione a \"Good Morning America\", ha annunciato che sarebbe stata in tour con Enrique Iglesias a partire da giugno. Poche ore dopo l'annuncio, la rivista musicale \"Billboard\" ha confermato che Enrique Iglesias si era ritirato dal tour. Ray Wedell, un giornalista di \"Billboard\", ha spiegato le ragioni di questa scelta del cantante, ossia il fatto che Britney sarebbe stata subito annunciata da tutti i giornali e le riviste come la star, mentre lui semplicemente come colui che avrebbe aperto i concerti. Lo stesso giorno, furono annunciate le prime ventisei date.\nIl 12 aprile 2011 furono annunciati i nomi degli artisti che avrebbero aperto i concerti. La stessa Spears ha affermato: \"Questo \u00e8 il \"Femme Fatale Tour\" e sono entusiasta che Nicki Minaj, Jessie and the Toy Boys e i The Nervo Twins si aggreghino a me e portino tutti sulla pista da ballo. Non vedo l'ora di portare le femme fatales on the road.\" I biglietti sono stati messi in vendita a partire dal 30 aprile sui siti Ticketmaster e Live Nation riscuotendo un grande successo.\nA marzo 2011, il manager di Britney Spears, Larry Rudolph, ha definito a MTV News il tour come \"una sensazione post-apocalittica\", aggiungendo che \"\"Till The World Ends\" continua a essere una colonna sonora per noi.\" Ha inoltre confermato il nome del direttore del tour: Jamie King.\nIl tour \u00e8 stato diretto da Jamie King che ha ingaggiato nuovi coreografi per il tour, ma per le performance di \"Hold It Against Me\", \"Till the World Ends\" e \"I'm a Slave 4 U\" sono rimaste le coreografie originali fatte dal coreografo Brian Friedman. Il palco ha una forma triangolare e una grande fascia verticale all'estremo collegata a un secondo palco di forma circolare per permettere alla Spears di avvicinarisi ai fan. Sul palco ci sono dei grandi schermi nei quali vengono trasmesse le immagini dei Video Interlude e le riprese in diretta del tour e davanti \u00e8 posizionata una grande scritta con il titolo \"Femme Fatale\". Per alcune performance sono stati usati diversi oggetti scenografici come una sedia elettrica, delle gabbie in metallo, una piattaforma volante, una gigantesca altalena, un'automobile, delle barche ispirate all'Egitto, degli amplificatori giganti e un'enorme chitarra elettrica argentata sulla quale la Spears si esibiva in una cover di Madonna, un paio di ali bianche di due metri ciascuna, le quali venivano utilizzate alla fine del concerto mentre Britney si alzava in volo verso il pubblico, sono stati usati giochi pirotecnici e fuochi d'artificio durante alcune canzoni del concerto. La scaletta \u00e8 composta da ventidue canzoni, fra cui 9 tracce estratte da \"Femme Fatale\" e altri grandi successi del passato della cantante.\nIn America gli show sono stati aperti dalla rapper Nicki Minaj che ha cantato anche la versione remix di \"Till the World Ends\" nella tappa a Los Angeles e da DJ Pauly D, mentre le tappe in New Jersey saranno aperte da Joe Jonas e in Europa ad aprire gli show saranno Jessie and The Toy Boys e Nervo. Nella tappa di Los Angeles, oltre a Nicki Minaj, si \u00e8 esibita live insieme con Britney la rapper Sabi. In Argentina, a La Plata ad aprire il suo concerto \u00e8 stato il gruppo pop argentino TeenAngels. In Europa ad aprire il concerto \u00e8 stato il duo femminile delle \"Destinee &amp; Paris\", invece negli show inglesi il cantante Joe Jonas.\nIl \"Femme Fatale Tour\" \u00e8 uno dei tour pi\u00f9 lunghi della carriera di Britney Spears, questo \u00e8 dovuto al fatto che la Spears dichiar\u00f2 in un'intervista che le sarebbe piaciuto visitare parti del mondo a lei ancora sconosciute e incontrare i fan di tutto il mondo affermando: \"\u00c8 incredibile l'energia dei miei fan, sono cos\u00ec tanti e cos\u00ec accoglienti che volevo dare l'opportunit\u00e0 di vedermi a tutti anche al di fuori dell'Europa e degli U.S.A., ho un contatto molto stretto con loro sono la mia fonte d'ispirazione per tutto, fanno parte di me e quindi della mia quotidianit\u00e0!\"\nNelle date del 13 e 14 agosto all'Air Canada Centre di Toronto l'emittente televisiva Epix HD ha ripreso l'intero show in alta qualit\u00e0 1080p full HD e verr\u00e0 pubblicata a novembre.\nIl giorno successivo Britney Spears stessa annunci\u00f2 tramite Twitter che lo show ripreso la notte precedente sarebbe stato distribuito in DVD sia in 3D sia in 2D. Tale DVD \u00e8 stato pubblicato dalla Epix il 21 novembre 2011, ma lo spettacolo \u00e8 stato mandato in onda su \"Epix HD\" il 12 novembre 2011, nove giorni prima dell'effettiva pubblicazione del DVD.\nIl Tour \u00e8 riuscito a incassare oltre 70 milioni di dollari, nonostante le molte critiche rivolte alla cantante per la sua presenza scenica visibilmente sbiadita e stanca rispetto a tutti i tour precedenti.\nIl concerto.\nIl concerto incomincia con l'apparizione di una grande insegna luminosa, recante la scritta \"Femme Fatale\". Quando quest'ultima scompare, viene proiettato un video dove Britney Spears tenta di fuggire dalla polizia, ma viene comunque arrestata e dice la frase \"Io non sono innocente\". A questo punto, Britney in carne e ossa appare in scena seduta su un trono con indosso un abito argentato, per aprire lo show con \"Hold It Against Me\". Successivamente viene eseguita \"Up N Down\", durante la quale lei e le ballerine si esibiscono in gabbie mentre degli uomini vestiti da poliziotti le osservano. Dopo essere uscita dalla gabbia, l'artista indossa un abito bianco composto da cappotto, cappello e occhiali. Viene cos\u00ec eseguita \"3\". In seguito, la Spears rimuove l'abito bianco e sale sopra una piccola piattaforma volante, dalla quale canta \"Piece of Me\". All'inizio del secondo atto, un video che contiene frammenti di \"My Prerogative\" mostra uno stalker. Quest'ultimo rivela che in realt\u00e0 Britney Spears \u00e8 un agente segreto. Una volta terminato il video, appaiono sul palco delle casse giganti, mentre l'artista torna sul palco ed esegue \"Big Fat Bass\", insieme con un \"will.i.am\" proiettato sullo schermo e ai ballerini. Segue il brano \"How I Roll\", eseguito a bordo di una Mini Cooper rosa con un palo da pole dance al centro. Durante \"Lace and Leather\", la cantante ammanetta una persona del pubblico al palo situato sopra il veicolo, per poi tentare di sedurla stando sulle sue spalle. Al termine del brano, lei e la persona sull'auto spariscono dietro le quinte. Al suo ritorno, Britney ha indosso una grande gonna bianca e, posizionata sopra un ventilatore, esegue \"If U Seek Amy\" in un'imitazione di Marilyn Monroe.\nSuccessivamente viene mostrato un video che mostra lo stalker parlare delle femme fatales nella storia. La terza sezione, in stile antico Egitto, si apre con una grande barcha che entra in scena e Britney, a bordo di quest'ultima, esegue \"Gimme More\" accompagnata dai ballerini e dai fuochi d'artificio. In seguito viene eseguita \"(Drop Dead) Beautiful\", con l'ausilio di tante cornici simili a quelle dei quadri. In alcune date nordamericane la cantante si esibisce anche con \"He About to Lose Me\", per la quale lei sta su un divano viola mentre i ballerini si arrampicano su strutture metalliche. Segue \"Don't Let Me Be the Last to Know\", eseguita sopra un'altalena. Chiude la sezione un remix di \"Boys\". L'ultima sezione prima dell'encore si apre con un altro video interludio che vede Britney intenta a sfogliare dei passaporti in un albergo. Quando il video finisce, viene eseguito un medley di \"...Baby One More Time\" e \"S&amp;M\" di Rihanna, per il quale la Spears e i ballerini hanno degli abiti da motociclisti, e \"Trouble For Me\" che viene eseguita sulla seconda parte del palco. \nViene eseguita in seguito \"I'm a Slave 4 U\", durante la quale negli schermi del palco viene proiettato un filmato porno di una coppia omosessuale. In alcune date, a questo punto, la cantante sale sopra una gigantesca chitarra elettrica e, cavalcandola, esegue una cover di Madonna: \"Burning Up\". Al termine del brano, Britney fa un breve discorso per poi eseguire \"I Wanna Go\", per la quale invita tanti fan sul palco. Dopo che i fan sono tornati fra il pubblico, la cantante esegue un remix di \"Womanizer\", al termine della quale ringrazia gli spettatori. L'ultimo video mostra la cantante con indosso un kimono, mentre riesce finalmente a catturare lo stalker. A questo punto, l'artista torna in scena con indossolo stesso kimono del video, ed esegue un remix in stile arti marziali di \"Toxic\". Verso la fine del brano, Britney sparisce sotto il palco per un cambio d'abito, mentre i ballerini terminano la coreografia. Successivamente la Spears riappare con un abito nero scintillante, eseguendo \"Till the World Ends\" , per la quale si unisce anche la rapper Nicki Minaj. Nell'ultimo ritornello, Britney Spears si solleva in aria tramite delle gigantesche ali da angelo, mentre il palco viene invaso da una pioggia di scintille. Al termine del brano riappare la scritta \"Femme Fatale\" e lo show si conclude."}
{"id": "3553886", "revid": "599013", "url": "https://it.wikipedia.org/wiki?curid=3553886", "title": "Campionato del mondo di arrampicata 1995", "text": "Il Campionato del mondo di arrampicata 1995 si \u00e8 tenuto il 6 maggio 1995 a Ginevra, Svizzera."}
{"id": "3553889", "revid": "827882", "url": "https://it.wikipedia.org/wiki?curid=3553889", "title": "Comunit\u00e0 montana Valli Grana e Maira", "text": "La Comunit\u00e0 montana Valli Grana e Maira \u00e8 stata una delle sei Comunit\u00e0 montane della Provincia di Cuneo.\nStoria.\nLa comunit\u00e0 montana \u00e8 nata dall'accorpamento di due enti preesistenti, nell'ambito della riduzione degli enti montani in Piemonte da dodici a sei. La sede legale di questa comunit\u00e0 montana era a San Damiano Macra, mentre quella operativa era a Caraglio. L'ente \u00e8 stato soppresso, insieme alle altre comunit\u00e0 montane del Piemonte, con la legge regionale 28 settembre 2012, n. 11.\nLe comunit\u00e0 soppresse.\nComunit\u00e0 montana Valle Grana.\nNe facevano parte i comuni di Bernezzo, Caraglio, Castelmagno, Cervasca, Montemale di Cuneo, Monterosso Grana, Pradleves, Valgrana, Vignolo. Aveva sede a Caraglio.\nComunit\u00e0 montana Valle Maira.\nNe facevano parte i comuni di Busca, Villar San Costanzo, Dronero, Roccabruna, Cartignano, San Damiano Macra, Macra, Celle di Macra, Stroppo, Elva, Canosio, Marmora, Prazzo, Acceglio. Aveva sede a San Damiano Macra."}
{"id": "3553891", "revid": "465169", "url": "https://it.wikipedia.org/wiki?curid=3553891", "title": "Torches (Foster the People)", "text": "Torches \u00e8 l'album di debutto del gruppo musicale indie rock statunitense Foster the People, pubblicato il 24 giugno 2011 dall'etichetta discografica Startime International e distribuito dalla Columbia.\nL'album contiene dieci tracce ed \u00e8 stato anticipato dal singolo \"Pumped Up Kicks\", che ha ottenuto un discreto successo internazionale. In concomitanza con la pubblicazione del disco \u00e8 stato estratto un secondo singolo, \"Helena Beat\".\nLe dieci tracce dell'album sono state prodotte da Paul Epworth, Greg Kurstin, Rich Costey e Mark Foster, quest'ultimo frontman del gruppo, che ha scritto anche tutti i brani, talvolta in collaborazione con artisti come Paul Epworth e Zach Heiligman.\nNella versione in vendita su iTunes, \u00e8 disponibile anche la bonus track \"Broken Jaw\", mentre in un'altra versione speciale sono presenti le tracce bonus \"Love\" e \"Chin Music for Unsuspecting Hero\".\nHa ottenuto un buon successo commerciale, entrando tra i primi dieci album pi\u00f9 venduti delle classifiche di Stati Uniti, Canada e Australia. In particolare, ha raggiunto la vetta delle classifiche statunitensi \"Top Rock Albums\" e \"Top Modern Rock/Alternative Albums\"."}
{"id": "3553892", "revid": "1841653", "url": "https://it.wikipedia.org/wiki?curid=3553892", "title": "Valori (rivista)", "text": "Valori \u00e8 una testata online della Fondazione Finanza Etica, promossa da Banca Popolare Etica e Etica Sgr.\nNata nel 2000 come mensile specializzato nei temi dell'economia sociale, della finanza etica e della sostenibilit\u00e0, trattati con stile divulgativo e orientati verso le tematiche dello sviluppo sostenibile, dal 2018 ha cessato le pubblicazioni cartacee per sviluppare un progetto interamente digitale.\nObiettivo del progetto \u00e8 fare informazione sui temi della finanza etica e dell'economia sostenibile con notizie e approfondimenti in diversi formati e fare educazione critica alla finanza, fornendo ai lettori strumenti per capire e interpretare la finanza."}
{"id": "3553899", "revid": "149485", "url": "https://it.wikipedia.org/wiki?curid=3553899", "title": "Campionato del mondo di arrampicata 1997", "text": "Il Campionato del mondo di arrampicata 1997 si \u00e8 tenuto il 1\u00ba febbraio 1997 a Parigi, Francia."}
{"id": "3553902", "revid": "122238373", "url": "https://it.wikipedia.org/wiki?curid=3553902", "title": "Joy Bryant", "text": "Biografia.\nJoy Bryant \u00e8 nata e cresciuta a New York, nel Bronx. Si \u00e8 diplomata presso la Westminster School di Simsbury, nel Connecticut, e ha ricevuto una borsa di studio per l'Universit\u00e0 di Yale, dove per\u00f2 non complet\u00f2 il suo ciclo di studi. Nel frattempo infatti, venne scoperta dall'agenzia di moda Next Models Management, che la convinse ad intraprendere una carriera da modella a Parigi.\nSi \u00e8 sposata a fine giugno 2008 con David People, stuntman conosciuto l'anno precedente durante le riprese del film \"A casa con i miei\".\nCarriera.\nDivenuta modella, ha ottenuto contratti con diversi stilisti, tra cui Ralph Lauren, Tommy Hilfiger e RocaWear. Successivamente intraprese la carriera di attrice, iniziando a collezionare diverse apparizioni cinematografiche, mentre nel frattempo fu testimonial di alcune aziende d'abbigliamento, tra cui Gap e Victoria's Secret.\nIl primo ruolo da attrice lo ottenne per il film per la televisione del 2001 \"\", a cui segu\u00ec una serie di partecipazioni a film in ruoli minori, tra cui \"Honey\", \"Spider-Man 2\", \"Haven\" e \"The Skeleton Key\". Nel 2002 era stata co-protagonista nel film \"Antwone Fisher\" accanto a Denzel Washington. Nel 2006 ha fatto parte del prestigioso cast del film drammatico \"Bobby\", mentre nel 2008 \u00e8 stata co-protagonista di \"A casa con i miei\" accanto a Martin Lawrence. Nel 2005 \u00e8 anche apparsa nel video musicale \"Rhythm City Volume One: Caught Up\" di Usher.\nDal 2010 fa parte del cast corale della serie televisiva \"Parenthood\" interpretando il ruolo di Jasmine Trussell.\nDoppiatrici italiane.\nNelle versioni in italiane dei suoi film, Joy Bryant \u00e8 stata doppiata da:"}
{"id": "3553905", "revid": "2212222", "url": "https://it.wikipedia.org/wiki?curid=3553905", "title": "Adam Warlock", "text": "Adam Warlock, conosciuto originariamente come Lui (in originale \"Him\"), \u00e8 un personaggio immaginario dei fumetti, creato da Stan Lee (testi) e Jack Kirby (disegni), pubblicato dalla Marvel Comics. La sua prima apparizione (in forma di \"Bozzolo\") \u00e8 in \"The Fantastic Four\" (Vol.1) n. 66 (settembre 1967), mentre in \"The Fantastic Four\" (Vol.1) n. 67 (ottobre 1967) appare con la sua forma umanoide (\"Lui\"). Verr\u00e0 chiamato \"Warlock\" per la prima volta in \"Marvel Premiere\" n. 1 (aprile 1972), opera di Roy Thomas (testi) e Gil Kane (disegni).\nAvendo debuttato durante la cosiddetta Silver Age del fumetto statunitense, Warlock \u00e8 apparso in oltre quattro decenni di pubblicazioni, tra cui cinque serie intitolategli e numerose serie limitate. Inoltre \u00e8 stato utilizzato nel merchandising (abbigliamento, giocattoli, carte collezionabili), nonch\u00e9 serie animate e videogiochi. Il personaggio \u00e8 apparso nell'undicesimo episodio della serie animata \"Silver Surfer\".\nStoria editoriale.\nAnni sessanta e settanta.\nIl personaggio ha debuttato nei \"I Fantastici Quattro\" n. 66-67 (settembre-ottobre 1967), in una storia scritta da Stan Lee e co-ideata e disegnata a matita da Jack Kirby. Dopo una seconda apparizione come \"Lui\" in \"Thor\" nn. 165-166 (giugno-luglio 1969), lo scrittore e poi editore capo della Marvel Roy Thomas e il disegnatore Gil Kane hanno rilanciato \"Lui\" come il Messia allegorico Adam Warlock in \"Marvel Premiere\" n. 1 (aprile 1972).\nNel 2009, Thomas ha spiegato che era stato un fan della colonna sonora del musical \"Jesus Christ Superstar\" e che aveva cercato di riportare la storia in un fumetto supereroistico: \"S\u00ec, ho avuto un po' di trepidazione circa i paralleli con Cristo, ma speravo ci sarebbe stato poco clamore se l'avessi gestito con tatto, dal momento che non volevo davvero fare alcuna dichiarazione seria sulla religione... almeno non apertamente\". Si scelse di utilizzare un personaggio preesistente, mantenendo le ambientazioni della serie separate da quelle del pianeta Terra creando una Contro-Terra, un nuovo pianeta generato da un frammento della Terra originale e messo in orbita sul lato opposto del sole. Thomas e Kane collaborarono sul costume, con la tunica rossa e la saetta d'oro come loro omaggio al personaggio di Captain Marvel degli anni quaranta e cinquanta della Fawcett Comics.\nLa storia continua nella serie \"Il potere di Warlock\", che and\u00f2 avanti per otto numeri (agosto 1972 - ottobre 1973) prima di chiudere in seguito alle scarse vendite, per poi concludere alcune trame in \"Hulk\" (vol. 2, nn. 176-178, giugno-agosto 1974).\nIn una ricerca retrospettiva del 2009 sul personaggio, la scrittrice dell'articolo Karen Walker disse che la serie\nLo scrittore e disegnatore Jim Starlin resuscita Warlock in \"Strange Tales\" nn. 178-181 (febbraio-agosto 1975). Le avventure di Warlock cominciarono ad assumere una portata cosmica dal momento che Starlin inser\u00ec il personaggio in una lunga storyline denominata \"La Saga del Magus\".\nLa serie reinventata prosegu\u00ec la numerazione de \"Il potere di Warlock\" con \"Warlock\" n. 9 (ottobre 1975) andando avanti per altri sette numeri. La serie bimestrale fu inizialmente scritta e disegnata da Starlin, ma alla fine fu anche disegnata e firmata da Steve Leialoha. Alcune trame si conclusero poi in \"Marvel Team-Up\" n.55 (marzo 1977), \"Avengers Annual\" n. 7 (novembre 1977) e l'annual \"Marvel Two-in-One\" n. 2 (dicembre 1977).\nStarlin, in un'intervista del 2009, ha ricordato,\nLe avventure di Warlock sono state ristampate con nuove copertine Starlin, in sei numeri serie limitata \"Edizione speciale su Warlock\" (dicembre 1982-maggio 1983). Questa nuova serie si stava ristampando con un'altra serie di nuove copertine Starlin come \"Warlock\" vol. 2 (maggio-ottobre 1992).\nAnche se considerato deceduto, Warlock fece una breve apparizione in un \"Marvel Two-In-One\" nn. 61-63 (marzo-maggio 1980).\nLa rinascita degli anni novanta.\nUndici anni dopo, Starlin fece rivivere il personaggio e due membri del suo cast di supporto nella miniserie \"Il guanto dell'infinito\" nn. 1-6 (luglio-dicembre 1991). Questo sviluppo della trama \u00e8 la continuazione di una storia pi\u00f9 grande che \u00e8 iniziata con la risurrezione di Thanos in \"Silver Surfer\" (vol. 3) n. 34 (febbraio 1990).\nIn seguito agli eventi di \"Il guanto dell'infinito\" (luglio-dicembre 1991), Warlock e diversi compatrioti hanno recitato nella serie \"Warlock e i Guardiani dell'Infinito\". Inizialmente scritta da Starlin e disegnata da Angel Medina, corse per 42 numeri (febbraio 1992-agosto 1995). Le sue trame direttamente legate alla serie limitata \"Infinity War\" (giugno-novembre 1992) e \"Crociata Infinita\" (giugno-dicembre 1993).\nWarlock ha recitato in diverse serie limitate, tra cui \"Silver Surfer/Warlock: Resurrezione\" nn. 1-4 (marzo-giugno 1993), \"Le cronache di Warlock\" nn. 1-8 (luglio 1993-febbraio 1994), e \"Warlock\" (vol. 3) nn. 1-4 (novembre 1998-febbraio 1999), dallo scrittore e disegnatore Tom Lyle. Il personaggio \u00e8 stato anche presente nelle intersocietarie tra Marvel Comics e Malibu Comics \"Ultraverse\" nel one-shot \"Rune/Silver Surfer\" (aprile 1995, segni stampa, giugno 1995, copertina), \"Rune\" (vol. 2) nn. 1-7 (settembre 1995-aprile 1996), e i due numeri \" Ultraverse Unlimited\" (giugno e settembre 1996).\nDopo le serie indipendenti 1999-2000, \"Warlock\" vol. 4, con il Warlock alieno e cibernetico della squadra dei Nuovi Mutanti, Adam Warlock co-protagonista con Thanos della serie limitata \"Infinity Abyss\" nn. 1-6 (agosto-ottobre 2002, pubblicato due volte alla settimana); ' nn. 1-6 (maggio-agosto 2003; primi quattro numeri bisettimanali), e \"Thanos\" nn. 1-6 (dicembre 2003-aprile 2004; due questioni bisettimanali). Una versione del personaggio protagonista di quattro serie limitate \"Warlock\" vol. 5 (novembre 2004-febbraio 2005), dello scrittore Greg Pak e l'artista Charles Adlard. Dopo la partecipazione a \"Annihilation Conquest: Quasar\" (settembre-dicembre 2007) nn. 1-4 e ' nn. 1-6 (novembre 2007-aprile 2008), era un personaggio chiave in \"Guardians of the Galaxy\" (vol. 2) nn. 1-25 (luglio 2008-aprile 2010), \"L'imperativo Thanos\" n. 1 (giugno 2010) e l\"'accensione\" one-shot (maggio 2010).\nL'artista Alan Weiss, ha ricordato in un'intervista del 2006 che c'era una storia \"perduta\" di Adam Warlock, che portata a termine avrebbe ricordato il romanzo di Jonathan Swift \"I viaggi di Gulliver\". Parti di esso sono stati stampati nel secondo volume di \"Marvel Masterworks: Warlock\". Il resto delle opere d'arte \u00e8 stato perso in un taxi della citt\u00e0 di New York nel 1976.\nBiografia.\nCreazione, metamorfosi e morte.\n\"Lui\" \u00e8 un essere umano artificiale creato dagli scienziati che lavorano nell'Enclave. Si ribella contro di loro e viene sconfitto da Thor prima di fuggire nello spazio.\nIl guscio di \"Lui\" viene recuperato dall'Alto Evoluzionario, il quale dichiara che sar\u00e0 conosciuto all'uomo come \"Warlock\" e gli chiede il suo aiuto per liberare la Contro-Terra dal cattivo Uomo-Bestia. L'Alto Evoluzionario d\u00e0 a Warlock una delle Gemme dell'Infinito (nota anche come \"gemma dell'anima\") per aiutarlo in questa lotta. Quando arriva sulla Contro Terra, ha un'amnesia e ricorda solo che \u00e8 conosciuto come \"Warlock\". Pensando che questo sia il suo cognome, uno dei quattro giovani che lo trovano lo ribattezza \"Adam\". Dopo la sconfitta dell'Uomo Bestia, Warlock lascia la Contro Terra.\nWarlock si oppone alla Chiesa Universale della Verit\u00e0, un impero intergalattico religioso presieduto dal Magus. Con l'aiuto di Pip Il Troll, l'assassina Gamora, e il suo datore di lavoro Thanos, Warlock scopre che il Magus \u00e8 lui stesso dal futuro, impazzito per l'uso della sua gemma e il Betweener. Warlock sceglie di cambiare la sua linea temporale, visitando s\u00e9 stesso un paio di mesi nel futuro e rubando la sua anima, impedendo l'esistenza del Magus e della Chiesa Universale della Verit\u00e0.\nDurante il combattimento, lo Straniero cerca di sottrarre la Gemma dell'Anima e Warlock scopre l'esistenza di cinque altre gemme. Thanos ha preso possesso di queste gemme e progetta di utilizzarle per far esplodere il sole della Terra. Warlock ritorna alla nave di Thanos e trova Gamora morente e la mente di Pip distrutta da Thanos. Cos\u00ec, ruba le loro anime per porre fine alla loro sofferenza. Warlock arruola l'aiuto dei Vendicatori, Capitan Marvel e Dragoluna per sconfiggere Thanos. Quando Thanos ferisce mortalmente Warlock e lo lascia per morto, l'anima di Warlock \u00e8 presa dal suo io precedente. Le entit\u00e0 cosmiche del Lord Caos e del Mastro Ordine intervengono, provocando la gemma a rilasciare l'anima di Warlock. Un Warlock con nuovi poteri trasforma Thanos in pietra e si restituisce alla gemma. All'interno della gemma, Warlock trova un mondo di pace dove vive in armonia con Pip, Gamora, e altri la cui anima la gemma aveva rubato.\nRinascita.\nQuando Thanos ottiene ancora una volta le gemme e ruba l'anima di Silver Surfer, Surfer convince Warlock, Pip, e Gamora di lasciare Mondo Anima e aiutarlo a sconfiggere Thanos. Thanos riunisce le sei gemme nel Guanto dell'Infinito, e Warlock guida un gruppo di supereroi della Terra contro di lui. Warlock ottiene il guanto, ma in una successiva udienza a cui partecipano i vari esseri cosmici dell'Universo come Eternit\u00e0 e Galactus, viene giudicato indegno da parte del Tribunale Vivente, in parte a causa della minaccia di poter diventare il Magus. Egli mantiene la Gemma dell'Anima per se stesso e d\u00e0 una gemma ciascuno a Pip, Gamora, Drax il Distruttore, Dragoluna, e un riformato Thanos, il gruppo viene chiamato Guardia dell'Infinito (Infinity Watch).\nDurante il possesso temporaneo di Warlock del Guanto, tutto il bene e il male viene eliminato dal suo essere, lasciandolo una creatura di pura logica. Gli aspetti \"morali\" della sua personalit\u00e0, a sua volta assumono forme fisiche, la met\u00e0 malvagia diventa una nuova incarnazione del Magus, mentre la met\u00e0 buona diventa la Dea. Warlock, aiutato da un esercito di supereroi, riesce a sconfiggerli entrambi uno alla volta, e li assorbe nella gemma.\nLa Guardia dell'Infinito quindi combatte per proteggere la gemma dell'anima dal Conte Abisso, una potente entit\u00e0 che non ha un'anima propria. Dopo averlo finalmente sconfitto, le gemme dell'infinito vengono rubate da Rune, un vampiro extradimensionale. Infinity Watch si scioglie e Warlock va a rintracciare Rune. Seguendo la scoperta di una settima gemma, Warlock e le gemme vengono restituite all'Universo Marvel principale.\nWarlock rinasce in un nuovo corpo in tempo per convincere Thanos a rinunciare al potere del Cuore dell'universo. Warlock e una moltitudine di supereroi fa squadra con Thanos per sconfiggere diversi cloni impazziti dell'Eterno. Warlock assiste anche al tentativo di Thanos di redimere se stesso.\nAnnihilation: Conquest.\nWarlock \u00e8 impossibilitato dal gioco delle anime uccise durante la guerra \"Annihilation\" e rientra in letargo in un bozzolo. Le supereroine Phyla-Vell e Dragoluna risvegliano Warlock sperando che aiuter\u00e0 i Kree a combattere . Una volta che Phalanx \u00e8 sconfitto, Warlock accetta di unirsi all'eroe Star-Lord in una nuova versione dei Guardiani della Galassia.\nWar of Kings e Realm of Kings.\nNel tentativo di riparare alcuni danni allo Spaziotempo, Warlock diventa il Magus. Si mise al servizio delle divinit\u00e0 della vita provenienti dal Cancroverso ma fin\u00ec ucciso dal loro araldo Lord Mar-Vell. In seguito tent\u00f2 di tornare in vita sulla Terra trasferendo la sua coscienza in tutta la popolazione americana ma fu fermato e nuovamente imprigionato nel suo bozzolo dai Devastatori.\nThanos: La Rivelazione Dell'Infinito e seguiti.\nDurante un nuovo viaggio, Thanos incontra lo spirito di Warlock nel reame della Morte. Lo spirito insegue Thanos nel mondo dei vivi, dove riottiene la sua forma fisica. Warlock accompagna Thanos nel suo viaggio mentre l'universo si unisce con un altro. Durante la convergenza, Warlock viene sostituito da un suo sosia proveniente dall'altro universo.\nDisturbato dall'esperienza, il nuovo Warlock abbandona Thanos per meditare sulla sua situazione, e finisce sul pianeta Nuovo Krall come gladiatore in una arena. Thanos riceve un messaggio dalla sua controparte onnipotente dal passato, di quando aveva le gemme dell'infinito, che gli dice di ritrovare il nuovo Adam Warlock che \u00e8 diventato stranamente pi\u00f9 potente di prima. Il Thanos del presente chiede a Pip il Troll di andare su Nuovo Krall e poi contatta anche Gamora per ritrovare Adam, dato che entrambi sono cari amici di Warlock e potrebbero impedirgli di fare dei danni all'universo. Nel frattempo, Annihilus organizza una nuova invasione dell'universo positivo dalla Zona Negativa, cercando una fonte di grande potere che si rivela essere Adam e lancia un devastante attacco a Nuovo Krall. Gli Shi'Ar, guidati da Gladiatore, arrivano su Nuovo Krall, anche loro alla ricerca di Adam e Annihilus, dopo aver ottenuto i poteri di Hulk, li sconfigge facilmente. Pip mette in salvo Adam Warlock e Gamora teletrasportandoli sulla nave dei Guardiani della Galassia, dove vengono raggiunti da Thanos, che scopre che l'universo alternativo \u00e8 stato assorbito da Adam, conferendogli i poteri di Eternit\u00e0 e Infinito.\nThanos e i Guardiani della Galassia si teletrasportano nella Zona Negativa per cercare di fermare Annihilus, ma vengono sopraffatti da quest'ultimo, che teletrasporta Thanos nel limbo e prende prigioniero Adam, costringendo i Guardiani alla ritirata. Pip decide di rimanere, rifiutandosi di abbandonare il suo amico Adam. Annihilus mette il comatoso Adam sulla sua nave come fonte di energia. Pip, dopo essersi nascosto sulla nave di Annihilus, individua Adam e si lancia da solo in una missione di salvataggio, uccidendo le guardie e schiaffeggiando Adam varie volte per svegliarlo. Risvegliandosi all'improvviso, Adam distrugge involontariamente l'universo e rimane da solo a fluttuare nel vuoto. Spaventato, Adam fa tornare Thanos nell'esistenza. Thanos propone a Adam di incontrare il Supremo per chiedergli di ricreare l'universo. Il Supremo accetta la richiesta, con la condizione che Adam accetti di diventare il nuovo Tribunale Vivente. Adam e Thanos fanno tornare l'universo come prima e distruggono definitivamente Annihilus.\nThanos chiede al nuovo Tribunale Vivente di far tornare l'originale Adam Warlock di prima che avvenisse la convergenza. Il vero Adam, tornato in vita, ascolta il consiglio di Thanos di tornare alla sua esistenza e incontra di nuovo Pip il Troll, che riabbraccia il suo amico e insieme tornano alla loro vita di avventure.\nPoteri e abilit\u00e0.\nCome \"Lui\", il personaggio possedeva forza, velocit\u00e0, resistenza, agilit\u00e0 sovrumane e l'abilit\u00e0 di manipolare e proiettare l'energia cosmica usandola per il volo e per la rigenerazione (ad esempio, la creazione di un bozzolo di auto-conservazione e rigenerazione). Tuttavia, \"Lui\" sacrific\u00f2 la maggior parte di tali competenze uscendo prematuramente dal suo guscio, al fine di difendere l'Alto Evoluzionario da un attacco da parte dell'Uomo-Bestia. In compenso, l'Alto Evoluzionario ha dato a Lui la Gemma dell'Anima. La Gemma possiede una coscienza propria e dimostra una fame vampirica per le energie vitali degli esseri organici. Contiene anche un'idilliaca tasca-universo che ospita tutte le anime che la Gemma abbia mai preso. L'ultima versione di Warlock utilizza la \"magia Quantum\" ed \u00e8 in grado di manipolare l'energia, creare campi di forza, teletrasporto, viaggiare pi\u00f9 veloce della luce e rilevare tunnel spazio-temporali e altre irregolarit\u00e0 nello spazio.\nEgli ha anche il potere di de-evolvere i seguaci dell'Uomo-Bestia nuovamente alla forma degli animali da cui si sono evoluti, cos\u00ec come riconvertire il Bruto nella sua forma di Reed Richards della Contro-Terra. Questo potere viene dalla sua gemma dell'anima.\nAltre versioni.\nMagus.\nIl Magus \u00e8 il futuro Adam Warlock, una sua identit\u00e0 malvagia che governa un impero religioso chiamato la Chiesa Universale della Verit\u00e0.\nEarth X.\nNella serie limitata Earth X, Mar-Vell \u00e8 reincarnato come il figlio del sintetico Adam Warlock/Lui e Kismet/lei.\nAltri media.\nGiocattoli.\nAdam Warlock \u00e8 apparso come parte del gioco di carte collezionabili Marvel OverPower, gioco di carte Marvel Upper Deck Vs e il gioco di miniature collezionabili HeroClix, un target esclusivo con figure di azione Marvel Legends, e un Marvel Universe 3 3/4\" di figura. Era il 90\u00ba tema nella Classic Marvel Figurine Collection.\nMagus era un personaggio giocabile del set \"Guardiani Galattici\" nella serie Marvel Heroclix.\nEdizioni raccolte.\nI racconti sono stati raccolti come parte sia delle serie Marvel Masterworks e Essential Marvel:"}
{"id": "3553912", "revid": "4252", "url": "https://it.wikipedia.org/wiki?curid=3553912", "title": "Serie animate", "text": ""}
{"id": "3553913", "revid": "115474815", "url": "https://it.wikipedia.org/wiki?curid=3553913", "title": "Amica mia (Cristiano Malgioglio)", "text": "Amica mia \u00e8 un singolo di Cristiano Malgioglio pubblicato nel 2011 dalla K1 records. Contiene il brano in versione italiana, spagnola e alcuni remix."}
{"id": "3553918", "revid": "149485", "url": "https://it.wikipedia.org/wiki?curid=3553918", "title": "Campionato del mondo di arrampicata 1999", "text": "Il Campionato del mondo di arrampicata 1999 si \u00e8 tenuto il 3 dicembre 1999 a Birmingham, Regno Unito."}
{"id": "3553921", "revid": "767487", "url": "https://it.wikipedia.org/wiki?curid=3553921", "title": "Naoki Ishikawa", "text": ""}
{"id": "3553927", "revid": "697352", "url": "https://it.wikipedia.org/wiki?curid=3553927", "title": "Warlock", "text": ""}
{"id": "3553930", "revid": "599013", "url": "https://it.wikipedia.org/wiki?curid=3553930", "title": "Campionato del mondo di arrampicata 2001", "text": "Il Campionato del mondo di arrampicata 2001 si \u00e8 tenuto dal 5 all'8 settembre 2001 a Winterthur, Svizzera.\n\u00c8 stata la prima edizione in cui si \u00e8 svolta anche la specialit\u00e0 boulder."}
{"id": "3553935", "revid": "767487", "url": "https://it.wikipedia.org/wiki?curid=3553935", "title": "Sinfonia n. 26 (Haydn)", "text": "La Sinfonia n. 26 in Re minore, Hoboken I/26, \u00e8 una delle prime sinfonie in stile Sturm und Drang scritte da Joseph Haydn. \u00c8 comunemente conosciuta con il suffisso Lamentazione.\nBackground.\nHaydn scrisse questa sinfonia per la settimana di Pasqua. H. C. Robbins Landon dat\u00f2 la composizione al 1768 (o probabilmente 1769). In mancanza della firma originale, \u00e8 impossibile verificare la data di composizione, nonostante questa datazione combaci con quanto risulta nel catalogo Entwurf (il catalogo dei lavori di Haydn). Secondo una prima tradizione si credette che la sinfonia fosse stata scritta per il periodo natalizio, mentre la recente scoperta del manoscritto originale indica che questa fu, invece, composta per la settimana pasquale.\nQuesto lavoro rappresenta un primo esempio dello stile \"Sturm und Drang\" che caratterizz\u00f2 molti dei lavori sinfonici di Haydn tra il 1774 ed il 1775.\nLamentazione.\nSin dalla sua composizione, questa sinfonia \u00e8 conosciuta come \"Lamentazione\" per il \"Christus\" che irrompe nell'apertura del secondo movimento. Come quasi tutte le sinfonie che presentano un suffisso, questo non fu assegnato da Joseph Haydn.\nL'autografo originale \u00e8 andato perduto.\nStruttura.\nQuesta composizione consta di 3 movimenti, terminando con un \"Minuetto e Trio\". Fu concepita per un'orchestra di 2 oboi, 2 fagotti, corni, timpani, clavicembalo ed una sezione di archi contenente violini primi e secondi, viole, violoncelli e contrabbassi."}
{"id": "3553936", "revid": "144796", "url": "https://it.wikipedia.org/wiki?curid=3553936", "title": "Jacques Alexandre Bixio", "text": "Visse sempre in Francia ove, dopo aver conseguito la laurea in medicina, si distinse per le brillanti doti di pubblicista e politico: fu deputato del Parlamento francese e, per breve tempo, ministro dell'agricoltura e del Commercio nel 1848, durante il governo di Odilon Barrot. Bixio \u00e8 celebre per la sua ascensione con Jean-Augustin Barral a bordo di una mongolfiera riempita con elio, partendo dall'osservatorio di Parigi, che lo port\u00f2 alla quota di 7000 metri d'altezza."}
{"id": "3553941", "revid": "599013", "url": "https://it.wikipedia.org/wiki?curid=3553941", "title": "Campionato del mondo di arrampicata 2003", "text": "Il Campionato del mondo di arrampicata 2003 si \u00e8 tenuto dal 9 al 13 luglio 2003 a Chamonix, Francia."}
{"id": "3553943", "revid": "767487", "url": "https://it.wikipedia.org/wiki?curid=3553943", "title": "Ry\u016bichi Kamiyama", "text": ""}
{"id": "3553944", "revid": "22356", "url": "https://it.wikipedia.org/wiki?curid=3553944", "title": "Chuandongocoelurus primitivus", "text": "Il chuandongoceluro (Chuandongocoelurus primitivus) \u00e8 un dinosauro carnivoro, probabilmente appartenente ai tetanuri. Visse nel Giurassico medio (Bathoniano/Calloviano, circa 165 milioni di anni fa) e i suoi resti fossili sono stati ritrovati in Cina. \u00c8 attualmente considerato uno dei tetanuri pi\u00f9 primitivi.\nDescrizione.\nQuesto dinosauro \u00e8 conosciuto per uno scheletro incompleto, comprendente alcune vertebre provenienti da varie parti della colonna vertebrale, alcune ossa delle zampe posteriori e parte del bacino. Non \u00e8 quindi possibile una ricostruzione dettagliata di questo animale, ma sembra che fosse uno snello bipede lungo circa 2,5 metri e pesante forse 12 chilogrammi, dotato di lunghe zampe posteriori (il metatarso era lungo circa il 60% della lunghezza del femore) e di un corpo snello. Come molti dinosauri teropodi di dimensioni simili, \u00e8 probabile che \"Chuandongocoelurus\" possedesse zampe anteriori relativamente brevi e artigliate, un collo allungato e una testa armata di denti aguzzi. Sembra che l'esemplare tipo non fosse completamente cresciuto, e che quindi un esemplare completamente adulto potesse raggiungere dimensioni maggiori.\nClassificazione.\nDescritto per la prima volta nel 1984, \"Chuandongocoelurus\" \u00e8 stato inizialmente incluso nella famiglia dei celuridi, la quale fino agli anni '80 accoglieva tutti i dinosauri carnivori di piccola mole conosciuti per resti frammentari. Successive revisioni della famiglia hanno mostrato che C\"huandongocoelurus\" non era strettamente imparentato con l'americano \"Coelurus\", ma la classificazione della forma cinese \u00e8 rimasta incerta. Questo animale, non ufficialmente, \u00e8 stato poi avvicinato ai ceratosauri, in particolare a \"Elaphrosaurus\". Ulteriori ricerche (Benson 2008, 2010) hanno riconosciuto \"Chuandongocoelurus\" come un rappresentante primitivo dei tetanuri, forse affine ai megalosauroidi (in particolare a \"Monolophosaurus\", anch'esso cinese)."}
{"id": "3553946", "revid": "22356", "url": "https://it.wikipedia.org/wiki?curid=3553946", "title": "Chuandongocoelurus", "text": ""}
{"id": "3553952", "revid": "599013", "url": "https://it.wikipedia.org/wiki?curid=3553952", "title": "Campionato del mondo di arrampicata 2005", "text": "Il Campionato del mondo di arrampicata 2005 si \u00e8 tenuto dal 1 al 5 luglio 2005 a Monaco di Baviera, Germania."}
{"id": "3553953", "revid": "245802", "url": "https://it.wikipedia.org/wiki?curid=3553953", "title": "Cronache dal Pianeta T", "text": "Cronache dal Pianeta T \u00e8 una serie a fumetti iniziata su Topolino nel 2011. Comprende due episodi prequel (n. 2891 del 20 aprile 2011 e n. 2892 del 27 aprile 2011) e altri quattro pi\u00f9 una, dal n. 2902 al n. 2905 e, infine, il n. 2926.\nTrama.\nLa storia ha come protagonisti i quattro sommi consiglieri di una citt\u00e0-stato, Tillan, una delle pi\u00f9 importanti citt\u00e0 del leggendario Pianeta Tirwa (sempre chiamato \"T\"), al centro della galassia Mus Mus, appartenente ad un grandissimo multiverso. Si tratta dell'elettricista Orazio, del cartografo Pippo, dell'ingegnere Minni e del giardiniere Topolino; tutti possiedono una lunga discendenza di uomini importanti: Orazio 1 diede luce alla citt\u00e0, Pippo 1.0 mapp\u00f2 Tillan e le terre circostanti e Topolino 1 fu il fondatore della civilt\u00e0 dei Tilliani. La citt\u00e0 \u00e8 situata sotto un'enorme calotta trasparente, alla quale Topolino 1 diede il nome di Goccia, dove la vita viene totalmente gestita dal Nastro, una straordinaria macchina capace di generare energia bianca. I Tilliani non devo preoccuparsi di nulla, il Nastro fornisce loro tutto ci\u00f2 di cui hanno bisogno; \u00e8 per questo motivo che viene fondato il Kekosek Contest, arrivato ormai alla novantesima edizione. Scopo della gara \u00e8 quello di costruire l'oggetto pi\u00f9 inutile che si possa immaginare.\nA guidare Tillan vi \u00e8 il Gran Testone Basettoni, anche lui ultimo discendente di una lunga stirpe di uomini importanti; oltre ai sommi consiglieri, la politica di Tillan vede anche un ministro, Macchia Nera, e un viceministro, Gambadilegno.\nBen presto Macchia Nera e Gambadilegno spodestano il Gran Testone e convincono la popolazione ad abbandonare la vita noiosa che conducono per dedicarsi all'esplorazione spaziale. Molti allora entrano a fare parte della Guardia Galattica, senza rendersi conto che si tratta di un finto incarico. Macchia Nera mostra il suo esercito: una flotta di robot simili a vespe giganti, chiamate Veispoidex coi quale dare inizio alla conquista dei pianeti vicini. I Tilliani, ignari delle malvagie intenzioni dei due, acclamano la nuova proposta. Dopo aver origliato una conversazione fra Macchia Nera e Gambadilegno, Topolino scopre che il loro obiettivo \u00e8 riconvertire l'energia bianca del Nastro in energia nera, molto pi\u00f9 potente ma anche instabile; egli entra allora nella sala del Nastro e recupera il Tingo, ritenendolo molto importante senza per\u00f2 saperne il motivo. In realt\u00e0 egli ha visto giusto: Minni gli riveler\u00e0 che senza il Tingo non sar\u00e0 possibile riconvertire l'energia bianca. Topolino convince allora gli altri tre Sommi Consiglieri (la cui carica nel frattempo \u00e8 venuta meno, sciolta da Macchia Nera) a seguirlo alla ricerca della leggendaria Tanhuac, dove spera di trovare una soluzione a ci\u00f2 che sta accadendo. Inizialmente in suoi amici si mostrano riluttanti: nessun Tillano infatti \u00e8 mai uscito dalla Goccia, poich\u00e9 ad essi \u00e8 sempre stato raccontato che le terre circostanti sono continuamente devastate da tempeste radioattive e coperte di sabbia tossica; anche il mondo sotto la goccia, un tempo, era parte di questo immenso deserto, finch\u00e9 Topolino 1 non cre\u00f2 la Goccia. Alla fine assecondano le richieste di Topolino e partono con la Macchinaz, un veicolo inventato da Minni, ignari dei Vespoidex che Macchia Nera ha scagliato nell'aria circostante la Goccia.\nDurante il viaggio, Topolino riceve uno strano Quantum Flux (messaggio energetico fluttuante, viaggia attraverso le distorsioni spazio-temporali), chiamato Antico Quantum Flux: \"Tutte le cose del multiverso hanno un inizio ed una fine, cos\u00ec \u00e8 stato scritto e cos\u00ec sempre sar\u00e0, ma non \u00e8 detto che tutto ci\u00f2 che \u00e8 scritto si realizzer\u00e0, ciascuno dovr\u00e0 fare la propria parte affinch\u00e9 ci\u00f2 che deve accadere non accadr\u00e0 mai! Dovrai arrivare fino a Tanhuac, lo scoprirai quando arriverai laggi\u00f9. Bada all'emozione, essa \u00e8 la massima forza del multiverso, controlla la tua paura se non vuoi renderla reale! Alla fine del tuo viaggio Tillan avr\u00e0 la sua nuova guida\". Confuso, Topolino continua il viaggio assieme ai suoi amici; dopo attraversato magnifici boschi e campi di fiori mai visti, arrivano nei pressi di una piccola oasi, dove Orazio, Minni e Pippo decideranno di farsi un bagno; Topolino invece andr\u00e0 a dormire. Il divertimento dei suoi amici dureranno poco, poich\u00e9 nel lago si materializzeranno gli incubi che Topolino sta vivendo e solo al suo risveglio tutto torner\u00e0 come prima. Ripreso il viaggio, troveranno la Stradamastraz, il sentiero di pietre blu che conduce a Tanuac.\nProseguendo per il sentiero, i quattro amici si perdono in una fitta nebbia che confonde loro la direzione da prendere; solo prendendo una strada a caso riescono a ritrovare la giusta via; arrivano cos\u00ec a Paradox (pronunciata dai suoi abitanti \"Baradozt\"), sorta nel corso degli anni sopra la Stradamastraz. Sebbene inizialmente i suoi abitanti sembrino amichevoli, ben presto vengono sottoposti ad un'impossibile prova: risolvere due paradossi. Se falliranno, verranno calati nell'Absurdia, un abisso di non-tempo. Con un astuto stratagemma, Topolino sottopone gli stessi Paradoxiani ad un paradosso e riesce a salvare se stesso e i suoi amici; ben presto riprenderanno il viaggio, pur di allontanarsi da quella folle citt\u00e0.\nIl Gran Testone invia loro un Quantum Flux; ma un Vespoidex di Macchia Nera lo intercetta e grazie ad esso riesce a raggiungere la Macchinaz di Minni e a distruggerla, rubando il Tingo contenuto all'interno. Fortunatamente, Orazio ha sostituito il Tingo con una copia inutilizzabile, nascondendo l'originale in un posto sicuro della Macchinaz. Quando Macchia Nera scopre la verit\u00e0, Gambadilegno cerca di convincerlo a porre fine al loro piano di conquista; \u00e8 ormai stanco di quel progetto. Macchia Nera per\u00f2 non sembra della stessa idea ed aumenta la sua massa critica, facendolo sentire pesante ed impedendogli i movimenti. Gambadilegno cerca di farlo ragionare, di lasciar perder la conquista di pianeti, ma Macchia Nera rivela che non \u00e8 quello il suo obiettivo, bens\u00ec uno molto pi\u00f9 grande; non potendo avere l'energia nera, disattiva la luce e il riscaldamento della Goccia, che cade in uno stato di eterna penombra, per poter utilizzare tutta l'energia bianca.\nUn gruppo di predoni attacca i quattro amici; ma Topolino si riveler\u00e0 un maestro di Gong-Di, senza sapere di cosa si tratti. Sgominati i predoni, l'avvicinamento dell'asteroide che ruota intorno al pianeta Tirwa provoca uno sfasamento temporale e Minni scompare, trasportata in un'altra dimensione. Riparata la Macchinaz, i tre amici partono alla ricerca della loro compagna, arrivando ai Ghiacciai Specchio: qui Orazio rimarr\u00e0 intrappolato all'interno del ghiaccio specchio mentre la sua immagine specchiata, un Orazio malvagio e distruttore, prender\u00e0 vita. Distrutto il falso Orazio, Topolino e Pippo estraggono il blocco di ghiaccio in cui si trova Orazio e lo portano con loro nella Macchinaz. La meta successiva \u00e8 Fractalia, un luogo in continua crescita che conduce attraverso le dimensioni; dopo aver attraversato bizzarri mondi, Topolino riuscir\u00e0 a salvare Minni, ribadendo che il suo scopo \u00e8 proteggerla. Tornati sulla Macchinaz, grazie ad uno strumento inventato da Minni riescono a separare il ghiaccio specchio da Orazio e il gruppo pu\u00f2 ripartire alla volta di Tanhuac.\nIntanto a Tillian i cittadini cominciano a dubitare delle parole di Macchia Nera, auto elettosi Supremo di Tillian; ma l'aria marziale che si respira impedisce loro di ribellarsi, pena la prigione. Macchia Nera rivela il suo piano a Gambadilegno: egli ha trovato un frammento di Futuria, il pi\u00f9 importante documento lasciato dai loro antenati. In esso \u00e8 scritto che la Goccia si trova sulla dorsale del Tempus Vortex; grazie all'energia bianca egli potr\u00e0 raggiungere il Flusso Oscuro, sorgente del tempo universale, e diventare eterno. Egli desidera esistere sempre, nel passato, nel presente e nel futuro.\nIl viaggio degli ex Consiglieri termina non appena vengono catturati da un cacciatore di taglie inviato da Macchia Nera; Topolino riesce a convincerlo a lasciarli liberi in cambio di un'ingente somma di denaro (che in realt\u00e0 non possiede), ma l'arrivo di un altro cacciatore di taglie semplifica la situazione: i due infatti si nebulizzano a vicenda. Alla fine, i quattro riescono a raggiungere Tanhuac; ma i loro sogni di un'immensa citt\u00e0, di una terra rigogliosa, di un mondo felice terminano non appena si rendono conto si tratti soltanto di un enorme monolito di vetro posto in mezzo al deserto. Confusi e amareggiati, attiveranno per errore un messaggio olografico inviatogli dai loro discendenti. Qui scopriranno la verit\u00e0.\nEssi raccontano del viaggio compiuto dai Tilliani prima della fondazione della citt\u00e0; trovarono la Goccia gi\u00e0 costruita, e qui Topolino fece costruire il Nastro. Sigillarono quindi la Goccia, affinch\u00e9 \"ci avrebbe protetto da tutto, anche dallo scorrere del tempo. E cos\u00ec, dal giorno della sua fondazione, Tillan ha conosciuto un solo giorno. Non c'\u00e8 mai stato un domani, ma un eterno oggi\". Cos\u00ec i quattro amici scoprono la verit\u00e0: sono essi stessi i fondatori di Tillian, mai invecchiati grazie al potere della Goccia. Hanno cercato di proteggere Tillian e i suoi abitanti dal cambiamento, affinch\u00e9 potessero vivere sempre nella gioia e nella felicit\u00e0; ma tutto ci\u00f2 aveva comportato anche una fase di eterno stallo. Col passare delle epoche, essi avevano dimenticato il loro passato e assunto l'identit\u00e0 di discendenti degli antichi abitanti di Tillian. Attivato il monolito, Minni ritrova l'Icosaedro Stellato che costru\u00ec all'epoca della fondazione ed i quattro amici possono fare ritorno a casa.\nTornati a Tillian, ritrovano una citt\u00e0 senza luce e deserta, dove gli alberi hanno cominciato a perdere le foglie e la vita. Raggiunto il palazzo che un tempo apparteneva al Gran Testone, adesso adornato da lunghe bandiere nere e rosse, i quattro amici vengono inaspettatamente fermati da Gambadilegno, il quale racconta loro tutti gli ultimi avvenimenti. Entrati di nascosto nel palazzo, verranno scoperti dal malvagio Macchia Nera che utilizzer\u00e0 il suo Gong-Di per uccidere Topolino; questi, per\u00f2, riesce a sopravvivere. Macchia Nera cercher\u00e0 di scagliargli contro una sfera di energia nera, ma Topolino riuscir\u00e0 a fermarlo con la forza della propria mente; nel frattempo, Minni raggiunge un piccolo altare nella piazza di Tillian ed inserisce l'Icosaedro Stellato: la struttura della Goccia perde la sua forza e si riempie di crepe. Nonostante l'ammonimento di Macchia nera, che afferma che il tempo non-trascorso a Tillian passer\u00e0 in un solo istante se la Goccia venisse distrutta, Topolino decide di correre il rischio e le scaglia contro un sasso; l'intera calotta crolla senza per\u00f2 conseguenze gravi. Il Gran Testone verr\u00e0 incontro ai quattro amici, rivelando di conoscere tutta la verit\u00e0 prima ancora che accadesse.\nTutti riprenderanno allora l'incarico che possedevano in origine: con un colpo di scena finale, si scoprir\u00e0 che Minni \u00e8 la regina di Tillian e che Topolino \u00e8 il suo cavaliere col compito di proteggerla (come ha sempre affermato senza per\u00f2 sapere che fosse davvero quello il suo ruolo). Infine, nonostante la riluttanza di Minni, Topolino decider\u00e0 di lasciare la citt\u00e0, per viaggiare ed esplorare tutto ci\u00f2 che in quegli anni si \u00e8 perso rimanendo sotto la Goccia. \"Di una cosa sono certo, vale sempre la pena di uscire e di conoscere il mondo. E c'\u00e8 un'altra cosa, viaggiare \u00e8 sempre meglio che arrivare\".\nEpisodi.\nLa citt\u00e0 di Tillan (2891).\nA Tillan non si fa altro che parlare di uno strano concorso, il Kekos\u00e8k Kont\u00e8st, dove si inventano cose sempre pi\u00f9 inutili. Intanto, il Gran Testone (a capo di Tillan) nomina i suoi quattro migliori amici, Topolino, Minni, Pippo e Orazio, suoi consiglieri ufficiali, mentre i due malvagi ministri Macchia Nera e Gambadilegno convincono il Gran Testone a indire un referendum: i cittadini decideranno se far diventare Tillan una grande citt\u00e0 da guerra o no. I cittadini accettano, provocando l'esilio del Gran Testone, e i due ministri avranno potere sulla citt\u00e0.\nNota: questo \u00e8 il primo dei due prequel speciali, pubblicati nel mese di aprile\nIl mondo ricattato (2892).\nTopolino e Pippo mettono in dubbio tutte queste rivolte a Tillan, e per capire cosa tramano i due ministri, intraprendono un viaggio nel sottosuolo della citt\u00e0, venendo a sapere che i cattivi vogliono rendere l'energia pura del Nastro, energia nera, e conquistare il multiuniverso. Topolino prende dal nastro il pezzo di reset, e si rende conto di essere (con i suoi amici) in pericolo e parte con la Makkinaz verso Tanhuac.\nNota: questo \u00e8 il secondo prequel, la storia vera inizier\u00e0 ben 10 numeri dopo!\nFuori dalla goccia (2902).\nTopolino, Minni, Pippo e Orazio sono usciti dalla Goccia e hanno trovato la leggendaria Stradam\u00e0straz, che per\u00f2 li ha condotti in un punto in cui c'\u00e8 una strana nebbia e quindi si sono persi. Intanto Macchia Nera ha imprigionato il Gran Testone e lo ricatta chiedendogli come si fa a convertire il Nastro. Finalmente i quattro amici trovano la strada giusta e si trovano in una citt\u00e0 chiamata Paradozt.\nUno straordinario viaggio (2903).\nIn uscita il 13 luglio 2011.\nA Tanhuac! (2904).\nIn uscita il 20 luglio 2011.\nIl tempo futuro (2905).\nIn uscita il 27 luglio 2011.\nLa vera storia di B\u00e0buz Natillan (2926).\nIn uscita il 21 dicembre 2011."}
{"id": "3553957", "revid": "599013", "url": "https://it.wikipedia.org/wiki?curid=3553957", "title": "Campionato del mondo di arrampicata 2007", "text": "Il Campionato del mondo di arrampicata 2007 si \u00e8 tenuto dal 17 al 23 settembre 2007 a Avil\u00e9s, Spagna."}
{"id": "3553959", "revid": "1305772", "url": "https://it.wikipedia.org/wiki?curid=3553959", "title": "Amica mia", "text": ""}
{"id": "3553960", "revid": "838137", "url": "https://it.wikipedia.org/wiki?curid=3553960", "title": "Real Madrid Club de F\u00fatbol 1989-1990", "text": "Questa voce raccoglie le informazioni riguardanti il Real Madrid Club de F\u00fatbol nelle competizioni ufficiali della stagione 1989-1990."}
{"id": "3553969", "revid": "149485", "url": "https://it.wikipedia.org/wiki?curid=3553969", "title": "Campionato del mondo di arrampicata 2009", "text": "Il Campionato del mondo di arrampicata 2009 si \u00e8 tenuto dal 30 giugno al 5 luglio 2009 a Qinghai, Cina."}
{"id": "3553972", "revid": "640389", "url": "https://it.wikipedia.org/wiki?curid=3553972", "title": "Qualificazioni al campionato mondiale di calcio 2014 - AFC - Primo round", "text": "Formato.\nLe 16 squadre con il ranking pi\u00f9 basso si affrontano in partite di andata e ritorno. Le 8 vincenti si qualificano per il secondo round.\nMarcatori.\nAl 10 luglio 2011, sono state giocate 16 partite e sono stati segnati 60 gol con una media di 3,75 gol a partita."}
{"id": "3553974", "revid": "767487", "url": "https://it.wikipedia.org/wiki?curid=3553974", "title": "Sinfonia n. 28 (Haydn)", "text": "La Sinfonia n. 28 in La maggiore, Hoboken I/28, di Joseph Haydn fu scritta nel 1765.\nQuesto lavoro fu concepito per un'orchestra di 2 oboi, 2 corni, archi e basso continuo.\nEsso consta di quattro movimenti:\nIl desueto primo movimento presenta un motivo di tre note in risposta ad uno iniziale di quattro note. Nonostante ci\u00f2 possa risultare quasi arido e secco, nelle mani di Haydn ci\u00f2 che scaturisce \u00e8 un risultato totalmente esilarante.\nIl movimento lento presenta archi con sordino e contrasta il doloroso legato con sezioni di staccato.\nIl minuetto presenta un bariolage in cui la stessa nota viene ripetuta su diverse corde, un effetto che il compositore regaler\u00e0 pi\u00f9 avanti con il Quartetto per archi \"Op. 50, n. 6\".\nLa critica a Leipzig attacc\u00f2 fortemente questa sinfonia, soprattutto per quanto riguarda il finale."}
{"id": "3553983", "revid": "767487", "url": "https://it.wikipedia.org/wiki?curid=3553983", "title": "Tatsunori Yamagata", "text": ""}
{"id": "3553995", "revid": "311148", "url": "https://it.wikipedia.org/wiki?curid=3553995", "title": "Louis Vuitton Moet Hennessy", "text": ""}
{"id": "3553998", "revid": "120952193", "url": "https://it.wikipedia.org/wiki?curid=3553998", "title": "Daiki Niwa", "text": ""}
{"id": "3553999", "revid": "599013", "url": "https://it.wikipedia.org/wiki?curid=3553999", "title": "Giuseppe Buttari", "text": "Vanta 10 titoli nazionali .\nBiografia.\nSempre a livello internazionale, anche se relativamente ai Giochi destinati ai paesi che si affacciano sul Mare Mediterraneo, \u00e8 stato medaglia d'argento nell'edizione di Spalato 1979 dei Giochi del Mediterraneo .\nProgressione.\nButtari \u00e8 stato presente per tre stagioni consecutive, sul finire degli anni 1970, nella \"top 25\" mondiale all'aperto .\nCampionati nazionali.\nButtari vanta 10 titoli nazionali sugli ostacoli alti, sei all'aperto e quattro indoor.Oro ai campionati italiani 1977 staffetta 4x 100 "}
{"id": "3554002", "revid": "228587", "url": "https://it.wikipedia.org/wiki?curid=3554002", "title": "Campionati europei di pugilato dilettanti 2011", "text": "I Campionati europei di pugilato dilettanti maschili 2011 si sono tenuti a Ankara, Turchia, dal 17 al 24 giugno 2011. \u00c8 stata la 39\u00aa edizione della competizione biennale organizzata dall'organismo di governo europeo del pugilato dilettantistico, EUBC.\nRispetto all'edizione precedente, la categoria dei pesi piuma \u00e8 stata esclusa dalla competizione.\nIl diciassettenne Salman Alizada rappresentante dell'Azerbaigian \u00e8 stato il pi\u00f9 giovane vincitore di una medaglia d'oro nella storia dei Campionati europei di pugilato dilettanti.\nCalendario.\nLa tabella sottostante riporta il calendario delle competizioni."}
{"id": "3554008", "revid": "1043175", "url": "https://it.wikipedia.org/wiki?curid=3554008", "title": "K\u014dsuke Nakamachi", "text": "Carriera.\nHa giocato nella massima serie giapponese.\nIl 2 gennaio annuncia che non rinnover\u00e0 il contratto con i Yokohama F Marinos e che continuer\u00e0 la sua carriera in Zambia, senza per\u00f2 specificarne il club.\nIl 1\u00ba febbraio 2019 viene ufficializzato il suo passaggio al ZESCO United.\nFa il suo esordio dal primo minuto il 27 marzo 2019 nella partita valevole per la Zambian Super League pareggiato 0-0 contro il Kitwe United."}
{"id": "3554011", "revid": "486946", "url": "https://it.wikipedia.org/wiki?curid=3554011", "title": "Compagnie des habitants", "text": "La Compagnie des Habitants \u00e8 stata una compagnia mercantile della Nuova Francia tra il 1645 e il 1663. Fondata da coloni della Nuova Francia, la Compagnia dei Cento Associati cedette il monopolio del commercio di pellicce a tutti gli abitanti, anche se furono pochi a beneficiarne. Il costo del monopolio era l'equivalente delle spese amministrative della colonia pi\u00f9 una rendita di 1000 \"livres\".\nGi\u00e0 dagli anni cinquanta la compagnia trov\u00f2 gravi difficolt\u00e0 e nel 1663 fu sciolta quando la Nuova Francia pass\u00f2 sotto diretto controllo reale."}
{"id": "3554013", "revid": "767487", "url": "https://it.wikipedia.org/wiki?curid=3554013", "title": "L'ospite di una notte", "text": "L'ospite di una notte \u00e8 un film del 1939 diretto da Giuseppe Guarino.\nProduzione.\nDa un'idea di Giuseppe Guarino, il film fu prodotto da Ettore Catalucci per la Catalucci Film di Roma, diretto dallo stesso autore, girato all'interno degli stabilimenti Titanus della Farnesina, la pellicola usc\u00ec in prima nazionale il 20 giugno 1939, ma ebbe scarso successo e diffusione."}
{"id": "3554014", "revid": "1391549", "url": "https://it.wikipedia.org/wiki?curid=3554014", "title": "Opal Pool", "text": "Opal Pool \u00e8 una sorgente d'acqua calda situata nel bacino del Midway Geyser nel Parco nazionale di Yellowstone negli Stati Uniti d'America, nello stato del Wyoming.\nLa sorgente ha una temperatura di circa 56\u00a0\u00b0C. Sebbene sia attiva come sorgente termale, Opal Pool \u00e8 considerata un geyser-fontana.\nLa prima eruzione registrata \u00e8 avvenuta nel 1947, poi nel 1949, 1952 e 1953, per poi cessare. In seguito ha ripreso nel 1979, continuando almeno una volta l'anno.\nL'altezza delle eruzioni \u00e8 tipicamente di 9 metri, anche se ne sono state osservate alcune da 21 a 24 m."}
{"id": "3554017", "revid": "1043175", "url": "https://it.wikipedia.org/wiki?curid=3554017", "title": "Hisashi J\u014dgo", "text": ""}
{"id": "3554018", "revid": "580538", "url": "https://it.wikipedia.org/wiki?curid=3554018", "title": "K\u00e1roly Goldmark", "text": ""}
{"id": "3554020", "revid": "339392", "url": "https://it.wikipedia.org/wiki?curid=3554020", "title": "Supporto di memorizzazione removibile", "text": ""}
{"id": "3554021", "revid": "580538", "url": "https://it.wikipedia.org/wiki?curid=3554021", "title": "Carl Goldmark", "text": ""}
{"id": "3554023", "revid": "1043175", "url": "https://it.wikipedia.org/wiki?curid=3554023", "title": "Y\u016bsuke Tanaka", "text": "Carriera.\nHa giocato nella prima divisione giapponese."}
{"id": "3554030", "revid": "102029575", "url": "https://it.wikipedia.org/wiki?curid=3554030", "title": "Locomotiva a naftalina", "text": "Una locomotiva alimentata a naftalina fu sperimentata in Francia nel 1913.\nAll'inizio del Novecento, sebbene la trazione a vapore continuasse a dominare incontrastata nei servizi di linea e di manovra, diverse aziende ferroviarie, industrie e studiosi si stavano ponendo il problema della sua sostituzione nelle circostanze tecniche ed economiche che la giustificassero.\nUno dei problemi da risolvere era quello della scelta di un combustibile meno costoso, oltre che del carbone, dei pi\u00f9 comuni derivati del petrolio (nafta, benzina, benzolo, alcool o altri). La naftalina era gi\u00e0 stata sperimentata con successo nella trazione automobilistica. Inoltre il suo basso costo dovuto alla sua origine dalla distillazione del carbone la rendeva di grande interesse per l'impiego nelle condizioni tipiche dell'esercizio ferroviario.\nPremesse.\nL'esperimento fu compiuto dalle officine Schneider di Le Creusot (Francia). Gli stabilimenti Schneider erano costituiti da due aree ben distinte che erano state fra loro collegate tramite un raccordo ferroviario. Il binario di questo raccordo correva parzialmente in galleria. Poich\u00e9 si utilizzava la trazione a vapore, la galleria veniva invasa dal fumo delle locomotive da manovra.\nPer ovviare a questo inconveniente e facendo seguito alla sperimentazione eseguita su un'automobile Renault si stabil\u00ec di costruire una piccola locomotiva, a due sale e con trasmissione a bielle, di modesta potenza.\nProgetto.\nIl prototipo fu illustrato dal progettista capo della Schneider, Eug\u00e8ne Brilli\u00e9, nell'ambito di una comunicazione alla Societ\u00e0 degli ingegneri civili francesi. La locomotiva era a scartamento normale, asimmetrica con una cabina e un avancorpo a cofano contenente il motore, e due serie di respingenti poste a differenti altezze per l'accoppiamento coi veicoli normali e coi carri pianali destinati agli usi interni dello stabilimento.\nEra equipaggiata con un motore progettato da Brilli\u00e9, di derivazione automobilistica, a combustione interna, con 4 cilindri accoppiati a due a due, cilindrata di 12.300\u00a0cm\u00b3 e una potenza massima di 50\u00a0kW.\nPoich\u00e9 la naftalina, a temperatura e pressione ordinarie, \u00e8 allo stato solido, il motore veniva avviato con benzina o benzolo. Quando l'acqua del circuito di raffreddamento aveva raggiunta una temperatura sufficientemente alta (circa 80\u00a0\u00b0C) essa veniva utilizzata per fondere la naftalina, che da allora veniva usata per l'alimentazione.\nA causa delle soggezioni tipiche del servizio di manovra, per la trasmissione della potenza dal motore alle ruote fu scelta un'originale trasmissione pneumatica (denominata \"trasformatore aerotermico Hautier\"). Essa era costituita da un compressore pneumatico, azionato dal motore primo e che a sua volta azionava un motore ad aria compressa calettato sull'albero di trasmissione del biellismo.\nCostruzione.\nLe caratteristiche costruttive generali della macchina non si discostano da quelle tipiche delle altre locomotive della sua epoca. Dalle poche notizie disponibili sembra sia stata dotata solo del freno meccanico, giudicato sufficiente per le necessit\u00e0 delle manovre.\nEsercizio.\nLa locomotiva inizi\u00f2 il proprio servizio nel 1913 all'interno dello stabilimento Schneider. Trattandosi di un prototipo la dirigenza dell'azienda costruttrice chiese alla \"Chemin de Fer de l'\u00c9tat\" di provarla col veicolo dinamometrico di sua propriet\u00e0. Le prove si svolsero nell'aprile 1913 su un raccordo di circa due chilometri fra le officine di Harfleur e il poligono di Le Hoc. In esse la locomotiva train\u00f2 treni di massa fino a 160 t, con una forza al gancio di 7,9\u00a0kN.\nNell'esercizio regolare all'interno della Schneider la macchina corrispose alle aspettative per gli aspetti di trazione, ma la sua manutenzione risult\u00f2 essere molto onerosa.\nCi\u00f2, insieme a considerazioni sull'inopportunit\u00e0 di importare dalla Francia la naftalina necessaria per l'alimentazione, fece abbandonare lo studio di una locomotiva analoga, ma a scartamento ridotto e di 150\u00a0kW di potenza, per una societ\u00e0 ferroviaria dell'Algeria del sud.. Dalle scarne notizie disponibili si congettura che l'esemplare costruito sia stato demolito dopo pochi anni dall'immissione in servizio."}
{"id": "3554034", "revid": "767487", "url": "https://it.wikipedia.org/wiki?curid=3554034", "title": "Nuraghe Lugherras", "text": "Il nuraghe Lugherras \u00e8 un nuraghe situato nel comune di Paulilatino, in provincia di Oristano.\nIl nuraghe.\nStruttura del nuraghe.\nIl nuraghe Lugherras \u00e8 uno dei tanti nuraghi presenti nel territorio comunale di Paulilatino, (circa centodieci) \u00e8 un nuraghe polilobato e ha il suo nucleo nel mastio centrale, un nuraghe monotorre risalente all'et\u00e0 del Bronzo Medio (1600 - 1300 a.C.), con un architrave ciclopico e due camere sovrapposte; invece si pensa risalga all'et\u00e0 del Bronzo Recente (1300 - 1150 a.C.), quindi ad una fase successiva della civilt\u00e0 nuragica, il bastione trilobato che venne costruito attorno al nuraghe centrale; il bastione trilobato rinchiude un cortile, difeso da una torretta. L'intero complesso trilobato \u00e8 circondato da un antemurale pentagonale con quattro torri. Nelle vicinanze del nuraghe \u00e8 presente una tomba dei giganti, con una rara stele quadrangolare.\nStrutture successive all'et\u00e0 nuragica.\nIl nuraghe venne utilizzato fino al periodo cartaginese, (VI secolo - 238 a.C.) e anche in quello romano (238 a.C. - 456 d.C.), quando sulla sommit\u00e0 della struttura venne edificato un tempio dedicato a Demetra e Kore.\nGli scavi.\nA partire dal 1906 il nuraghe cominci\u00f2 a essere scavato e studiato, gli scavi portarono alla luce una grande quantit\u00e0 di reperti, lucerne votive di terracotta, da cui deriverebbe il nome del nuraghe stesso, dal sardo \"lugherras\", cio\u00e8 lucerne. Le lucerne erano spesso di figura femminile, vennero ritrovati anche bruciaprofumi, monete puniche e romane, statuette e anche reperti nuragici pi\u00f9 antichi."}
{"id": "3554049", "revid": "767487", "url": "https://it.wikipedia.org/wiki?curid=3554049", "title": "Riserva mentale", "text": "La riserva mentale \u00e8 un caso di divergenza tra volont\u00e0 e dichiarazione nell'ambito del negozio giuridico. Si ha riserva mentale quando un soggetto dichiara intenzionalmente una cosa diversa da quella che in realt\u00e0 vuole, senza alcuna intesa col destinatario della dichiarazione stessa e senza che quest'ultimo sia in grado di accorgersi della divergenza. La \"riserva mentale\" non ha alcuna conseguenza: il negozio rimane valido ed efficace."}
{"id": "3554054", "revid": "599013", "url": "https://it.wikipedia.org/wiki?curid=3554054", "title": "Suore di Santa Giovanna d'Arco", "text": "Le Suore di Santa Giovanna d'Arco (in francese \"S\u0153urs de Sainte-Jeanne d'Arc\") sono un istituto religioso femminile di diritto pontificio: le suore di questa congregazione pospongono al loro nome la sigla S.J.A.\nStoria.\nLa congregazione venne fondata a Worcester, in Massachusetts, dall'assunzionista Marie-Cl\u00e9ment Staub (1876-1936) per il servizio ai sacerdoti.\nNel 1914 riun\u00ec Alice Caron, che si dedicava al servizio domestico gi\u00e0 da quindici anni, e altre sei giovani donne in una comunit\u00e0 di terziarie agostiniane e affid\u00f2 loro i lavori presso il collegio dell'Assunzione di Worcester.\nPoich\u00e9 Thomas Daniel Beaven, vescovo di Springfield, non accett\u00f2 di approvare il sodalizio come congregazione religiosa, nel 1917 Staub trasfer\u00ec la sua comunit\u00e0 a Queb\u00e9c, dove venne riconosciuta come congregazione dall'arcivescovo Louis Nazaire B\u00e9gin nel 1920.\nLa congregazione ricevette il pontificio decreto di lode nel 1972.\nAttivit\u00e0 e diffusione.\nLe suore di Santa Giovanna d'Arco si dedicano principalmente all'assistenza ai sacerdoti.\nSono presenti in Canada, negli Stati Uniti d'America e in Italia; la sede generalizia \u00e8 a Sillery, presso la citt\u00e0 di Qu\u00e9bec.\nAlla fine del 2008 la congregazione contava 103 religiose in 5 case."}
{"id": "3554062", "revid": "283141", "url": "https://it.wikipedia.org/wiki?curid=3554062", "title": "Quantz", "text": ""}
{"id": "3554065", "revid": "1632387", "url": "https://it.wikipedia.org/wiki?curid=3554065", "title": "Telekon", "text": "Telekon \u00e8 il quarto album discografico di Gary Numan (il secondo sotto il nome proprio) pubblicato dalla Beggars Banquet Records il 5 settembre 1980. L'album entr\u00f2 nelle classifiche inglesi al primo posto diventando il suo terzo album a raggiungere la prima posizione dopo \"The Pleasure Principle\" e \"Replicas,\" quest'ultimo sotto il nome di Tubeway Army.\nStoria.\nL'uscita dell'album \u00e8 stata preceduta dalla pubblicazione di due singoli \"We Are Glass\" e \"I Die: You Die\", nessuno dei quali per\u00f2 compare sull'album nel suo formato originale. Questi due brani insieme ad altri inediti furono eseguiti dal vivo durante i concerti dal vivo di Numan per la tourn\u00e9e promozionale dell'album precedente \"The Pleasure Principle\".\nCome nell'album precedente, Numan si affida delle sonorit\u00e0 elettroniche dei sintetizzatori insieme al basso elettrico e la batteria acustica, tuttavia questa volta con le chitarre elettriche ed una strumentazione elettronica arricchita, e con degli arrangiamenti pi\u00f9 complessi rispetto a \"The Pleasure Principle\".\nNei testi dei dieci brani Numan affronta i temi abituali di scenari futuristici (\"I Dream of Wires\", \"The Aircrash Bureau\", \"Telekon\"), ma soprattutto il rapporto difficile con la sua celebrit\u00e0 improvvisa (\"Remind Me To Smile\", \"I'm An Agent\", \"The Joy Circuit\") e i fans assillanti (\"Sleep By Windows\", \"Please Push No More\", \"Remember I Was Vapour\"). \"La realt\u00e0 in cui mi trovavo era mille volte peggiore di quella che mi ero immaginato\", dir\u00e0 lo stesso Numan.\nCon il brano di apertura \"This Wreckage\" Numan comunica inoltre la sua intenzione di lasciare il palco e di ritirarsi dalle performance dal vivo, proprio a seguito delle pressioni sub\u00ecte. La canzone fu pubblicata come singolo alla fine del 1980, quando Numan aveva gi\u00e0 iniziato la lunga tourn\u00e9e promozionale dell'album, denominata \"Teletour\", con concerti nel Regno Unito, Nord America e Canada.\nIl singolo \"I Die: You Die\" tratta il rapporto difficile con la stampa musicale britannica, spesso critica nei confronti dell'artista.\nPubblicazione.\nL'album fu pubblicato il 5 settembre 1980 ed entr\u00f2 in classifica in Gran Bretagna subito al primo posto.\nUna tiratura limitata iniziale dell'album in vinile fu pubblicata con un 45 giri contenente due brani inediti registrati dal vivo, \"Remember I Was Vapour\" e \"On Broadway\", quest'ultimo una cover di un brano celebre degli anni sessanta, rivista in chiave elettronica con un notevole assolo di Billy Currie alla tastiera Moog. Currie aveva collaborato con Numan durante una fase di pausa del suo gruppo, gli Ultravox. I due brani furono pubblicato su CD per la prima volta nella versione espansa di \"Living Ornaments '79\" del 1998.\nL'uscita dell'album \u00e8 stata subito seguita da una tourn\u00e9e promozionale denominata \"Teletour\".\nTracce.\nAlbum originale.\nLato B.\nI singoli \"We Are Glass\" e \"I Die: You Die\" furono inseriti nella versione su musicassetta rispettivamente alla fine di ciascun lato.\nRistampa CD (1998).\n(*) = Tracce bonus ristampa CD 1998\nRistampe su vinile.\nOltre alla ristampa in CD del 1998, \"Telekon\" \u00e8 stato ristampato su vinile inizialmente nel 2011 su due LP 180 gr con l'aggiunta dei brani \"We Are Glass\" e \"I Die : You Die\", e di nuovo nel 2015 con l'ulteriore aggiunta di \"Trois Gymnopedies (First Movement)\", \"Down In The Park (Piano Version)\", \"A Game Called Echo\", \"Photograph\", \"Remind Me To Smile (USA Mix)\" e \" I Die: You Die (Alternate Mix)\".\nEredit\u00e0.\n\"Telekon\" rimane l'album di maggior successo di Numan dopo \"The Pleasure Principle\".\nL'album dal vivo \"Living Ornaments '80\" \u00e8 stato registrato durante un concerto all'Hammersmith Odeon di Londra nel settembre del 1980 nell'ambito della tourn\u00e9e promozionale per \"Telekon\" denominata \"Teletour\".\nNel dicembre del 2006 Numan esegu\u00ec quattro date dal vivo per suonare l'album completo insieme ad altri brani associati. La performance \u00e8 stato pubblicata nell'album \"Telekon - Live\" nel 2008, pubblicato anche in DVD. Nel 2015 Numan suona i suoi primi tre album per intero in una serie di date a Los Angeles e a Londra denominata \"Three Classic Albums\". Per l'occasione sono state pubblicate delle edizioni speciali degli album in vinile colorato."}
{"id": "3554079", "revid": "1005847", "url": "https://it.wikipedia.org/wiki?curid=3554079", "title": "Disposizione fiduciaria", "text": "La disposizione fiduciaria, detta anche fiducia testamentaria, \u00e8 una disposizione contenuta in un testamento con la quale il \"de cuius\" dispone di cedere i propri beni ad un soggetto, con l'obbligo per questo di trasferirli successivamente ad altra persona (gi\u00e0 indicata dal testatore, o la cui libera scelta spetta all'apparente beneficiato).\nIl legislatore prevede un divieto di adire in giudizio per accertare l'esistenza di tale trasferimento apparente. Tale azione \u00e8 ammessa qualora il beneficiario sia un incapace. \nSe l'interposta persona decidesse di eseguire il trasferimento del bene, non potr\u00e0 pi\u00f9 richiederne la ripetizione, salvo che per incapacit\u00e0 dello stesso."}
{"id": "3554080", "revid": "634034", "url": "https://it.wikipedia.org/wiki?curid=3554080", "title": "Sessuologo", "text": "Il sessuologo \u00e8 lo specialista che si occupa di sessuologia nei diversi ambiti applicativi della ricerca e dell'attivit\u00e0 clinica. In un'accezione generale il termine pu\u00f2 indicare qualsiasi figura medico-scientifica che operi nell'area della sessualit\u00e0 umana e della salute sessuale come l'andrologo o il ginecologo ma anche il sociologo o l'antropologo del comportamento sessuale.\nTuttavia \u00e8 consuetudine che il titolo di sessuologo sia utilizzato sia nel linguaggio comune sia in quello scientifico per indicare la figura professionale dello psicologo psicoterapeuta formalmente specializzato in sessuologia e pi\u00f9 specificamente definito sessuologo clinico o psicosessuologo.,\nFormazione.\nIl sessuologo clinico \u00e8 quindi prima di tutto uno psicologo specializzato e abilitato all'esercizio della psicoterapia dal proprio ordine professionale la cui attivit\u00e0 \u00e8 regolamentata dall'art.3 della l.56/89 (\"Ordinamento della professione di psicologo\"), che prevede il conseguimento di una specializzazione postuniversitaria in psicoterapia, presso una scuola di specializzazione pubblica (universitaria) o privata riconosciuta dal Ministero dell'Universit\u00e0.\nLa formazione post-universitaria in sessuologia clinica \u00e8 integrativa dunque della specializzazione in psicoterapia e si svolge attraverso l'ulteriore frequentazione di una scuola quadriennale di perfezionamento alla quale si associa l'attivit\u00e0 di supervisione e di psicoterapia didattica necessaria all'ottenimento della certificazione.\nLe scuole di sessuologia clinica propongono la qualifica intermedia di consulente sessuale ottenibile attraverso un corso di formazione biennale.,\nAd oggi il servizio sanitario nazionale non prevede l'istituzionalizzazione della figura professionale del sessuologo clinico e non \u00e8 dunque possibile per l'utente consultare il sessuologo nell'ambito dei servizi ambulatoriali offerti dalla sanit\u00e0 pubblica ma esclusivamente nell'ambito privato della libera professione.\nCompetenze.\nOltre alle specifiche competenze riguardanti la dimensione psicologica e relazionale della sessualit\u00e0, il sessuologo clinico necessita di un'adeguata conoscenza degli aspetti anatomici, fisiologici e fisiopatologici della risposta sessuale normale e delle sue possibili disfunzionalit\u00e0.. Tale approfondimento \u00e8 motivato sia dall'utilit\u00e0 di un inquadramento completo e multifattoriale dell'oggetto del suo intervento, sia dal frequente lavoro di \u00e9quipe con figure mediche nella diagnosi e nel trattamento di numerose problematiche sessuali. le specifiche competenze del sessuologo clinico vi \u00e8 la conduzione della terapia Sessuale (o Sex Therapy) che rappresenta un approccio terapeutico per il superamento delle disfunzioni sessuali basato sui principi della psicoterapia cognitivo-comportamentale sviluppati dalla moderna sessuologia per un trattamento psicoterapeutico centrato sulla soluzione della sintomatologia sessuale nel breve periodo..\nLa Sex Therapy prevede il suggerimento all'individuo e/o alla coppia di specifici momenti esperienziali (mansioni sessuali) da vivere nel privato, al di fuori delle sedute, utili ad una rielaborazione pratica degli schemi emotivi e comportamentali alla base del problema sessuale. L'approccio terapeutico che caratterizza la moderna sessuologia fa riferimento ad un modello integrato che associa tecniche e principi propri di diversi modelli psicoterapeutici tradizionali che, oltre alla gi\u00e0 citata psicoterapia cognitivo-comportamentale, comprendono la psicoterapia breve strategica, la psicodinamica, l'approccio sistemico-relazionale, l'ipnosi clinica, il training autogeno e le psicoterapie ad integrazione corporea.,"}
{"id": "3554087", "revid": "767487", "url": "https://it.wikipedia.org/wiki?curid=3554087", "title": "Grand Larceny", "text": "Grand Larceny \u00e8 un film muto del 1922 diretto da Wallace Worsley.\nTrama.\nBench\u00e9 sia sposata, Kathleen Vaughn ama flirtare con Clive. Quando il marito si accorge che la cosa sta diventando seria, lascia la moglie che, ormai libera, si risposa con il suo nuovo innamorato. Kathleen, che \u00e8 uno spirito libero, si rende conto di essere considerata come un semplice oggetto del contendere. Non accettando la situazione, prende nelle sue mani il proprio destino.\nProduzione.\nIl film fu prodotto dalla Goldwyn Pictures Corporation.\nDistribuzione.\nDistribuito dalla Goldwyn Pictures Corporation, il film usc\u00ec nelle sale cinematografiche statunitensi il 26 February 1922."}
{"id": "3554094", "revid": "834", "url": "https://it.wikipedia.org/wiki?curid=3554094", "title": "Immature", "text": ""}
{"id": "3554097", "revid": "124302026", "url": "https://it.wikipedia.org/wiki?curid=3554097", "title": "Diritto di ritenzione", "text": "Il diritto di ritenzione \u00e8 il diritto in capo al creditore di trattenere a s\u00e9 una cosa che avrebbe invece dovuto restituire al proprietario, col fine di spingere il debitore ad eseguire la propria prestazione, e a pagare, dunque, il proprio debito al creditore stesso. Si tratta di un diritto che incide sulla volont\u00e0 del debitore, un mezzo di pressione (anche psicologica) affinch\u00e9 egli venga indotto a soddisfare il debito.\nAd esempio, nel caso in cui il proprietario di un bene non voglia rimborsare l'usufruttuario per le spese da lui sostenute per il bene in usufrutto, quest'ultimo pu\u00f2 trattenere la cosa presso di s\u00e9 per indurre il proprietario a pagare. \nIl diritto di ritenzione \u00e8 ammesso solo nei casi espressamente previsti dalla legge. \n\u00c8 indispensabile che sussista un collegamento funzionale tra il bene oggetto della ritenzione e la prestazione eseguita e che - ove non pagata - origina il credito che costituisce il presupposto del diritto azionato: in altre parole, il bene ritenuto deve essere quello su cui \u00e8 stata eseguita la prestazione (di riparazione, miglioramento, o quant'altro) rimasta insoddisfatta. Inoltre, chi intende avvalersi del diritto di ritenzione non pu\u00f2 disporre illimitatamente e arbitrariamente della cosa, come se ne fosse il proprietario, bens\u00ec deve limitarsi a detenerla e custodirla, come quando l'aveva ricevuta dal committente, per effettuarvi la prestazione da lui richiesta (esempio: meccanico o carrozziere per le riparazioni di veicoli).\nUn particolare diritto di ritenzione \u00e8 disciplinato dal secondo comma dell'art. 2794 del codice civile, in capo al creditore pignoratizio che vanta un secondo credito (non garantito) verso il medesimo soggetto che ha concesso il pegno. In questo caso di parla di pegno gordiano."}
{"id": "3554100", "revid": "1632387", "url": "https://it.wikipedia.org/wiki?curid=3554100", "title": "Dance (Gary Numan)", "text": "Dance \u00e8 il quinto album discografico di Gary Numan, pubblicato dalla Beggars Banquet Records nel settembre 1981.\n\u00c8 il primo album del cantante dopo aver dichiarato la sua intenzione di non suonare pi\u00f9 concerti dal vivo, dopo i concerti del \"Teletour\" ed i concerti di \"addio\" tenuti a Wembley ad aprile dell'81. Alcuni brani di \"Dance\" - \"She's Got Claws\", \"Cry the Clock Said\", \"Moral\" (una rivisitazione del brano \"Metal\" da The Pleasure Principle) e \"Stories\" sono stati presentati in anteprima durante questi concerti, seppur in una forma incompleta rispetto alle versioni dell'album.\nFedele alla sua promessa, Numan non tenne nessuna tourn\u00e9e promozionale dell'album.\nFra i musicisti che hanno collaborato su \"Dance\" spiccano i nomi di Mick Karn dei Japan e Roger Taylor dei Queen, oltre ai collaboratori storici dai tempi dei Tubeway Army. Tutti i brani dell'album sono stati scritti dallo stesso Numan, ad eccezione di \"Night Talk\", scritto insieme al bassista Paul Gardiner.\n\"She's Got Claws\" \u00e8 l'unico brano pubblicato come singolo, qualche settimana prima dell'uscita dell'album.\nIl primo lato dell'album originale contiene solo quattro brani di cui due - \"Slowcar to China\" e \"Cry, The Clock Said\" - con la durata di pi\u00f9 di nove minuti ognuno.\nIl brano \"Boys Like Me\" riporta la voce sensuale femminile di Connie Filapello, responsabile PR dei Japan, che recita alcune strofe del testo originale, tradotto in italiano. \"Boys like me\" diventa \"ragazzi come me\", \"listen Zara\" diventa \"ascolta Zara\" e cos\u00ec via. Il suo intervento termina con la frase \"Was that OK?\" in inglese, seguito da un applauso.\nNel 1999 \u00e8 stato ristampato in CD con alcune tracce bonus aggiuntive, tra cui \"Face to Face\" eseguita col gruppo Dramatis, formato dagli ex membri del precedente gruppo di Numan, i Tubeway Army.\nTracce.\n(*) = Tracce bonus ristampa CD 1999"}
{"id": "3554109", "revid": "834", "url": "https://it.wikipedia.org/wiki?curid=3554109", "title": "Goliath (film 1963)", "text": ""}
{"id": "3554119", "revid": "1543377", "url": "https://it.wikipedia.org/wiki?curid=3554119", "title": "Lola (The Kinks)", "text": "Lola \u00e8 un singolo del gruppo musicale britannico The Kinks, pubblicato il 12 giugno 1970 come estratto dall'album \"Lola Versus Powerman and the Moneygoround, Part One\".\nDescrizione.\n\"Lola\" venne scritta dal cantautore britannico Ray Davies. Il testo racconta la storia di un ragazzo che incontra un travestito in un night club nel quartiere londinese di Soho.\nNel 2004 il brano \u00e8 stato inserito alla posizione numero 422 nella lista delle 500 migliori canzoni di sempre redatta dalla rivista \"Rolling Stone\".\nNel libro \"The Kinks: The Official Biography\", Davies raccont\u00f2 di come l'ispirazione per il brano gli venne da un curioso episodio capitato al manager della band, Robert Wace. Wace aveva passato la serata in un night a ballare con una ballerina transessuale di colore: \nNella sua autobiografia, Dave Davies afferm\u00f2 di essere stato lui a comporre la musica di quella che sarebbe diventata \"Lola\", accusando Ray di essersi ingiustamente preso tutti i meriti compositivi della canzone. Secondo quanto dichiarato da Dave, dopo che egli ebbe mostrato al fratello gli accordi della melodia, Ray ci scrisse sopra un testo.\nCensura.\nNonostante il suo forte sottinteso sessuale, il brano non venne censurato alla radio per il piccante argomento trattato, bens\u00ec per il riferimento alla Coca-Cola all'inizio del brano, che successivamente dovette essere modificato in \"Cherry Cola\" per la versione della canzone pubblicata su singolo.\nPubblicazione e accoglienza.\nPubblicato nel giugno 1970, il 12 in Gran Bretagna e il 28 negli Stati Uniti, il singolo raggiunse la seconda posizione in classifica in Inghilterra e la numero 9 in USA. Il successo del singolo ebbe importanti conseguenze per la carriera della band in un periodo particolarmente critico, aiutandoli a negoziare un nuovo contratto discografico con la RCA Records, a costruire il loro nuovo studio di registrazione London Studio, e ad ottenere maggiore controllo sul proprio lavoro ed indipendenza artistica.\nIn retrospettiva, in base agli ambigui argomenti sessuali trattati, il brano \u00e8 stato ritenuto anticipatore della corrente Glam rock, resa poi popolare da Marc Bolan e David Bowie, che avrebbe infiammato il mercato discografico solo due anni pi\u00f9 tardi.\nCover.\nDella canzone esistono numerose reinterpretazioni da parte di artisti di diversa estrazione, tra i tanti ricordiamo: Paschalis (1972), Don Fardon (1974), Nicky Thomas (1974), The Raincoats (1979), Heinz Rudolf Kunze (in tedesco), \"Weird Al\" Yankovic (con il titolo volutamente storpiato in \"Yoda\"), Andy Taylor (dei Duran Duran) (1990), Damon Albarn (2000), Natural Born Hippies (1999), Madness (2005), Widespread Panic (2010)."}
{"id": "3554133", "revid": "117733575", "url": "https://it.wikipedia.org/wiki?curid=3554133", "title": "Lauren Holiday", "text": "Biografia.\n\u00c8 sposata con Jrue Holiday, giocatore di basket statunitense che milita nei Milwaukee Bucks: nel 2016, mentre era in attesa del loro primo figlio le viene diagnosticato un tumore al cervello, notizia che porta il marito a sospendere l'attivit\u00e0 agonistica per starle vicina.\nLauren Holiday ha studiato sociologia; coltiva con passione l'hobby della danza; ha inoltre subito un intervento chirurgico al cuore all'et\u00e0 di tre anni per correggere un difetto cardiaco.\nCarriera.\nClub.\nIl 15 gennaio del 2010, Cheney fu selezionata dai Boston Breakers come seconda scelta nei draft della Women's Professional Soccer.\nNazionale.\nCheney ha esordito nella Nazionale femminile degli Stati Uniti il 26 gennaio 2007, contro la Germania. Ha segnato il suo primo gol in nazionale nel Campionato mondiale di calcio femminile 2011, andando a segno contro la Corea del Nord il 28 giugno 2011. Nel 2008 alle Olimpiadi di Pechino si \u00e8 aggiudicata la medaglia d'oro con la sua nazionale. Ha contribuito inoltre nella vittoria del terzo mondiale degli Stati Uniti, segnando il gol del momentaneo 3-0 contro il Giappone nella finale del Mondiale 2015."}
{"id": "3554141", "revid": "666668", "url": "https://it.wikipedia.org/wiki?curid=3554141", "title": "Gran Premio motociclistico della Germania Est 1969", "text": "Il Gran Premio motociclistico della Germania Est 1969 fu il settimo appuntamento del motomondiale 1969.\nSi svolse il 13 luglio 1969 al Sachsenring di Hohenstein-Ernstthal e vide la vittoria di Giacomo Agostini nelle classi 500 e 350, di Renzo Pasolini nella Classe 250, di Dave Simmonds nella Classe 125 e di \u00c1ngel Nieto nella Classe 50.\nDurante le prove della 350, Bill Ivy si schianta contro un muro a causa di un grippaggio della moto mentre si stava sistemando il casco. Muore tre ore pi\u00f9 tardi in ospedale."}
{"id": "3554142", "revid": "88740", "url": "https://it.wikipedia.org/wiki?curid=3554142", "title": "Dulcinea", "text": ""}
{"id": "3554146", "revid": "1632387", "url": "https://it.wikipedia.org/wiki?curid=3554146", "title": "I, Assassin", "text": "I, Assassin \u00e8 il sesto album discografico di Gary Numan, pubblicato dalla Beggars Banquet Records nel settembre 1982.\nTrei brani dell'album originale, \"Music for Chameleons\", \"White Boys and Heroes\" e \"We Take Mystery (To Bed)\", sono stati pubblicati come singoli, ognuno con un buon successo nelle classifiche in Gran Bretagna. Sull'album sono presenti le versioni pi\u00f9 lunghe di questi brani.\nDopo essersi ritirato dal palco nel 1981, Numan torna sulla scena live ad ottobre e novembre 1982 con una serie di concerti per promuovere l'album, ma solo negli Stati Uniti dove l'artista aveva preso la residenza per motivi fiscali.\nSia per la registrazione dell'album che per i concerti dal vivo Numan si avvale del musicista Pino Palladino come bassista.\nNel 2002 l'album \u00e8 stato pubblicato in CD in versione rimasterizzata con alcune tracce bonus aggiuntive.\nTracce.\n(*) = Tracce bonus ristampa CD 2004"}
{"id": "3554149", "revid": "767487", "url": "https://it.wikipedia.org/wiki?curid=3554149", "title": "Big Mama - Tale padre, tale figlio", "text": "Big Mama - Tale padre, tale figlio (\"Big Mommas: Like Father, Like Son\") \u00e8 un film del 2011 diretto da John Whitesell. Quest'ultimo film \u00e8 l'epilogo della trilogia di Big Mama che \u00e8 uscito nelle sale statunitensi il 18 febbraio 2011, mentre in quelle italiane l'8 luglio 2011.\nTrama.\nIl figliastro di Malcolm, Trent, diviene casualmente testimone di un omicidio ad opera di un criminale, le cui prove dei misfatti sono memorizzate in una chiavetta USB.\nMalcolm, nel tentativo di salvare Trent e cercare la flash drive, nascosta in una scuola femminile di arte, si travestir\u00e0 nuovamente da \"Big Mama\", ma questa volta anche il figlio dovr\u00e0 farlo, a sua volta travestendosi da Charmaine, una pronipote di Big Mama...\nAccoglienza.\nIncassi.\nNonostante alcune critiche negative, \"Big Mama - Tale padre, Tale figlio\" ha raccolto in tutto il mondo circa 82.686.066 dollari, su un budget di 32 milioni.\nCritica.\nIl film ha ricevuto anche tre nomination durante i Razzie Awards 2011: Peggior attore Martin Lawrence, Peggior attore non protagonista per Ken Jeong e Peggior attore non protagonista per Brandon T. Jackson."}
{"id": "3554150", "revid": "278015", "url": "https://it.wikipedia.org/wiki?curid=3554150", "title": "Nuovi insediamenti nel periodo fascista", "text": ""}
{"id": "3554156", "revid": "287204", "url": "https://it.wikipedia.org/wiki?curid=3554156", "title": "Castelvecchio (Castel Goffredo)", "text": "Castelvecchio (\"Castellum vetus\") \u00e8 l'antico borgo fortificato di Castel Goffredo, in provincia di Mantova, cinto da mura e fossato. I confini corrispondono attualmente al giardino del Palazzo Gonzaga-Acerbi a nord, a vicolo Remoto e vicolo Cannone a est, a Piazza Mazzini a sud e a piazzetta Castelvecchio e vicolo Castelvecchio a ovest.\nStoria.\nIl primo nucleo urbano di Castel Goffredo, cinto da mura e fossato, si form\u00f2 entro le rovine del \"castrum\" romano e verr\u00e0 chiamato \"Castellum vetus\", ovvero \u201cCastelvecchio\u201d.\nEdificato tra il 900 e il 1000, del borgo si parla in un documento del 12 giugno 1480 nel quale Ludovico Gonzaga, vescovo di Mantova e signore di Castel Goffredo, stipul\u00f2 degli accordi con il comune sul possesso di alcune terre del luogo.\nNell'atto di sottomissione della citt\u00e0 ai Gonzaga di Mantova datato 1337 a rogito del notaio De Gandulfis, viene citato il paese col nome di \u201ccastello delle terre di Castro Guyfredo\u201d.\nUn vicolo di \"Castelvecchio\" \u00e8 stato intitolato a Carlo V, imperatore del Sacro Romano Impero, a ricordo della sua visita del 28 giugno 1543 al marchese Aloisio Gonzaga.\nDell'antico borgo facevano parte anche: \nNel 1999, il borgo Castelvecchio \u00e8 stato ristrutturato dall'architetto e artista castellano Stefano Santi. Il progetto ha visto la risistemazione della pavimentazione e dei sottoservizi, e l'aggiunta del piccolo anfiteatro in piazza."}
{"id": "3554157", "revid": "767487", "url": "https://it.wikipedia.org/wiki?curid=3554157", "title": "Locomotiva FS 817", "text": "La locomotiva FS gruppo 817 era un tipo di locotender a vapore reimmatricolata nel parco delle Ferrovie dello Stato dopo il riscatto della ferrovia Alessandria-Ovada nel 1913.\nStoria.\nNel 1907, in occasione dell'apertura della ferrovia Alessandria-Ovada, la Societ\u00e0 Veneta, esercente della linea per conto della concessionaria Societ\u00e0 per la ferrovia Alessandria-Ovada (SAO), fece costruire dalla Henschel &amp; Sohn di Kassel 4 locotender di rodiggio C, che assunsero i numeri da 1 a 4. Tre unit\u00e0 analoghe, numerate da 5 a 7, vennero costruite per la Societ\u00e0 Veneta dalla Henschel nel biennio 1910-1911 per l'esercizio sulle linee sociali (principalmente Carnia-Villa Santina, Adria-Mestre e sul nodo di Bologna); rinumerate come gruppo 34, furono demolite entro il 1968.\nNel 1913, con il riscatto della linea Alessandria-Ovada da parte delle Ferrovie dello Stato, le macchine 1 \u00f7 4 vennero immatricolate nel gruppo 817 FS, con numeri 8171 \u00f7 8174. In seguito all'immissione di macchine pi\u00f9 moderne le 817 vennero destinate alla manovra negli scali di Domodossola e di Gallarate. Vennero radiate dal servizio tra il 1929 e il 1932: le unit\u00e0 817.001 e 002 furono cedute alla SEFTA (la locomotiva FS 817.002, ex SEFTA 2 \"Fabrizi\", venne venduta nel 1962-1963 all'IMA di Genova, rientrando poi nel 1969 nelle FS con matricola 830.005, ma accantonata ed infine demolita a Novi San Bovo nei primi anni 1970), la 003 fu inviata alle Officine di Pietrarsa per il servizio interno, mentre la 004 venne acquistata dalla Edison per le manovre tra la stazione di Bovisa FNM e la vicina \"Officina del Gas\".\nCaratteristiche.\nLa locotender aveva la classica configurazione a 3 assi accoppiati; il modello era studiato per ferrovie secondarie e concesse ad armamento leggero. Era a vapore saturo e semplice espansione, a 2 cilindri esterni e con distribuzione a cassetto. La massa complessiva a pieno carico era di 40,3 tonnellate tutte aderenti.\nRaggiungevano una velocit\u00e0 massima di 45\u00a0km/h sviluppando una potenza continuativa, a 30\u00a0km/h, di 272\u00a0kW. La capacit\u00e0 delle casse d'acqua era di 5\u00a0m\u00b3 mentre le scorte di carbone erano di 1.500\u00a0kg."}
{"id": "3554160", "revid": "74415", "url": "https://it.wikipedia.org/wiki?curid=3554160", "title": "Locomotiva SV 1-4", "text": ""}
{"id": "3554161", "revid": "466539", "url": "https://it.wikipedia.org/wiki?curid=3554161", "title": "La zingara rossa", "text": "La zingara rossa (\"The Gypsy and the Gentleman\") \u00e8 un film del 1958 diretto da Joseph Losey. Tratto dal romanzo \"Darkness I Leave You\" di Nina Warner Hooker, ha come protagonista Melina Merkouri nei panni di Belle, la zingara rossa.\nTrama.\nNell'Inghilterra del Settecento, Paul Deverill, un giovane aristocratico pieno di debiti e col vizio del gioco, ma in procinto di convolare a nozze con Vanessa, una ragazza di agiata famiglia, s'innamora perdutamente di una zingara mezzosangue che, credendolo ricco, intende diventarne la moglie per impossessarsi dei suoi averi.\nProduzione.\nIl film fu prodotto dalla Maurice Cowan Productions e Rank Organisation.\nDistribuzione.\nDistribuito nel Regno Unito dalla J. Arthur Rank Film Distributors, il film venne presentato in prima a Londra il 15 gennaio 1958, distribuito poi in Finlandia il 23 maggio e, nel febbraio 1959, anche in Turchia."}
{"id": "3554164", "revid": "2184720", "url": "https://it.wikipedia.org/wiki?curid=3554164", "title": "Diritto di accrescimento", "text": "Quando chiamate alla successione, a titolo particolare o universale (legato o testamento), sono pi\u00f9 persone congiuntamente, e una (o pi\u00f9) di esse non voglia o non possa accettare, si ha (salvo che il testatore non abbia previsto la sostituzione, ovvero non ci siano i requisiti per la rappresentazione) \"accrescimento\". In questo caso la quota degli altri chiamati alla successione \"si accresce\".\n\"Per quanto riguarda l'eredit\u00e0\": si ha \"accrescimento\" solo quando si ha la chiamata a succedere con un unico testamento.\n\"Per quanto riguarda il legato\": si ha \"accrescimento\" quando lo stesso oggetto sia stato legato a pi\u00f9 persone, anche se in base a separate disposizioni."}
{"id": "3554174", "revid": "701660", "url": "https://it.wikipedia.org/wiki?curid=3554174", "title": "Giovanni Alberti", "text": ""}
{"id": "3554177", "revid": "33689", "url": "https://it.wikipedia.org/wiki?curid=3554177", "title": "SegaSonic the Hedgehog", "text": ", talvolta conosciuto come Sonic Arcade, Sonic the Arcade e SEGASONIC Arcade, \u00e8 un videogioco della serie \"Sonic\", sviluppato da Sonic Team e Sega AM3 e pubblicato da SEGA per le sala giochi nel 1993. Venne distribuito ufficialmente in Giappone nel mese di giugno, a luglio in America del Nord e nel settembre dello stesso anno in Europa. L'utilizzo del trackball ha portato grandi difficolt\u00e0 di emulazione, tanto che Y\u016bji Naka ha riferito che questa fu la ragione per cui il gioco non \u00e8 stato incluso nelle compilation future, come \"Sonic Gems Collection\".\nLa musica di questo gioco \u00e8 stata composta da Hiroshi Kawaguchi, Keitaro Hanada e Naoki Tokiwa. Il titolo \u00e8 il primo tra i pi\u00f9 importanti della serie ad uscire nelle sale giochi e presenta la mascotte SEGA assieme a due nuovi personaggi: Ray the Flying Squirrel e Mighty the Armadillo.\nTrama.\nSonic, Ray e Mighty vengono rapiti da uno scienziato malvagio, il dottor Ivo \"Eggman\" Robotnik, questi li fa prigionieri ad Eggman Island, un'isola disseminata di trappole e pericoli che possono essere attivati mediante la pressione di un pulsante.\nI tre protagonisti fanno squadra per fuggire dall'isola, difatti il trio dovr\u00e0 sopravvivere ai numerosi pericoli che incontreranno fino al raggiungimento dell'Eggman's Tower, la torre dove risiede Eggman. Quando questi arriveranno nella stanza di controllo, Eggman premer\u00e0 un pulsante che far\u00e0 partire una sequenza di autodistruzione che distrugger\u00e0 l'intera isola. I tre riusciranno a fuggire prima dell'esplosione di quest'ultima. Anche lo scienziato malvagio riuscir\u00e0 a scappare, ma cadr\u00e0 in mare per via del fatto che la sua Egg Mobile finir\u00e0 la benzina.\nModalit\u00e0 di gioco.\nTutti e tre i personaggi giocabili hanno gli stessi controlli ed abilit\u00e0. I personaggi sono controllati da un solo tasto d'azione, permettendo al giocatore di effettuare uno Spin Jump, mentre il trackball permette di muoversi.\nLa premessa del gioco \u00e8 quella di raggiungere la fine di un livello isometrico senza morire. A differenza di altri titoli della serie, dove si pone una maggiore attenzione a saltare sulle piattaforme, in questo capitolo invece l'obiettivo centrale \u00e8 quello di correre il pi\u00f9 velocemente possibile su un percorso lineare che presenta molte minacce: massi giganti, pozze di lava, ingranaggi, stalattiti cadenti ed altre trappole. Quando il giocatore viene colpito da un ostacolo, questi perder\u00e0 un'po di salute dalla barra presente nella parte pi\u00f9 bassa dello schermo, la quale potr\u00e0 essere riempita nuovamente raccogliendo numerosi Rings presenti nell'arena. Dopo aver completato un livello, il gioco mostrer\u00e0 il conteggio di quanti anelli sono stati raccolti, nel caso fossero stati ottenuti pi\u00f9 della met\u00e0 di questi, si riceveranno punti extra.\nIl gioco presenta pochi nemici e solo un boss, che compare alla met\u00e0 della storia. Al termine del livello finale, il giocatore avr\u00e0 a disposizione 20 secondi per fuggire dalla torre di autodistruzione, se questi fallir\u00e0 nel compimento della missione, il gioco terminer\u00e0 e comparir\u00e0 la scritta \"Game Over\".\nZone.\nIl gioco presenta sette zone collocate ad Eggman Island. Tra questi livelli, si potranno intravedere delle brevi sequenze che mostrano Eggman mentre pianifica nuovi piani per sconfiggere il giocatore mentre guarda i movimenti di quest'ultimo tramite uno schermo.\nIn ordine, i livelli sono:\nDoppiaggio.\nIl titolo \u00e8 il primo della serie a utilizzare un doppiaggio per i personaggi.\nAdattamenti.\nArchie Comics ha prodotto una storia tie-in basata sul gioco, pubblicandola sui numeri 26, 27 e 28 dello spin-off \"Knuckles the Echidna\".\nL'adattamento viene narrato tramite un flashback in cui Mighty, Ray e Fiona Fox vengono catturati dagli SWATbot di Robotnik e trasportati in una prigione/centro di ricerca a massima sicurezza del tirannico scienziato e a loro si unisce Sonic, infiltratosi tra i prigionieri. Quando Mighty cerca di salvare Fiona dall'essere usata come cavia (copiata per realizzare un auto-automa), lui e Ray vengono chiusi in isolamento ma Sonic raggiunge Mighty e lo aiuta a liberarsi, per poi raggiungere Ray e togliere la Gemma del Potere, che alimenta il generatore della struttura. I tre finiscono invece in un'altra zona dove il tempo scorre pi\u00f9 in fretta e Sonic e Mighty riescono a tornare indietro, lasciando accidentalmente Ray e Fiona. Sei anni dopo, Mighty viene ricattato da Nicolette the Weasel ad aiutarla a trovare la Gemma ma i due vengono fermati da Fiona, in cerca di vendetta per essere stata abbandonata. I tre scoprono quindi che Ray era rimasto attaccato alla Gemma. Nicolette la distrugge con la sua pistola e Ray pu\u00f2 finalmente riunirsi al fratellastro maggiore ed entrare a far parte dei Chaotix assieme a Espio, Vector e Charmy."}
{"id": "3554178", "revid": "767487", "url": "https://it.wikipedia.org/wiki?curid=3554178", "title": "Rappresentazione (diritto)", "text": "La rappresentazione \u00e8 un istituto concernente la successione a causa di morte col quale i discendenti (legittimi, naturali, legittimati o adottivi) subentrano nel luogo e nel grado del loro ascendente l\u00e0 dove questi non possa o non voglia accettare l'eredit\u00e0 (o il legato) del \"de cuius\".\nL'istituto della rappresentazione \u00e8 previsto nel Libro II, , Capo IV del codice civile, dagli articoli da 467 a 469.\nNozione e fondamento.\nLa rappresentazione ha luogo, nella linea retta solo a favore dei discendenti dei figli legittimi, legittimati e adottivi, nonch\u00e9 dei discendenti dei figli naturali del defunto, e, nella linea collaterale, a favore dei discendenti dei fratelli e delle sorelle del defunto.\nPresupposto fondamentale della rappresentazione \u00e8 la mancanza di disposizioni sostitutive (che prevalgono su di essa nel caso di successione testamentaria). La \"rappresentazione\" si estende all'infinito (ai discendenti senza limiti di grado)."}
{"id": "3554181", "revid": "4175", "url": "https://it.wikipedia.org/wiki?curid=3554181", "title": "Omicidio D'Antona", "text": ""}
{"id": "3554184", "revid": "120535622", "url": "https://it.wikipedia.org/wiki?curid=3554184", "title": "Anthocerotaceae", "text": "Anthocerotaceae \u00e8 una famiglia di piante appartenente all'ordine Anthocerotales"}
{"id": "3554193", "revid": "404449", "url": "https://it.wikipedia.org/wiki?curid=3554193", "title": "Badia a Elmi", "text": "Badia a Elmi (gi\u00e0 \"Adelmo\" o \"Elmo in Val d'Elsa\") \u00e8 una frazione del comune italiano di San Gimignano, nella provincia di Siena, in Toscana.\nIl centro abitato \u00e8 situato all'estremo limite nord della provincia di Siena, contiguo al centro urbano di Certaldo e alla provincia di Firenze, ed \u00e8 formato da una delle zone industriali pi\u00f9 importanti della Val d'Elsa e da una zona residenziale di recente sviluppo.\nStoria.\nIl primo nucleo originario della frazione era l'antica abbazia del Santo Sepolcro e Santa Maria a Elmi, costruita sull'antico percorso della francigena che passava nel fondovalle del fiume Elsa. Il toponimo \"Elmi\" deriverebbe da un Adelmo fondatore dell'abbazia, che fu feudatario del conte Guglielmo Bulgaro di Fucecchio. Il documento pi\u00f9 antico su questa abbazia \u00e8 l'atto di fondazione del 2 ottobre 1034, mentre la si ritrova citata anche nel 1061 e nel 1073, quando venne ceduta ai camaldolesi. Presso la badia di Adelmo fu stipulato nel 1109 un atto di donazione del conte Ugo dei Cadolingi in favore dell'abate di Morrona.\nLa zona industriale si \u00e8 sviluppata nel corso degli anni sessanta del XX secolo, assieme ad un primo nucleo residenziale. \u00c8 stata e continua ad essere un importante centro artigianale e industriale di tutta la valdelsa, con industrie del mobile, alimentare, della plastica e del vetro. Alla fine degli anni novanta e agli inizi degli anni duemila si \u00e8 notevolmente sviluppato il nucleo residenziale.\nGeografia antropica.\nLa frazione di Badia a Elmi si divide in un nucleo storico, formato dalla vecchia abbazia di Elmi con le vecchie costruzioni che la circondano e situato sul pendio di una collina di fronte a Certaldo, in un nucleo residenziale moderno che scende dalla collina fino alla pianura, e in una zona industriale che si estende a valle, lungo il fiume Elsa e alla confluenza del torrente Casciani nello stesso fiume. Sia il centro residenziale che la zona industriale, pur essendo nel comune di San Gimignano e quindi appartenenti amministrativamente alla provincia di Siena, costituiscono geograficamente e urbanisticamente un continuum del centro urbano di Certaldo.\nDipendenti dalla frazione Badia a Elmi sono anche le localit\u00e0 di Canonica e Villa del Monte.\nEconomia.\nLa zona industriale di Badia a Elmi, conosciuta anche come \"La Steccaia\", ha vissuto negli anni sessanta e settanta un notevole sviluppo dell'industria e dell'artigianato, diventando non solo il centro industriale e artigianale pi\u00f9 importante del comune di San Gimignano e della Val d'Elsa senese e fiorentina. Molto sviluppate sono l'industria della plastica (polietilene), del mobile (cornici, sedie e tavoli), alimentare (salumifici), meccanica (utensili), porte e infissi.\nInfrastrutture e trasporti.\nLa frazione \u00e8 posizionata lungo l'ex strada statale 429 di Val d'Elsa, ed \u00e8 servita dallo svincolo di \"Certaldo est\"."}
{"id": "3554195", "revid": "287204", "url": "https://it.wikipedia.org/wiki?curid=3554195", "title": "Gran Premio motociclistico di Germania 1964", "text": "Il Gran Premio motociclistico di Germania fu il settimo appuntamento del motomondiale 1964.\nSi svolse il 18 e 19 luglio 1964 presso il circuito di Solitude, e corsero tutte le classi (250 e 350 il 18, le altre classi il 19). La gara si corse in concomitanza con il \"Gran Premio della Solitude\", gara di Formula 1 non iridata vinta da Jim Clark davanti a John Surtees.\nMike Hailwood, alla quinta vittoria consecutiva in 500, si assicur\u00f2 il titolo mondiale. La gara fu segnata da un incidente che coinvolse Walter Scheimann e Karl Recktenwald: quest'ultimo mor\u00ec in ospedale. Tra i partecipanti alla gara anche il futuro pluricampione dei sidecar Klaus Enders, settimo al traguardo.\nJim Redman fu protagonista delle gare di 125, 250 e 350: in 125 e 350 vinse, mentre in 250 (gara in cui Giacomo Agostini fece il suo debutto all'estero, terminando al quarto posto) si dovette arrendere a Phil Read.\nRalph Bryans vinse la gara della 50, approfittando dell'assenza di Hugh Anderson (feritosi nella prova della 125).\nNei sidecar, per i quali si trattava dell'ultima gara stagionale, vittoria per Fritz Scheidegger e titolo a Max Deubel, secondo al traguardo. Deubel eguagli\u00f2 Eric Oliver per numero di Mondiali vinti (4).\nClasse sidecar.\nPer le motocarrozzette si tratt\u00f2 dell'82\u00aa prova dall'istituzione della classe nel 1949. La gara si svolse su 9 giri, per un totale di 102,752\u00a0km.\nIl giro pi\u00f9 veloce fu di Max Deubel/Emil H\u00f6rner (BMW)."}
{"id": "3554203", "revid": "1318658", "url": "https://it.wikipedia.org/wiki?curid=3554203", "title": "Udinese Calcio 1980-1981", "text": "Questa voce raccoglie le informazioni riguardanti lUdinese Calcio nelle competizioni ufficiali della stagione 1980-1981.\nStagione.\nLe decisioni della giustizia sportiva sullo scandalo scommesse, permettono all'Udinese di ripresentarsi nel campionato di Serie A. Questa \u00e8 l'ultima delle cinque stagioni di Teofilo Sanson alla guida della squadra friulana. Con la riapertura agli stranieri, uno per squadra, arriva ad Udine il tedesco Herbert Neumann dal Colonia.\nSi parte con Marino Perani in panchina, ma dopo tre giornate viene a sorpresa sostituito, provvisoriamente da Enzo Ferrari e poi da Gustavo Giagnoni. La squadra bianconera non ingrana e resta costantemente in lotta per salvarsi, cos\u00ec anche il tecnico sardo salta e viene richiamato l'allenatore Enzo Ferrari, il tecnico di San Don\u00e0 riesce a ricomporre la situazione e a portare l'Udinese ad una sofferta salvezza. Tutto si decide nell'ultima giornata, battendo 2-1 il Napoli al \"Friuli\", con una rete decisiva a tre minuti dal termine della partita. Teofilo Sanson si congeda cos\u00ec da Udine nel migliore dei modi, mantenendo la massima categoria.\nNella Coppa Italia la squadra friulana disputa il girone 1 di qualificazione, che promuove la Juventus ai quarti di finale. La squadra \"primavera\" dell'Udinese regala una grande soddisfazione in questa stagione, ottenendo per la prima volta il titolo di \"campione d'Italia\", avendo superato nel doppio turno della finale la Roma: 2-0 a Udine e 0-1 a Roma."}
{"id": "3554208", "revid": "158913", "url": "https://it.wikipedia.org/wiki?curid=3554208", "title": "The Gypsy and the Gentleman", "text": ""}
{"id": "3554209", "revid": "838137", "url": "https://it.wikipedia.org/wiki?curid=3554209", "title": "Real Madrid Club de F\u00fatbol 1988-1989", "text": "Questa voce raccoglie le informazioni riguardanti il Real Madrid Club de F\u00fatbol nelle competizioni ufficiali della stagione 1988-1989."}
{"id": "3554210", "revid": "116766799", "url": "https://it.wikipedia.org/wiki?curid=3554210", "title": "Virgo advocata", "text": "La Virgo advocata \u00e8 un dipinto a olio su tavola (57x39 cm) attribuito ad Antonello da Messina, databile al 1452 e conservato nei Musei civici di Como (inv. 322).\nStoria.\nLa tavola fu donata al Museo di Como nel 1906 da Giovanni Antonio Galli di Rondineto (1820-1906); nella lista manoscritta delle opere da donare a Como, del 7 giugno 1905, \u00e8 citata come \u201cRitratto di monaca, scuola del XV secolo, autore ignoto\u201d, con l'aggiunta di \u201cAcquistata in Spagna\u201d (e non a Napoli, come erroneamente riportato da Mandel). Dell'antica provenienza spagnola fa fede anche il retro, coperto da una preparazione originaria, evidentemente posta l\u00ec per evitare che la tavola si imbarcasse o fessurasse, e in parte ricoperta di un altro dipinto, eseguito, pur se alla lontana, nei modi stilistici del Goya. La data dell'acquisto \u00e8 ignota, ma certo esso deve essere avvenuto prima del 1871, poich\u00e9 dopo quell'anno Galli non si mosse pi\u00f9 dall'Italia.\nComparsa alla mostra postbellica di Como nel 1945, l'opera, riferita a ignoto fiammingo del XV secolo, attir\u00f2 evidentemente l'attenzione di Stefano Bottari, che la segnal\u00f2 agli organizzatori della mostra messinese del 1953; il suo interesse deve essersi acceso in special modo dopo la pubblicazione (1950) della \"Vergine leggente\" (allora chiamata \"Santa Eulalia\"), che lo studioso immediatamente vide in collegamento con questa, \u201cper analogia di cultura\u201d (Vigni, Giovanni Carandente 1953), implicitamente pensando al nome di Antonello. Nondimeno, essa apparve alla mostra messinese come opera di ignoto autore spagnolo.\nRoberto Longhi (1953), nel recensire la mostra, sottoline\u00f2 le caratteristiche di ritratto di questa \u201cmonaca di casa\u201d, sulla linea di esperienze figurative gi\u00e0 fatte dai pittori del nord Europa, o da Nicolas Froment in Francia, e da Dalmau e Jacomart Ba\u00e7o a Napoli stessa; e, mettendola in relazione con le teste delle clarisse sulla destra, nella pala di Colantonio con \"San Francesco che consegna la regola\", oggi a Capodimonte, indic\u00f2 che proprio li pi\u00f9 forte si avvertiva l'influsso culturale di Jacomart, allora attivo alle porte di Alfonso V d'Aragona. Anche Lauts (1953) vide la tavoletta comasca opera della cerchia di Colantonio; Causa invece (1964) la ritenne \u201cforse di mano di Jacomart\u201d, mentre per la Castelfranchi Vegas (1966) si tratta di un pittore iberico-napoletano; un'opinione seguita da Mandel (\"L'opera\u2026\", 1967). Su queste basi, Bologna (1977), passava decisamente a proporre un'attribuzione ad Antonello stesso, seguita dalla Sricchia Santoro (1981, 1986, 1987), e dalla De Gennaro (1981); mentre, nello stesso 1981, Pier Luigi De Vecchi affermava senza equivoci che si tratta di un pittore di Valencia. Nondimeno, il riferimento ad Antonello giovane, ancora nella bottega di Colantonio, \u00e8 affascinato dallo stile di Jacomart, veniva riaffermato dalla Navarro (1987, 1989), dalla Santucci (1992) e da Barbera (1998); restano in dubbio tra Napoli e la Spagna la Arbace(1993) e la Thi\u00e9baut (1993), mentre la Savettieri (1998) propende per l'ipotesi iberica.\nSecondo Mauro Lucco, non vi sono reali differenze di tenuta stilistica rispetto alla \"Sant'Elena\" di J\u00e0tiva, alla \"Vergine\" proveniente dalla certosa di Valldecrist, oggi a Segorbe. Per Lucco quindi non vi sono elementi tali da impedire di considerare la \"Vergine\" di Como una delle opere meglio riuscite prodotte dalla bottega di Jacomart e dalla mano di Reixach, a una data prossima a quella del \"Retablo de Santa Ana\" a J\u00e0tiva del 1452.\nDescrizione e stile.\nLa tavola presenta su tre lati l'originale incorniciatura decorativa a punzone, e mostra solo di essere stata lievemente decurtata in basso, senza tuttavia pregiudizio della scritta \u201cAve Maria gra[tia] plena\u201d.\nA causa della scritta in basso, che riporta le parole pronunciate dall'arcangelo Gabriele di fronte a Maria, l'immagine \u00e8 stata identificata come quella di una Vergine annunciata; in questo tipo iconografico convergono, secondo Natale e Toscano (in Natale 2001b), l'idea dell'Annunciata vera e propria, della Madonna a mezzo busto senza il Bambino, e della \u201cVeronica\u201d della Vergine stessa, un tipo di rappresentazione quest'ultimo, diffuso quasi esclusivamente in Provenza, Catalogna e nella regione Valenzana.\nPi\u00f9 di recente, tuttavia, Schmidt e De Vries (2002) hanno indicato come la tarda et\u00e0 della Madonna, le rughe attorno agli occhi impietosamente rappresentate, e lo stesso copricapo tipico delle donne sposate, escludano che si tratti di una vergine annunciata; con riferimento alle antiche icone romane, in particolare a quella di Santa Maria in Aracoeli, avremmo qui di fronte, piuttosto, una \"Virgo advocata\", una Madonna cio\u00e8 che intercede per la concessione di speciali grazie.\nStilisticamente mostra una stretta relazione iniziale con i modelli fiamminghi, contemperata e riformata poi dalla rivelazione dell'arte di Piero della Francesca."}
{"id": "3554211", "revid": "57872", "url": "https://it.wikipedia.org/wiki?curid=3554211", "title": "Basilica di Nostra Signora dell'Assunta (Sestri Ponente)", "text": ""}
{"id": "3554225", "revid": "41669649", "url": "https://it.wikipedia.org/wiki?curid=3554225", "title": "Gi\u00dfke", "text": ""}
{"id": "3554227", "revid": "767487", "url": "https://it.wikipedia.org/wiki?curid=3554227", "title": "The Strangers' Banquet", "text": "The Strangers' Banquet \u00e8 un film muto del 1922 diretto da Marshall Neilan. \u00c8 l'esordio sullo schermo di Eleanor Boardman.\nTratto dal romanzo \"The Strangers' Banquet\" di Brian Oswald Donn-Byrne, il film - sceneggiato da Marshall Neilan e Frank Urson, ha come protagonisti, oltre alla Boardoman, Hobart Bosworth, Claire Windsor, Rockliffe Fellowes, Eugenie Besserer, Nigel Barrie e Ford Sterling.\nProduzione.\nIl film fu prodotto da Marshall Neilan per la sua compagnia, la Marshall Neilan Productions.\nDistribuzione.\nDistribuito dalla Goldwyn Distributing Corporation, il film - presentato da Marshall Neilan - usc\u00ec nelle sale cinematografiche statunitensi il 31 dicembre 1922."}
{"id": "3554231", "revid": "599013", "url": "https://it.wikipedia.org/wiki?curid=3554231", "title": "Abel Vieytez", "text": "Caratteristiche tecniche.\nGiocava come difensore; ricopr\u00ec il ruolo di laterale sinistro.\nCarriera.\nClub.\nVieytez debutt\u00f2, a vent'anni, in Primera Divisi\u00f3n argentina con la maglia dell'Argentinos Juniors. Rimase con la squadra di Buenos Aires sino al 1965, assommando 75 presenze in massima serie argentina; nel 1966, dopo un breve passaggio al Banfield, fu ceduto al River Plate. Con la nuova formazione ebbe la possibilit\u00e0 di esordire in Coppa Libertadores: fu impiegato con regolarit\u00e0 in tale competizione, e partecip\u00f2 anche alla doppia finale, persa, contro il Pe\u00f1arol di Montevideo. Nelle cinque stagioni passate con il River scese in campo per 101 volte in campionato e 24 in Libertadores, segnando rispettivamente 2 e 1 gol. Lasciato il River Plate pass\u00f2 all'All Boys, in seconda divisione, mentre nel 1972 gioc\u00f2 un'annata nel Lan\u00fas, venendo impiegato per 25 incontri.\nNazionale.\nCon la propria selezione nazionale raccolse 6 presenze tra il 1964 e il 1965 durante la gestione Minella. Debutt\u00f2 il 3 giugno 1964, durante l'incontro tra Argentina e valido per la Ta\u00e7a das Na\u00e7\u00f5es. In precedenza aveva preso parte ai Giochi Panamericani del 1963."}
{"id": "3554232", "revid": "125866708", "url": "https://it.wikipedia.org/wiki?curid=3554232", "title": "Giovanni Battista Migliori", "text": "Deputato della DC.\nBiografia.\nMilanese, figlio di Giuseppe Migliori, originario di Cesena, e di Elvira Lombardi di Milano. Si laure\u00f2 in Giurisprudenza nel 1914 all'Universit\u00e0 degli Studi di Pavia ed esercit\u00f2 fino al 1968 come avvocato patrocinante della Cassazione e nei tribunali ecclesiastici. Si spos\u00f2 con la torinese Giuseppina (Nella) Rossi. Suo figlio era l'attore Camillo Milli. Riposa al Cimitero Monumentale di Milano, nell'edicola familiare,\nImpegno pubblico.\nDal 1913 al 1918 fu il Presidente della FUCI, la Federazione universitari cattolici. \nDurante la I guerra mondiale fu ufficiale presso la 3\u00aa Divisione Cavalleria.\nConsigliere Nazionale e membro della Direzione e della Segreteria politica del Partito Popolare Italiano di don Luigi Sturzo, rimase iscritto e dirigente (comunale a Milano e centrale) fino allo scioglimento del Partito da parte del Governo fascista.\nFu richiamato alle armi nel 1942 e inviato al VI Corpo in Croazia.\nFu tra i promotori clandestini della nascita della Democrazia Cristiana di De Gasperi come co-redattore del programma politico \u201cPer una Italia Democratica e Cristiana\u201c apparso il 25 luglio 1943 a Milano.\nDal 20 settembre 1943 al maggio 1945 si rifugi\u00f2 in Svizzera. Al suo rientro il CLNAI lo nomin\u00f2 Commissario Straordinario degli \"Istituti Ospitalieri\" di Milano. \nFu eletto presidente della Provincia di Milano dal 1946 al 1948.\nFu consigliere comunale di Milano dal 1946 al 1961, primo degli eletti nel 1951 e 1956.\nFu Deputato al Parlamento per tre legislature: nella I, III, IV. Fu Presidente della Commissione per gli affari interni; Vice Presidente del gruppo parlamentare DC, e \"Alto Commissario per la Igiene e Sanit\u00e0 pubblica (ACIS)\" dal 1951 al 1953.\nTra le altre responsabilit\u00e0 fu giudice dell'Alta Corte per la Regione Siciliana, fu consigliere nazionale forense, presidente dell'Istituto Sieroterapico Milanese \u201cBelfanti\u201d di Milano (per circa 100 anni prestigioso ente morale-azienda farmaceutica statale).\nOpere.\nHa collaborato come avvocato e giurista e politico sui seguenti giornali e riviste:\nHa pubblicato i seguenti libri: \nOltre ad opere, articoli e saggi giuridici e politici scrisse, con discreto successo, anche poesie in dialetto milanese.\nDecorazioni.\nNella sua lunga vita fu decorato pi\u00f9 volte:"}
{"id": "3554239", "revid": "729019", "url": "https://it.wikipedia.org/wiki?curid=3554239", "title": "Aeronautica Lombarda A.R.", "text": "L'Aeronautica Lombarda A.R., o semplicemente A.R. da Assalto Radioguidato, citato anche come Aereo da Assalto Radioguidato, era un bombardiere a pilotaggio semi-remoto ad ala media sviluppato dall'azienda italiana Aeronautica Lombarda nei primi anni quaranta.\nProgettato da un gruppo di lavoro diretto dagli ingegneri Ermenegildo Preti e Stelio Frati per rispondere all'esigenza della Regia Aeronautica di disporre di un mezzo da bombardamento aereo in grado di operare all'interno del territorio nemico ma dai costi contenuti, bench\u00e9 approvato ed avviato alla serie rimase bloccato dalle vicende legate alla firma dell'Armistizio di Cassibile.\nStoria.\nCon l'ingresso dell'Italia nella seconda guerra mondiale, le forze aeronavali si trovarono ad affrontare le grandi unit\u00e0 della \"Mediterranean Fleet\", la flotta della britannica Royal Navy assegnata al controllo del mar Mediterraneo, con una flotta di aerei da assalto, designazione italiana di un velivolo che ricopriva il ruolo di bombardiere in picchiata e di cooperazione con le truppe di terra, basata su modelli obsoleti o inadatti ad operare con sufficiente precisione ed efficacia.\nPer sopperire alle carenze operative i vertici della Regia Aeronautica, che manteneva il controllo delle operazioni aeree anche in ambito navale, concepirono il programma ARP, contrazione di Aereo Radio Pilotato, proposto dall'ingegnere ed ufficiale della R.A. Ferdinando Raffaelli. Il progetto consisteva nell'adattamento dei bombardieri trimotori Savoia-Marchetti S.M.79 giunti al limite della loro vita operativa equipaggiandoli con un impianto di radio controllo a distanza i quali, condotti normalmente nell'area operativa dall'equipaggio veniva abbandonato dai membri tramite lancio con paracadute e pilotato a distanza da un secondo velivolo che lo seguiva, designato aereo \"P\" (Pilota).\nL'ARP venne impiegato sperimentalmente il 12 agosto 1942, durante la battaglia di mezzo agosto, disattendendo per\u00f2 i risultati sperati. Durante il volo un'avaria occorsa al sistema trasmittente dell'aereo P caus\u00f2 la perdita di controllo del bombardiere che, esaurito il combustibile, and\u00f2 a schiantarsi contro i monti dell'Algeria.\nSviluppo.\nNonostante l'insuccesso, che la commissione esaminatrice determin\u00f2 essere stato causato da un componente difettoso dell'apparato radiotrasmittente, il sistema d'arma continu\u00f2 a godere la fiducia dei vertici militari che ne consigliarono lo sviluppo con la richiesta per\u00f2 di abbandonare l'utilizzo di velivoli di grandi dimensioni a favore di un velivolo appositamente progettato allo scopo. Data la certezza della perdita dell'apparecchio durante l'azione, le specifiche prevedevano linee semplici e la costruzione utilizzando il pi\u00f9 possibile materiali non strategici, scelta che avrebbe dovuto limitare anche i costi di realizzazione.\nVenne a questo scopo contattata la Aeronautica Lombarda, azienda con sede a Cant\u00f9 e che godeva di buona considerazione per la propria esperienza nella realizzazione di veleggiatori a struttura lignea. Nel novembre 1942 venne stipulato un contratto di fornitura di un prototipo e cinque esemplari di preserie per un importo di \u00a3. 4.200.000 per l'A.R., un progetto disegnato e sviluppato dagli ingegneri Ermenegildo Preti e Stelio Frati ed al quale vennero assegnate le Matricole Militari dal 75576 al 75581. In ossequio alle specifiche imposte il velivolo si presentava estremo nella sua semplicit\u00e0, un monomotore monoplano ad ala media di costruzione prevalentemente lignea tranne in alcuni particolari, le superfici degli alettoni, il carrello e, ovviamente, il gruppo motoelica basato sul motore radiale Fiat A.80 RC.41 da 1\u00a0000 CV (735 kW), materiale surplus proveniente dai bimotori Fiat B.R.20. Erano presenti tuttavia alcune raffinatezze tecniche, pi\u00f9 nella concezione che nella realizzazione, come il carrello concepito per essere sganciabile e riutilizzabile.\nIl prototipo, matricola MM.75576 caratterizzato dalla doppia cabina, dalla cellula irrobustita e dal carrello d'atterraggio fisso per le manovre d'atterraggio non previste sul modello di serie, venne portato in volo per la prima volta il 13 giugno 1943 dal pilota collaudatore aziendale Nello Valzania che si stacc\u00f2 da terra dal campo di aviazione di Venegono. Le successive prove confermarono la qualit\u00e0 del progetto nelle prestazioni generali rivelatesi nel prototipo superiori a quanto previsto. In seguito il prototipo venne trasferito in volo da Vengono alla Direzione Superiore Studi ed Esperienze di Guidonia dove nuovamente continu\u00f2 le prove di volo senza accusare alcun inconveniente. L'ordine di fornitura venne quindi confermato ed avviata la produzione in serie.\nIl velivolo di preserie, al quale venne assegnata la MM.75577, venne completato nell'agosto successivo mentre i successivi risulta fossero in allestimento presso gli stabilimenti aziendali di Cant\u00f9 alla data dell'8 settembre e delle vicissitudini ad esso collegate. Il controllo delle autorit\u00e0 militari tedesche ebbe come conseguenza la sospensione del programma ed il successivo definitivo annullamento. I cinque esemplari di preserie risultano tutti distrutti mentre del prototipo non si hanno notizie certe.\nDa notare che al termine del conflitto, tra la documentazione requisita dalle alleati della seconda guerra mondiale e restituita al governo italiano, si rinvenne un disegno che riportava una composizione tra un A.R. ed un caccia Macchi M.C.202 simile alla configurazione del tipo mistel sviluppata dalla Luftwaffe. Si tratta dell'unico dato circa una soluzione di questo genere sviluppata in Italia non suffragata da altri riscontri.\nDescrizione tecnica.\nIl velivolo era caratterizzato da una struttura completamente in legno, con fusoliera a sezione ovoidale digradante verso coda, realizzata con una serie di ordinate e correnti ricoperta di pannelli in pesante compensato, dotata di una semplice ed essenziale cabina di pilotaggio, chiusa da un cupolino accessibile tramite una botola posta sulla parte inferiore e che consentiva al pilota di lanciarsi a compito esaurito. La struttura integrava il serbatoio del combustibile dalla capacit\u00e0 di 700 L ed il vano di carico, posizionati rispettivamente dietro e sotto l'abitacolo in prossimit\u00e0 del baricentro, quest'ultimo che incorporava i due punti d'attacco affiancati per bombe da caduta da 1\u00a0000\u00a0kg prive di impennaggio racchiuso da un portellone staccabile. Posteriormente terminava in un impennaggio dagli elementi verticale ed orizzontali di grandi superficie, identici nella centinatura e con elementi mobili che insistevano su tutta la loro lunghezza.\nLa velatura era monoplana ad ala media, bilongherone a pianta trapezioidale caratterizzata dall'evidente rastremazione alle estremit\u00e0 e marcato angolo di diedro positivo, soluzione per garantire la maggior stabilit\u00e0 possibile. Data l'impossibilit\u00e0 di rientro venne dotata solamente di alettoni, non essendo necessari gli ipersostentatori utili nella manovra di atterraggio.\nIl carrello era fisso, dotato di gambe di forza ammortizzate, caratterizzato da una struttura sganciabile dopo il decollo su comando del pilota e che, nelle intenzioni del progettista, poteva cos\u00ec essere recuperato e riutilizzato.\nLa propulsione era affidata ad un motore Fiat A.80 RC.41, un radiale 18 cilindri a doppia stella raffreddato ad aria dotato di riduttore interposto all'elica e compressore tarato per una quota di ristabilimento di 4\u00a0100\u00a0m, in quella configurazione erogante una potenza pari a 1\u00a0000 CV (735 kW). Posto all'apice anteriore della fusoliera e racchiuso in una cappottatura NACA era abbinato ad un'elica tripala.\nL'unico armamento, data la particolare natura dell'impiego operativo, consisteva in quello offensivo basato su due ordigni da caduta da 1\u00a0000\u00a0kg ciascuno."}
{"id": "3554242", "revid": "72396", "url": "https://it.wikipedia.org/wiki?curid=3554242", "title": "Sara Paris", "text": "Gioca nel ruolo di libero nell'.\nCarriera.\nLa carriera di Sara Paris inizia nel 2000 quando fa il suo esordio nella Pallavolo Ornavasso, in Serie C. Nella stagione 2001-02 viene ingaggiata dalla Futura Volley Busto Arsizio, in Serie A2. dove resta per tre annate. Durante questo periodo viene convocata nella nazionale Under-18 italiana, con la quale si aggiudica la medaglia d'oro al campionato europeo 2001.\nDopo una parentesi, sempre in serie cadetta con la Promo Firenze Sport, nella stagione 2005-06 viene ingaggiata dal Bellinzona Volley Team, nel campionato svizzero, dove resta per due annate.\nA marzo 2007 torna in Italia, in Serie B2, nel Beng Rovigo Volley, mentre la stagione 2007-08 passa al GSO Villa Cortese, in Serie B1, con la quale ottiene due promozioni, prima in Serie A2 e poi in Serie A1.\nNella stagione 2009-10 passa all'Universal Volley Carpi, con la quale ottiene una nuova promozione in Serie A1: resta con la societ\u00e0 emiliana, che cambia sede da Carpi a Modena, anche per il campionato 2010-11.\nNella stagione 2011-12 viene ingaggiata dal Volleyball Casalmaggiore, in Serie A2, mentre nella stagione successiva passa al Crema Volley, neopromossa nella massima divisione nazionale, tuttavia a met\u00e0 annata, a causa del fallimento della societ\u00e0, torna nuovamente a Villa Cortese.\nPer il campionato 2013-14 veste la maglia dell'AGIL Volley di Novara, mentre nella stagione successiva \u00e8 al Volley Soverato in Serie A2. Nel campionato 2015-16 ritorna in massima serie con la neopromossa Neruda Volley di Bronzolo.\nNell'annata 2016-17 si accasa alla SAB Volley di Legnano in Serie A2, stessa categoria dove resta nell'annata successiva con la neopromossa ."}
{"id": "3554245", "revid": "767487", "url": "https://it.wikipedia.org/wiki?curid=3554245", "title": "Delitto carnale", "text": "Delitto carnale \u00e8 un film giallo erotico del 1982 diretto da Cesare Canevari.\nTrama.\nEnrico Dominici, proprietario d'un albergo sulla riviera adriatica, muore in circostanze misteriose, un incidente automobilistico forse dovuto a malore. Le nipoti, accompagnate da vari amici, giungono da ogni parte per il funerale, ma soprattutto per la lettura del testamento. Durante la permanenza in albergo, la notte precedente il funerale, vengono uccise Lea ed Elena. Dopo varie vicissitudini, un colpo di scena rivela che l'omicida \u00e8 Billy, compagno di Martine, figlia del defunto nata da una relazione extra-coniugale ignota a tutti; anche Enrico era stato ucciso da Billy, che sperava cos\u00ec di sposare Martine ed ereditarne l'ingente patrimonio."}
{"id": "3554247", "revid": "834", "url": "https://it.wikipedia.org/wiki?curid=3554247", "title": "Porta d'Oro (Naro)", "text": "La Porta d'Oro (o Porta Vecchia) \u00e8 l'unica rimasta delle sei porte che permettevano l'accesso alla citt\u00e0 di Naro nel periodo medievale. La porta fu edificata insieme alle mura di cinta della citt\u00e0, che delimitavano un'area romboidale, nel 1263. Nel 1482 le mura furono restaurate ma nel XVIII secolo, venute meno le funzionalit\u00e0 difensive, furono man mano distrutte. La porta d'oro rappresenta uno dei pochi tratti della cinta muraria conservatisi pressoch\u00e9 intatti fino ai giorni nostri. Il suo nome deriva dalla presenza della dogana e dalla conseguente ricchezza proveniente dai commerci degli ebrei della locale comunit\u00e0 ebraica che proprio vicino a tale porta avevano il loro ghetto e dalla gran quantit\u00e0 di frumento che, proveniente dalle campagne sottostanti, entrava in citt\u00e0 attraverso tale porta. \nArchitettura.\nLa porta \u00e8 costituita da un arco a tutto sesto ed \u00e8 sovrastata da merli, nei tratti di mura ad essa circostanti sono state oggi ricavate delle abitazioni."}
{"id": "3554253", "revid": "270833", "url": "https://it.wikipedia.org/wiki?curid=3554253", "title": "Battaglia di Monte Piana", "text": ""}
{"id": "3554255", "revid": "110748891", "url": "https://it.wikipedia.org/wiki?curid=3554255", "title": "Richard Limo", "text": ""}
{"id": "3554256", "revid": "36426", "url": "https://it.wikipedia.org/wiki?curid=3554256", "title": "Virgo Advocata", "text": ""}
{"id": "3554261", "revid": "88812", "url": "https://it.wikipedia.org/wiki?curid=3554261", "title": "Zo\u00e9 (filosofia)", "text": ""}
{"id": "3554271", "revid": "1573940", "url": "https://it.wikipedia.org/wiki?curid=3554271", "title": "Attulus", "text": "Attulus \u00e8 un genere di ragni appartenente alla famiglia Salticidae.\nEtimologia.\nIl nome \u00e8 un diminutivo dell'ex-genere \"Attus\", che un tempo comprendeva la gran parte dei salticidi conosciuti.\nDistribuzione.\nL'unica specie oggi nota di questo genere \u00e8 stata rinvenuta in Europa, principalmente sulle coste sabbiose atlantiche di Spagna, Portogallo e Francia.\nTassonomia.\nAlcuni autori sarebbero propensi a ritenere anche questa specie appartenente a Sitticus , ma non vi \u00e8 accordo su ci\u00f2.\nA dicembre 2010, si compone di 1 specie:\nSpecie trasferite.\nI generi Attulus, Sitticus e Yllenus , hanno varie caratteristiche in comune, non sempre accuratamente determinabili, la qual cosa comporta un continuo rimescolamento di attribuzione delle specie a questo o a quel genere, come testimoniano queste 15 specie prima ascritte qui e trasferite altrove in seguito a vari studi, principalmente dell'aracnologo Pr\u00f3szynski:"}
{"id": "3554272", "revid": "36426", "url": "https://it.wikipedia.org/wiki?curid=3554272", "title": "San Francesco che consegna la regola", "text": ""}
{"id": "3554282", "revid": "62221", "url": "https://it.wikipedia.org/wiki?curid=3554282", "title": "Notopleuron", "text": ""}
{"id": "3554283", "revid": "88812", "url": "https://it.wikipedia.org/wiki?curid=3554283", "title": "Bios (filosofia)", "text": ""}
{"id": "3554290", "revid": "228587", "url": "https://it.wikipedia.org/wiki?curid=3554290", "title": "Mario Maccaferri", "text": "Biografia.\nFin da bambino Maccaferri dimostr\u00f2 di avere un carattere forte e, avendo espresso l'interesse di lavorare col legno, gi\u00e0 a 11 anni (1911) divenne apprendista liutaio presso il maestro Luigi Mozzani (faentino, trasferitosi a Cento). Dal 1915 lavor\u00f2 come liutaio presso il laboratorio di liuteria \u201cCantiere Officina\u201d aperto dal Mozzani. Mentre imparava il mestiere di liutaio studi\u00f2 chitarra classica e nel 1916 entr\u00f2 al Conservatorio di Siena nel quale si diplom\u00f2 dieci anni dopo. Nel 1919 inizi\u00f2 i primi concerti in Italia e dopo il diploma, lasci\u00f2 temporaneamente il lavoro di liutaio animato dalla voglia di suonare. Si dedic\u00f2 quindi alla carriera concertistica e negli anni venti e anni trenta fu un valente chitarrista classico che si esib\u00ec in tutta Europa, ma rest\u00f2 sempre appassionato anche della costruzione dello strumento. I critici lo lodavano tanto quanto il suo amico Andr\u00e9s Segovia con in quale si disputava il titolo di migliore chitarrista classico del mondo in quell'epoca. Il maestro Mozzani, anch'esso valente chitarrista e compositore, era apertamente fiero di Mario e lo riconosceva come maestro liutaio, musicista e pari, un onore che non avrebbe mai dato poi a nessun altro dei suoi protetti.\nTra il 1926 e il 1927 Maccaferri vinse premi per i suoi violini e violoncelli a concorsi a Roma, Fiume e Montecatini. In quegli anni elabor\u00f2 la sua chitarra-arpa.\nNel 1927 la liuteria fu trasformata in \u201cScuola di Liuteria Italiana Luigi Mozzani\u201d e Maccaferri si diplom\u00f2 anche maestro liutaio.\nLa crisi della Prima guerra mondiale inizi\u00f2 a farsi sentire e Mozzani fu costretto a ridurre il personale. Maccaferri si mise in proprio. Aveva gi\u00e0 progettato chitarre classiche con spalla mancante.\nNel 1929 Maccaferri emigr\u00f2 a Londra dove tra un concerto e l'altro insegnava chitarra ed essendo costantemente alla ricerca del \u201csuo\u201d suono e della chitarra ideale, costruiva prototipi in continuazione. La sua mente era anche spinta alla ricerca di una chitarra pi\u00f9 sonora e pi\u00f9 ricca, poich\u00e9 la chitarra classica, ai tempi in cui non c'era ancora l'amplificazione, era un determinante della massima grandezza di un auditorium. Se c'erano troppe persone o se il teatro era troppo grande lo strumento non poteva essere udito. In altri termini sia per i concerti da soli sia in gruppo la chitarra era forse il meno sonoro degli strumenti.\nCon le sue conoscenze di liuteria inizi\u00f2 una sfida personale per costruire una chitarra che suonasse meglio e pi\u00f9 forte: e ci riusc\u00ec. I suoi prototipi suonavano quasi il doppio pi\u00f9 forte delle migliori chitarre classiche e la spalla mancante consentiva di accedere alla tastiera nelle note pi\u00f9 acute rendendo lo strumento pi\u00f9 agevole e prestante.\nMaccaferri e Selmer.\nA Londra conobbe Ben e Lew Davis, due fratelli che gestivano la rappresentanza Selmer in quella citt\u00e0. I F.lli Davis impressionati da un modello di chitarra di Maccaferri vollero presentarlo a Henry Selmer in persona.\nHenry Selmer, uno dei cinque superstiti di sedici figli di Charles-Frederic Selmer morto nel 1878, assieme al fratello Alexandre facevano parte della quarta generazione di musicisti diplomati al Conservatorio di Musica di Parigi come clarinettisti, verso la fine del 1800. All'epoca per essere un musicista professionista occorreva aver le capacit\u00e0 di costruire e riparare o modificare da soli i propri strumenti ed accessori. Prima dell'industrializzazione in larga scala strumenti e accessori erano fatti a mano. Dal 1900 Henri Selmer si era fatto una reputazione grazie alle sue ance e bocchini, aprendo anche un negozio al numero 4 di Place Dancourt a Parigi l'attuale Place Charles Dullin per la crescente richiesta di questi accessori e per le riparazioni e modifiche veloci che era in grado di eseguire e che port\u00f2 poi alla costruzione dei suoi famosi clarinetti. Dal 1920 oltre ai clarinetti inizi\u00f2 a costruire anche oboe e fagotti. Alexandre Selmer and\u00f2 negli Stati Uniti e tra il 1895 e il 1910 divenne il clarinetto principale nella Boston Symphony Orchestra, nella Cincinnati Symphony Orchestra e nella New York Philharmonic Orchestra. Nel 1902 Alexandre apr\u00ec un negozio a New York come distributore per l'America per gli strumenti ed accessori del fratello.\nHenri Selmer, quindi un musicista alla vecchia maniera e costruttore, fu convinto sia dai Davis che dalla qualit\u00e0 degli strumenti e dalla reputazione e background di Maccaferri con Mozzani, ed accett\u00f2 l'idea di costruire chitarre Selmer nella fabbrica di Mantes-la-Ville vicino a Parigi. Selmer sentenzi\u00f2 che se queste chitarre fossero state accettate dal pubblico ne avrebbero costruite molte. Era il 1931.\nFu comunque grazie al grande carisma di Maccaferri che Selmer, che fino a quel momento aveva costruito strumenti a fiato ma mai chitarre, si convinse ad intraprendere questa nuova impresa nonostante che la Francia in quel tempo passasse il brutto periodo della Grande depressione.\nI lavori iniziarono con una serie di 300 chitarre marcate Selmer. Dopo poco Maccaferri divent\u00f2 il direttore della fabbrica di chitarre all'interno della quale si costruivano anche le custodie. Prese con s\u00e9 numerosi operai, principalmente italiani, li addestr\u00f2 alle sue tecniche costruttive e divennero parte della produzione. Disegn\u00f2 i progetti per le chitarre e diresse i lavori di costruzione di ogni particolare. A quel punto il maestro torn\u00f2 a Cento, nella sua citt\u00e0 natia, a recuperare anche altri piani e materiali che aveva lasciato in Italia e rientrato a Parigi diede vita ai suoi disegni e progetti dei suoi strumenti.\nMaccaferri supervision\u00f2 ogni chitarra Selmer che fu costruita: dalla prima all'ultima. Anche le custodie furono progettate da lui.\nTra le innovazioni che Maccaferri port\u00f2 alle chitarre acustiche, oltre alla spalla mancante, vi furono le chiavi sigillate (meccanismo non a vista), il rinforzo in metallo interno al manico e la divisione in due parti dell'osso del ponticello delle chitarre classiche, visibile in alcune delle prime chitarre usate da Django Reinhardt, per migliorare l'intonazione, poi, passando alle corde in metallo il ponticello fu addirittura mobile (altra sua innovazione) con punti di riferimento a forma di baffi sul piano armonico.\nMario ebbe anche un ruolo in un film \u201cLa fille du lac\u201d ove suonava la chitarra in una scena su un battello e dal quale, durante una pausa, scivolando cadde in acqua.\nA Parigi il 6 maggio 1932 Selmer registr\u00f2, con numero 736.779, il brevetto della cassa risuonante interna collegata al piano armonico degli strumenti musicali intitolato \"Perfectionnements aux violons, guitars, mandolines et autres instruments \u00e0 cordes\". Questa invenzione del 1927 era di Maccaferri e serviva ad isolare il fondo vibrante della cassa di risonanza per evitare che il suono venisse attutito (soffocato) dal corpo della chitarra. Il risuonatore interno era fabbricato come un'altra tavola armonica attaccata solo alla tavola esterna. Aggiungeva cos\u00ec un riflettore che aveva il compito di proiettare il suono verso la bocca dello strumento. Ecco perch\u00e9 allarg\u00f2 la bocca e la costru\u00ec da rotonda, delle tradizionali chitarre classiche, a \u201cD\u201d.\nLa chitarra base del 1932-33 con bocca a \u201cD\u201d aveva 12 tasti e un diapason di 640\u00a0mm. di scala con una tastiera tipo classico di circa 50mm. Il manico nelle prime Selmer era largo e nella maggior parte dei casi in noce, anche se alcune avevano sia cassa che manico in acero. Il fondo e le fasce erano principalmente in palissandro laminato e il piano armonico in abete francese. Sono rimasti pochissimi esemplari originali che hanno il risuonatore interno intatto. Ci\u00f2 \u00e8 dovuto all'iniziale non perfetta costruzione, ma anche al fatto che i musicisti che le usavano lo facevano per lavoro e a ritmi distruttivi per gli strumenti. Nonostante fossero costruiti in laminato, che rende molto solida la cassa e meno sofferente agli sbalzi di temperatura e umidit\u00e0 dell'aria, le condizioni in cui vivevano i manouche erano comunque dure. Inoltre queste chitarre venivano strapazzate in ogni maniera sia per farsi sentire durante le performance sia perch\u00e9 lo stile richiede la mano pesante sullo strumento. Il risuonatore era abbastanza delicato e se si staccava iniziava a vibrare e disturbare il suono. Sembra che molti di questi siano stati tolti a pezzi attraverso l'ampia bocca a \u201cD\u201d.\nLa gamma di modelli di chitarre Maccaferri era la seguente:\nLe sale da ballo di quel periodo erano affollate, rumorose e rauche. Non c'erano amplificatori e i gruppi musicali da ballo avevano bisogno di sparare dei ritmi forti e i solisti dovevano essere uditi al di sopra della sezione ritmica. Queste chitarre potevano fare quel lavoro. Django Reinhardt, genio musicale, prov\u00f2 una delle Grande Bouche \u201cD\u201d a 12 tasti e se ne innamor\u00f2. Quella chitarra si adattava perfettamente alla nuova musica da ballo: Jazz manouche.\nLa produzione and\u00f2 avanti per due anni (1932-33) e furono costruiti un certo numero di strumenti che Selmer vendette. Purtroppo nel 1933, con la fabbrica a pieno regime, tra Maccaferri e Selmer nacque una qualche forma di disputa e, ad anno inoltrato, Mario si stacc\u00f2 dall'azienda. La natura di questa disputa \u00e8 ancora sconosciuta; la Selmer Company rimane discreta sull'argomento. Dopo la sua partenza il risuonatore non fu pi\u00f9 messo in produzione, il suo nome fu tolto dal brevetto e cancellato anche dalle palette delle chitarre e dalle etichette interne delle chitarre.\nIn Selmer, verso la fine del 1933, dopo alcuni modelli di transizione la chitarra modello Jazz di Maccaferri fu ridisegnata usando i suoi ultimi progetti, la buca a \u201cD\u201d fu fatta pi\u00f9 piccola e ovale e da quel momento fondamentalmente solo quest'ultimo tipo fu prodotto e venduto. I Manouches usavano ogni parte della tastiera e le nuove chitarre avevano la grande capacit\u00e0 di suonare forte sia nel registro acuto che in quello basso. Erano molto diverse dalle chitarre tradizionali a piano armonico piatto che danno un suono notoriamente meno squillante quando si suona nella parte acuta della tastiera. Fu cos\u00ec che dopo alcuni modelli a buca ovale, a 12 tasti e scala 648\u00a0mm. fu determinato un nuovo standard a scala pi\u00f9 lunga: 670\u00a0mm. che rest\u00f2 in produzione alla Selmer. Il nuovo disegno avvenne senza l'input di Maccaferri ma con quello di Django Reinhardt. Il disegno della cassa della chitarra e il materiale erano i medesimi, l'attacco del manico allo zoccolo del corpo era al 14\u00b0 tasto e il ponticello avvicinato al foro ovale. La rimozione del risuonatore e la nuova posizione del ponticello richiesero una incatenatura diversa. Una volta disponibile, questo \"modello Jazz\" fu il preferito da Django Reinhardt. Quasi tutte le Selmer fatte dopo il 1933 furono di questo modello. Sebbene la maggior parte delle chitarre Selmer fossero costruite in palissandro indiano laminato come fondo e fasce e il manico in noce, ne esistono alcune, delle ultime costruite, che hanno il manico in palissandro ed alcune altre ancor pi\u00f9 rare tutte in mogano o tutte in acero \u201cocchio di pernice\u201d. Mentre il piano armonico era sempre in solido abete francese. Nel 1939, Selmer aggiunse il nome di Django Reinhardt alle chitarre Jazz costruite per il maestro. Il nome veniva scritto sulla paletta e attualmente solo in poche rare chitarre troviamo questa iscrizione.\nL'ultima chitarra Selmer di Django Reinhardt fu la numero 503, con buca ovale, costruita nel 1940. Donata, dopo la sua morte, dalla vedova al museo del Conservatoire Nationale de Paris, ora Cit\u00e9 de la Musique, dove \u00e8 fieramente esposta assieme al violino di St\u00e9phane Grappelli.\nMaccaferri l'inventore.\nFino a quel momento Maccaferri aveva continuato a dare concerti in Europa ma nell'estate 1933 un incidente di nuoto danneggi\u00f2 irrimediabilmente la sua mano destra e mise fine a quella carriera.\nLa vita tuttavia continua e il maestro, grande conoscitore dei legni, durante la sua permanenza in Selmer impar\u00f2 a costruire ance per sassofoni e clarinetti. Con la sua grande inventiva svilupp\u00f2 delle soluzioni riguardanti strumenti e materiali per la costruzione delle ance. Nel 1935 chiese il brevetto per la forma delle sue ance ed apr\u00ec la \u201cFrench-American Reed Manufacturing Company\u201d. Con essa ebbe successo facendo le ance di marca \"My Masterpiece\". Nel 1938 stabil\u00ec una succursale a New York e nel 1939 vi si trasfer\u00ec per evitare la guerra che si apprestava sia in Francia che nel resto dell'Europa. Quando le canne adatte per la costruzione delle ance provenienti dal sud della Francia iniziarono a scarseggiare a causa dei problemi di spedizione via nave dovuti alla guerra, Maccaferri invent\u00f2 un'alternativa: le ance di plastica. A New York fond\u00f2 la \u201cMaestro Industries\u201d che fabbricava queste ance col nome di \u201cMaccaferri Futurity reed\u201d, usate e pubblicizzate da Benny Goodman, Jimmy Dorsey e altri musicisti: anche se non performanti come quelle di canna le ance erano reperibili in ogni momento e poco costose. Questo inventore senza mai riposo ora conosceva qualcosa anche della plastica. Continu\u00f2 quindi e costantemente a cercare nuovi, semplici e furbi modi di usare questo rivoluzionario materiale. La sua attivit\u00e0 con la plastica lo port\u00f2 dalle ance agli appendiabiti, alle piastrelle da bagno, ai giocattoli e altri prodotti, e non ultimo invent\u00f2 anche le mollette di plastica. Con la plastica prov\u00f2 a costruire ogni cosa che poteva pensare.\nCirca nel 1949 ritorn\u00f2 ad ispirarsi alla musica e alla liuteria provando ad applicare la plastica al mondo delle chitarre. Progett\u00f2 e costru\u00ec uno svariato numero di chitarre in plastica, le prime in quel materiale, ma il pubblico non le prese seriamente, contrariamente alle intenzioni del creatore che le realizzava accuratamente e credeva nei vantaggi specifici della plastica sul legno, come la stabilit\u00e0 alle variazioni climatiche. In seguito realizz\u00f2 gli ukulele Islander, forniti anche dell\u2019\"Arthur Godfrey Chord Finder\", di cui vendette circa nove milioni di esemplari in tutto il mondo, al prezzo di $4,95.\nAltre chitarre, in legno, firmate da lui furono prodotte in Giappone negli anni settanta dalla Ibanez.\nPrima di morire nel maggio 1993 stava ancora lavorando al perfezionamento del suo violino in plastica.\nL'importanza delle chitarre di Maccaferri.\nLe chitarre Maccaferri/Selmer conquistarono il consenso di Django Reinhardt e dei Manouches, e divennero il simbolo tuttora vivo della loro musica. In foto e filmati Django Reinhardt \u00e8 visibile mentre suona ora una Maccaferri/Selmer a buca a \u201cD\u201d ora a buca ovale. Mentre si vedono i colleghi chitarristi accompagnatori usare quasi sempre quella a buca a \u201cD\u201d.\nLe differenze riscontrate fra le due buche sono le seguenti. Il suono che esce dalla chitarra con buca a \u201cD\u201d viene meglio percepito da chi suona e meglio si espande verso l'ascoltatore. La buca ovale invece ha pi\u00f9 potenza in volume ed il suono \u00e8 pi\u00f9 diretto lontano da chi suona.\nDi fatto, dato che Django Reinhardt perdeva le chitarre o gliele rubavano, era costretto a tornare a prenderne altre, Selmer faceva preparare 10-20 chitarre e Django Reinhardt andava a scegliere quella per lui (perch\u00e9 ovviamente non tutte suonano alla stessa maniera, fatto tuttora vero per ogni produzione di liuteria o industriale).\nPur non avendo mai dato il proprio nome ad alcuna chitarra, se non a quelle di plastica, dato che quelle di cui si \u00e8 detto uscivano dalla fabbrica col marchio Selmer, \u00e8 innegabile che senza Maccaferri non sarebbe esistita la chitarra Selmer. Questo \u00e8 un dato di fatto che prescinde dal breve periodo che Maccaferri trascorse in Selmer.\nIl modello Jazz usato da Django Reinhardt era lo strumento principe usato da tutti i Manouches che avevano la speranza di poter, un giorno, suonare una vera Maccaferri/Selmer.\nIronicamente, Maccaferri non incontr\u00f2 mai Reinhardt. E quando gli fu chiesto da Stochelo Rosenberg cosa ne pensasse al proposito Maccaferri disse scherzosamente \u201cpeggio per lui se non mi ha conosciuto!\u201d...[questa frase non \u00e8 chiara o errata in quanto Stochelo Rosenberg (nato nel 1968) non pu\u00f2 aver conosciuto Django Reinhardt (morto nel 1953) ma potrebbe aver conosciuto Maccaferri in questo caso la frase \u00e8 scorretta a livello linguistico]\nMaccaferri ha dato un grande contributo alla musica Manouche: Django Reinhardt stesso di ritorno dagli Stati Uniti ove aveva suonato con le grandi chitarre Epiphone, Gibson, Gretsch e Levin disse che la sua chitarra Maccaferri era la migliore del mondo. Questa \u00e8 la dimostrazione che Django Reinhardt e Maccaferri erano uniti, non solo dalla passione per la musica, dall'essere grandi artisti e dal genio musicale ma anche per la ricerca del suono e della perfezione. L'anello di congiunzione fra questi due grandi artisti \u00e8 stata proprio la chitarra che con la sua forma a spalla mancante, il suono squillante e l'anima gitana ha reso possibile la scalata alle vette della storia della musica di grandi musicisti Manouche di cui Django Reinhardt fu la stella da seguire."}
{"id": "3554291", "revid": "1573940", "url": "https://it.wikipedia.org/wiki?curid=3554291", "title": "Cappella Ducale di San Liborio", "text": "La cappella Ducale di San Liborio, chiamata anche semplicemente San Liborio, \u00e8 un luogo di culto cattolico dalle forme neoclassiche situato in via Roma 3 a Colorno, in provincia e diocesi di Parma, alle spalle del grande Palazzo Ducale.\nStoria.\nNell'area occupata dalla chiesa attuale, nel 1722 il duca di Parma Francesco Farnese fece costruire un piccolo oratorio dedicato a san Liborio, che nel 1775 fu demolito per volere del duca Ferdinando di Borbone, allo scopo di sostituirlo con un nuovo luogo di culto di dimensioni molto pi\u00f9 ampie, degne dell'adiacente reggia monumentale.\nGi\u00e0 intorno alla met\u00e0 del XVIII secolo l'architetto Ennemond Alexandre Petitot aveva redatto un progetto per una nuova cappella, ma i lavori non erano mai stati avviati; il nuovo architetto Pietro Cugini, che ricevette l'incarico dal Duca, si ispir\u00f2 proprio ai disegni del suo maestro, innalzando un grandioso edificio i cui lavori furono completati nel 1777, con la solenne consacrazione.\nSempre nel 1777, dal piccolo oratorio furono anche traslati i resti del generale lorenese L\u00e9opold-Marc de Ligniville morto durante l'attacco di Colorno del 1 giugno 1734.\nNel 1788, tuttavia, il duca Ferdinando decise di modificare l'orientamento della chiesa, all'epoca aperta verso il Palazzo Ducale, affidando il progetto all'architetto Donnino Ferrari; furono quindi invertite la facciata e l'abside, con l'edificazione delle strutture ancora oggi visibili, completate nel 1791.\nNel 2010 furono avviati importanti interventi di restauro, che interessarono la facciata, il piazzale antistante, il campanile ed i prospetti degli edifici adiacenti e si conclusero l'anno seguente. Tuttavia, le scosse di terremoto del 27 gennaio del 2012 danneggiarono gravemente il grande complesso della reggia, tra cui la stessa Cappella Ducale, che per questo fu nuovamente sottoposta a lavori di restauro e soprattutto di consolidamento, che riguardarono le volte della navata, la torre campanaria, il timpano e le sculture della facciata; la riapertura dell'edificio avvenne solo nel luglio del 2013.\nDescrizione.\nLa chiesa si sviluppa su una pianta a croce latina a tre navate, con la facciata rivolta verso nord-est.\nLa facciata monumentale \u00e8 caratterizzata dal doppio ordine di paraste ioniche e dal grande arco centrale a tutto sesto, che, sostenuto da una coppia di elevate colonne, inquadra l'ingresso maggiore; all'interno di cinque nicchie aperte nella fronte principale sono collocate altrettante statue raffiguranti la Madonna col bambino ed alcuni santi, mentre al centro del maestoso timpano di coronamento campeggia un grande ovale in bronzo, con una serie di putti disposti a raggiera attorno alla scritta in lingua ebraica \"\u05d9\u05d4\u05d5\u05d4\" (Geova); in sommit\u00e0 si innalza infine una serie di pinnacoli alternati a slanciati vasi.\nAll'interno, dominato dal colore bianco, le lunghe navate sono suddivise da grandi pilastri e da monumentale colonnato di ordine corinzio, che sostiene anche le cantorie e la tribuna ducale della controfacciata, intagliate nel 1792 dal fiammingo Ignazio Verstrackt, su probabile progetto dell'architetto Donnino Ferrari; un passaggio consente il collegamento diretto fra la tribuna e l'appartamento del Duca dell'adiacente reggia. Un grande cornicione in stucco, realizzato da Benigno Bossi nella seconda met\u00e0 del XVIII secolo, corona la trabeazione, incorniciando la volta a botte lunettata di copertura.\nAi lati, cinque cappelle si aprono sulle navate, tra cui spicca per importanza quella del Santissimo Sacramento progettata da Pietro Cugini, che, ricca di affreschi sul soffitto e sulle pareti, \u00e8 ornata anche con preziosissimi marmi grigi d'epoca romana, provenienti dall'antico palazzo di Tiberio sul colle Palatino a Roma.\nLa cupola \u00e8 decorata con l'affresco dell'\"Incoronazione della Vergine tra profeti, patriarchi e santi in gloria\", del pittore settecentesco Domenico Muzzi, autore anche dei dipinti sui pennacchi e delle tele raffiguranti l\"'Addolorata\", \"San Bernardo benedice Parma attorniata dai Santi protettori\", \"Sant'Alberto da Bergamo orante\" e \"San Luigi di Francia che dona la corona di spine al Beato Bartolomeo di Breganze\", ospitate nelle cappelle. Queste ultime accolgono anche i dipinti \"Sacra Famiglia e santi\", di Pietro Melchiorre Ferrari (1780), \"San Vincenzo Ferreri che risuscita una donna\", di Laurent P\u00eacheux (1779), e \"Martirio di san Pietro Martire\", di Giuseppe Baldrighi, la statua in terracotta della \"Piet\u00e0\", di Laurent Guyard (1775), e quindici piccoli quadri rappresentanti i \"Misteri del Rosario\", di Gaetano Callani, che realizz\u00f2 anche il gruppo in cartapesta dell'\"Assunta\" e la pala \"Predicazione di san Liborio\", che orna lo scenografico altare maggiore in marmi policromi.\nIl profondo coro \u00e8 arredato con il notevole mobilio originario, realizzato tra il 1775 e il 1777 da Michel Poncet e Ignazio Marchetti, che intagliarono anche il pulpito nel 1779 e gli arredi della sagrestia nel 1793.\nOrgano Serassi.\nNella cantoria sulla sinistra \u00e8 collocato l'organo monumentale, che fu realizzato fra il 1792 e il 1796 dai noti maestri bergamaschi Andrea e Giuseppe Serassi, in sostituzione di uno strumento di pi\u00f9 piccole dimensioni risalente al 1777.\nVerso la met\u00e0 del XIX secolo l'organo cadde in disuso, fino al 1985, quando fu restaurato completamente e reso nuovamente efficiente.\nLo strumento, dotato di 2\u00a0898 canne interamente realizzate in stagno puro e distribuite tra 68 comandi, rappresentava all'epoca della costruzione caratteristiche di eccezionalit\u00e0, sia per le dimensioni sia per l'articolazione delle strutture.\nNella chiesa sono inoltre ospitati altri strumenti musicali, tra cui tre clavicembali, due realizzati da Albertino Vanini, quali copie di originali del 1697, ed uno dal francese Pascal Taskin nel 1769, oltre ad uno spinettone, creato da Barth\u00e9lemy Formentelli su copia di un originale settecentesco."}
{"id": "3554295", "revid": "1494169", "url": "https://it.wikipedia.org/wiki?curid=3554295", "title": "Matusalemme (disambigua)", "text": ""}
{"id": "3554298", "revid": "46291", "url": "https://it.wikipedia.org/wiki?curid=3554298", "title": "Ficus watkinsiana", "text": "Ficus watkinsiana , noto anche col nome comune di fico strangolatore \u00e8 una pianta appartenente alla famiglia delle Moraceae, endemica dell'Australia.\nIl nome comune deriva dal fatto che cresce lentamente attorno agli altri alberi e si avviluppa attorno ad essi con le radici, che raggiungono il suolo e arrivano anche al punto di soffocare la pianta ospite privandola della luce e delle sostanze di nutrimento.\nDescrizione.\n\"Ficus watkinsiana\" cresce fino a un'altezza di 50 metri.\nFoglie.\nLe foglie sono lunghe da 51 a 217 millimetri e larghe da 26 a 97 millimetri.\nFrutti.\nI frutti sono di colore viola scuro o neri, lunghi 24-27 millimetri e di diametro compreso tra 18 e 29 millimetri.\nDistribuzione e habitat.\nSono presenti tre popolazioni di \"Ficus watkinsiana\", una nel nord-est del Queensland, una nel sud-est del Queensland e la terza nel nord-east del Nuovo Galles del Sud.\nUsi.\nI frutti sono commestibili, presentano una buccia nera a macchie quando sono maturi e sono caratterizzati da un gusto di buona qualit\u00e0.\nLe radici, una volta essiccate, possono essere fumate con effetti calmanti o antidolorifici."}
{"id": "3554299", "revid": "47767", "url": "https://it.wikipedia.org/wiki?curid=3554299", "title": "Oc\u00e9ane", "text": ""}
{"id": "3554303", "revid": "124808", "url": "https://it.wikipedia.org/wiki?curid=3554303", "title": "Booker T. &amp; the MG's", "text": ""}
{"id": "3554310", "revid": "203463", "url": "https://it.wikipedia.org/wiki?curid=3554310", "title": "San Liborio (Colorno)", "text": ""}
{"id": "3554321", "revid": "287204", "url": "https://it.wikipedia.org/wiki?curid=3554321", "title": "Melissa Venema", "text": "Biografia.\nVenema inizi\u00f2 a suonare il flauto dolce all'et\u00e0 di 6 anni e a 8 anni pass\u00f2 alla tromba. \nA 10 anni super\u00f2 un'audizione al Conservatorio di Amsterdam e pass\u00f2 sotto la guida di Frits Damrow, trombettista di fama internazionale e prima tromba all'Orchestra reale del Concertgebouw di Amsterdam. \nHa suonato in pubblico in numerose occasioni inclusa l'esibizione alla Crystal Cathedral di Garden Grove, in California dove ha eseguito il \"Concerto per tromba e orchestra in mi bemolle maggiore\" - composto nel 1796 da Franz Joseph Haydn per Anton Weidinger, l'inventore della tromba a chiavi - che rappresenta un banco di prova obbligatorio per ogni trombettista ed \u00e8 uno dei vertici dell'intero repertorio per tromba solista.\nRiconoscimenti.\nMelissa ha ricevuto negli anni numerosi riconoscimenti, classificandosi al terzo posto al Chicago International Brass Festival e vincendo numerosi premi al Concorso Principessa Cristina di Olanda. Collabora con il direttore d'orchestra e violinista olandese di origine francese Andr\u00e9 Rieu."}
{"id": "3554322", "revid": "31886", "url": "https://it.wikipedia.org/wiki?curid=3554322", "title": "Capeta (zoologia)", "text": "Capeta \u00e8 un genere di ragni appartenente alla famiglia Salticidae.\nEtimologia.\nCapeta \u00e8 il termine brasiliano che indica il \"diavolo\", probabilmente per la forma dell'embolo (l'organo riproduttivo).\nDistribuzione.\nLe due specie oggi note di questo genere sono state rinvenute in Brasile: \"C. cachimbo\" nello Stato di Par\u00e1 (nella Serra de Cachimbo) e la \"C. tridens\" nel Bahia.\nTassonomia.\nA dicembre 2010, si compone di due specie:"}
{"id": "3554327", "revid": "1718925", "url": "https://it.wikipedia.org/wiki?curid=3554327", "title": "Devis Favaro", "text": "Biografia.\nFavaro fu protagonista della pi\u00f9 importante partecipazione di squadra della nazionale italiana di atletica leggera nella specialit\u00e0 dei 110 metri ostacoli, allorch\u00e9 nel 2002, assieme ad Andrea Giaconi ed Emiliano Pizzoli, entrambi accreditati di tempi migliori del suo, raggiunse la semifinale ai campionati europei di Monaco di Baviera 2002. Giungendo 4\u00ba nella sua semifinale, fu l'unico dei tre che si classific\u00f2 per la finale, ove poi du 6\u00ba con il personale di 13\"59 .\nSempre a livello internazionale, anche se relativamente ai Giochi destinati ai paesi che si affacciano sul Mare Mediterraneo, \u00e8 stato medaglia d'argento nell'edizione di Tunisi 2001 dei Giochi del Mediterraneo ."}
{"id": "3554339", "revid": "41671628", "url": "https://it.wikipedia.org/wiki?curid=3554339", "title": "Zografia", "text": ""}
{"id": "3554340", "revid": "767487", "url": "https://it.wikipedia.org/wiki?curid=3554340", "title": "Sinfonia n. 30 (Haydn)", "text": "La Sinfonia n. 30 in Do maggiore, Hoboken I/30, fu composta da Joseph Haydn nel 1765. \u00c8 conosciuta come Alleluja per il canto gregoriano Alleluja nel primo movimento.\nStruttura.\nLAlleluja\" del primo movimento \u00e8 stata spesso confusa con il tema principale del finale della Sinfonia No. 41 in Do maggiore di Mozart. Mozart fece uso del \"canto Alleluja\" nel suo Canone a 4 voci in Do maggiore, K. 553, scritto poco dopo il completamento della sinfonia in Do maggiore, da parte di Haydn.\nLa sinfonia \u00e8 stata concepita per un'orchestra di 2 oboi, un flauto, 2 corni, trombe, timpani, archi e basso continuo. L'uso dei timpani in questa sinfonia resta, tutt'oggi, un caso irrisolto. Nelle sue registrazioni, Antal Dor\u00e1ti li omette del tutto. Diverse recenti performance, comunque, li includono.\nIl lavoro consta di tre movimenti:\nIl motivo dell\"'Alleluja\" domina il primo movimento. \u00c8 il primo tema, ma anche il secondo tema prende spunto da questo. Nello sviluppo della sinfonia, dopo la ripetizione del primo tema, le prime tre note del motivo (do-re-mi) vengono ripetute sette volte a diversi livelli di velocit\u00e0, contro i sedicesimi di nota dell'accompagnamento.\nIl secondo movimento contiene numerosi passaggi di flauto solo. L'audace e rara scelta di usare la tonalit\u00e0 di dominante per un secondo movimento (Haydn usava pi\u00f9 comunemente la sottodominante) fu dettata dal fatto che il \"Sol maggiore\" si adattasse molto favorevolmente al flauto."}
{"id": "3554343", "revid": "124123", "url": "https://it.wikipedia.org/wiki?curid=3554343", "title": "Vincenzo Lazari", "text": "Biografia.\nNel 1851, a seguito della morte di Luigi Carrer, venne nominato direttore del museo Correr. Il museo fu da lui descritto nelle \"Notizie delle opere d'arte e di antichit\u00e0 della raccolta Correr di Venezia\" (1859).\nLazari fu in particolare interessato allo studio della numismatica, su cui pubblic\u00f2 diversi trattati tra cui \"Le monete dei possedimenti veneziani di oltremare e di terraferma\" (1851), (1858) e \"Medaglie e monete di Nicol\u00f2 Marcello\" (1858). Tra gli altri interessi vi fu la storia della schiavit\u00f9, argomento su cui pubblic\u00f2 un trattato intitolato \"Del traffico e condizione degli schiavi in Venezia nei tempi di mezzo\" (1862)."}
{"id": "3554344", "revid": "287204", "url": "https://it.wikipedia.org/wiki?curid=3554344", "title": "Cerci", "text": ""}
{"id": "3554347", "revid": "1543377", "url": "https://it.wikipedia.org/wiki?curid=3554347", "title": "Trisettore di Pascal", "text": "Il trisettore di Pascal \u00e8 uno strumento per eseguire la trisezione di un angolo inferiore ai 135\u00b0 gradi.\nLa sua invenzione viene attribuita al matematico \u00c9tienne Pascal in quanto la sua costruzione \u00e8 legata alla curva lima\u00e7on, da questi studiata al fine di trovare la soluzione al problema della trisezione angolare.\nIl sistema \u00e8 costituito da due aste principali, di cui una coincidente con il piano di lavoro. Su un punto dell'asta non vincolata al piano, si trova inperniato un estremo di un'altra asta di lunghezza pari alla distanza dagli altri due perni. Con l'altro estremo quest'asta \u00e8 vincolata con un altro perno, vincolato a scorrere lungo una scanalatura sull'asta vincolata al piano, ad un'altra asta di pari lunghezza. Infine l'altro estremo di quest'ultima asta \u00e8 vicolato a un perno che scorre lungo una scanalatura sull'altra asta principale.\nPer trisecare un angolo, bisogna far coinciderne l'origine con il perno che scorre sull'asta vincolata al piano, questa a sua volta con uno dei lati e la seconda asticella citata con l'altro. Si ottiene cos\u00ec che l'angolo formato dalle due aste principali \u00e8 la terza parte dell'angolo trattato."}
{"id": "3554354", "revid": "767487", "url": "https://it.wikipedia.org/wiki?curid=3554354", "title": "Carlo Kaffenigg", "text": "Era noto anche come Caffeni.\nCarriera.\nInizi\u00f2 la carriera tra le file della , con la cui maglia il 25 settembre 1938 ottenne la sua unica presenza in Serie A nella partita interna contro la vinta dalla sua squadra, che schierava calciatori come Ferruccio Valcareggi e Gino Colaussi, per 2-1; la sua prestazione fu elogiata dal Littoriale. Negli anni seguenti milit\u00f2 in Serie B con le maglie di Fanfulla e (per un anno) , con la cui maglia gioc\u00f2 solo due gare in Serie B, il pareggio casalingo per 0-0 contro il del 29 novembre 1942 e la vittoria casalinga contro l' per 2-1 del 17 gennaio 1943, in una stagione in cui i partenopei si piazzarono al terzo posto; in totale collezion\u00f2 105 presenze e due reti nella seconda serie italiana. Nella parte finale della carriera gioc\u00f2 nelle serie minori.\nA lui \u00e8 intitolato un torneo per giovanissimi, disputato a Pavia."}
{"id": "3554355", "revid": "125433626", "url": "https://it.wikipedia.org/wiki?curid=3554355", "title": "Chad Lindberg", "text": "Biografia e carriera.\nLindberg ha frequentato il Mount Vernon High School nella sua citt\u00e0 natale Mount Vernon, nello stato di Washington. Inizi\u00f2 la sua carriera di attore interpretando il ruolo di Rory in \"Black Circle Boys\" al Sundance Film Festival del 1997.\n\u00c8 in seguito apparso come guest star in diverse serie televisive, come \"E.R. - Medici in prima linea\", \"Buffy l'ammazzavampiri\" e \"X-Files\". Al cinema ha partecipato alle pellicole \"Cielo d'ottobre\" nel ruolo di Sherman O'Dell e \"Fast and Furious\" nel ruolo del meccanico Jesse.\nNel 2006 ha interpretato un ruolo in \"Punk Love\", prodotto da Luca Callori di Vignale e Egidio Veronesi e diretto da Nik Lion. Ha ottenuto popolarit\u00e0 apparendo nel revenge movie \"I Spit on Your Grave\", remake di \"Non violentate Jennifer\", film cult del 1978. Tra il 2006 e il 2007 ha interpretato il ruolo di Ash nella seconda stagione di \"Supernatural\"."}
{"id": "3554356", "revid": "6923", "url": "https://it.wikipedia.org/wiki?curid=3554356", "title": "Il Pianeta degli alberi di Natale", "text": "Il Pianeta degli alberi di Natale \u00e8 un romanzo natalizio scritto da Gianni Rodari, pubblicato in volume nel 1962 in Italia.\nStoria editoriale.\n\"Il Pianeta degli alberi di Natale\" usc\u00ec per la prima volta come racconto sul quotidiano \"Paese Sera\" sul numero del 24/25 dicembre 1959. Nella raccolta \"Filastrocche in cielo e in terra\", uscita nel 1960, fu inclusa una filastrocca ispirata al racconto e intitolata parimenti \"Il Pianeta degli alberi di Natale\"\nNella prima edizione in volume del 1962 fu aggiunta una seconda parte, intitolata \"Cose di quel pianeta\", contenente facezie e filastrocche relative al mondo dov'\u00e8 ambientata la storia.\nTrama.\nUn bambino romano di nome Marco riceve in regalo dal nonno un cavallo a dondolo, in sella al quale, con suo grande stupore. si alza in volo fino agli spazi siderali. L\u00ec viene raccolto da un'astronave extraterrestre, che lo porta sul suo pianeta, dove gli viene assegnato come guida un suo coetaneo, chiamato Marcus. La prima cosa che Marco nota, nella citt\u00e0 nella quale \u00e8 stato appena sbarcato, \u00e8 la grande quantit\u00e0 di alberi di Natale addobbati, che si trovano in ogni viale, nonostante sia ancora ottobre: infatti, come Marcus gli spiega, sul pianeta ogni giorno dell'anno \u00e8 Natale.\nMarcus porta Marco al Gran bazar Spaccatutto, dove grandi e piccini, per sfogare la rabbia, possono distruggere tutto quello che trovano, e in un ristorante, dove dei robot servono loro delle pietanze strane ma gustose, senza che debbano pagare. Marco scopre infatti che sul pianeta non si usa denaro, e che i clienti possono prelevare gratis dai negozi, gestiti da robot, tutto quello che desiderano.\nL'unica minaccia al pianeta viene dagli Arcicani, una specie di giganteschi cani urlanti che possono muoversi nello spazio. Per sventarla, Marco propone di fabbricare degli Arciossi, da lanciare agli Arcicani perch\u00e9 si allontanino. La proposta ha successo, e a Marco viene eretta una statua di neve. Il ragazzo per\u00f2 inizia a sospettare che Marcus gli nasconda qualcosa, tanto pi\u00f9 da quando ha appreso di non essere l'unico terrestre approdato sul pianeta. Lo pedina perci\u00f2 fino al Palazzo del Governo-Che-Non-C'\u00c8 dove scopre che Marcus, che \u00e8 un personaggio molto importante, ha escogitato un piano per ingraziarsi i terrestri, che si prevede arriveranno sul pianeta entro pochi decenni grazie ai progressi dell'astronautica: per mezzo di cavalli a dondolo volanti fanno arrivare sul pianeta dei ragazzini della Terra per sottoporli a una prova, che se superata permetter\u00e0 loro di tornare a casa; in caso contrario dovranno restare sul pianeta. Marco teme di non riuscire a far ritorno sulla Terra e fugge verso l'aeroporto, intenzionato a imbarcarsi clandestinamente; il suo ritorno invece \u00e8 gi\u00e0 stato approvato. L'attacco degli Arcicani costituiva la prova che \u00e8 stata superata brillantemente grazie alla proposta di una soluzione non violenta.\nMarco si risveglia nel suo letto: a Roma \u00e8 trascorsa solo una notte. Le sue pantofole odorano ancora della polvere raccolta sull'altro pianeta, ma non trova pi\u00f9 il rametto d'abete che aveva portato con s\u00e9, e grazie al quale sperava di fare della Terra un altro \"Pianeta degli alberi di Natale\""}
{"id": "3554360", "revid": "253269", "url": "https://it.wikipedia.org/wiki?curid=3554360", "title": "Marceline Day", "text": "Era sorella minore dell'attrice Alice Day.\nBiografia.\nNata in Colorado e cresciuta a Salt Lake City, inizi\u00f2 la carriera cinematografica dopo che sua sorella Alice venne scelta come \"Bathing Beauty\" in un cortometraggio di Mack Sennett. Il primo film in cui le due sorelle apparvero insieme fu \"Picking Peaches\" (1924). La giovane attrice pass\u00f2 quindi a ruoli pi\u00f9 drammatici e importanti, lavorando con Lionel Barrymore, Norman Kerry, Buster Keaton, Lon Chaney.\nNel 1924 entr\u00f2 nel gruppo delle attrici emergenti premiate dalla Western Association of Motion Picture Advertisers che, ogni anno, assegnava il WAMPAS Baby Stars. Sostenuta dalla notoriet\u00e0 procuratale dal premio, nel 1927 apparve al fianco di John Barrymore nel romantico \"The Beloved Rogue\"."}
{"id": "3554363", "revid": "31886", "url": "https://it.wikipedia.org/wiki?curid=3554363", "title": "Gavarilla", "text": "Gavarilla \u00e8 un genere di ragni appartenente alla famiglia Salticidae.\nCaratteristiche.\nLe femmine sono lunghe da 3,5 a 5 millimetri, i maschi non superano i 4 millimetri.\nDistribuzione.\nLe due specie oggi note di questo genere sono state rinvenute in Brasile: \"G. arretada\" nello Stato di Maranh\u00e3o e la \"G. iannuzziae\" nel piccolo Stato del Sergipe.\nTassonomia.\nA dicembre 2010, si compone di due specie:"}
{"id": "3554369", "revid": "56620", "url": "https://it.wikipedia.org/wiki?curid=3554369", "title": "Mamo fa il broncio", "text": "Mamo fa il broncio (\"Spinky Sulks\") \u00e8 un romanzo di William Steig pubblicato nel 1988. La prima edizione italiana fu nel 1992."}
{"id": "3554371", "revid": "367445", "url": "https://it.wikipedia.org/wiki?curid=3554371", "title": "Fico strangolatore", "text": ""}
{"id": "3554376", "revid": "438678", "url": "https://it.wikipedia.org/wiki?curid=3554376", "title": "Wicca alexandrina", "text": ""}
{"id": "3554378", "revid": "767487", "url": "https://it.wikipedia.org/wiki?curid=3554378", "title": "Roberto di Hentzau", "text": "Roberto di Hentzau (\"Rupert of Hentzau\") \u00e8 un film muto del 1923 diretto da Victor Heerman, \"sequel\" de \"Il prigioniero di Zenda\".\nTrama.\nRupert of Hentzau, uno dei principali artefici della cospirazione contro il re di Ruritania, ritorna in patria dall'esilio. Creduto morto da tutti, Hentzau intercetta una lettera della regina Flavia indirizzata a Rassendyll, il sosia del re, colui che aveva fatto fallire il complotto dei congiurati. Nella lettera, Flavia confessa il suo amore per Rassendyll, mai sopito dopo la sua partenza, e racconta della sua infelicit\u00e0 di donna non amata. Rupert uccide il re e usa la lettera per ricattare Rassendyll e la regina: volendo impadronirsi del trono, minaccia i due di rivelare il contenuto della missiva se oseranno frapporsi tra lui e la corona. Ma Hentzau rimane ucciso nel duello che ingaggia con Rassendyll. Quest'ultimo, rifiutando di salire sul trono accanto a Flavia, ritorna in Inghilterra dove per\u00f2 Flavia, dopo aver abdicato, lo raggiunger\u00e0 ben presto.\nProduzione.\nIl film fu prodotto dalla Selznick Pictures Corporation.\nDistribuzione.\nIl copyright del film, richiesto dalla Selznick Pictures, fu registrato il 6 luglio 1923 con il numero LP19184.\nDistribuito dalla Selznick Distributing Corporation, il film fu presentato in anteprima l'8 luglio a New York. Usc\u00ec nelle sale cinematografiche USA il 15 luglio 1923. In Italia venne distribuito dalla \"F.B.O.\" nel 1926."}
{"id": "3554383", "revid": "41672576", "url": "https://it.wikipedia.org/wiki?curid=3554383", "title": "Carlo Caffeni", "text": ""}
{"id": "3554384", "revid": "62221", "url": "https://it.wikipedia.org/wiki?curid=3554384", "title": "Malacofagia", "text": ""}
{"id": "3554389", "revid": "163270", "url": "https://it.wikipedia.org/wiki?curid=3554389", "title": "Abate Cesari", "text": ""}
{"id": "3554391", "revid": "765341", "url": "https://it.wikipedia.org/wiki?curid=3554391", "title": "Miss International 1961", "text": "Miss International 1961, seconda edizione di Miss International, si \u00e8 tenuta presso Long Beach, in California, il 18 agosto 1962. L'olandese Stam van Baer \u00e8 stata incoronata Miss International 1961."}
{"id": "3554392", "revid": "44611670", "url": "https://it.wikipedia.org/wiki?curid=3554392", "title": "Locomotiva RA 260", "text": ""}
{"id": "3554398", "revid": "104265", "url": "https://it.wikipedia.org/wiki?curid=3554398", "title": "Ordoviciano superiore", "text": "Nella scala dei tempi geologici, l'Ordoviciano superiore rappresenta l'ultima delle tre epoche o serie stratigrafiche in cui \u00e8 suddiviso l'Ordoviciano, che a sua volta \u00e8 il secondo dei sei periodi in cui \u00e8 suddivisa l'era del Paleozoico.\nL'Ordoviciano superiore \u00e8 compreso tra 460,9 \u00b1 1,6 e 443,7 \u00b1 1,5 milioni di anni fa (Ma), preceduto dall'Ordoviciano medio e seguito dal Llandovery, la prima epoca del successivo Siluriano.\nSuddivisioni.\nLa Commissione Internazionale di Stratigrafia riconosce per l'Ordoviciano superiore la suddivisione in tre stadi stratigrafici:\nDefinizioni stratigrafiche e GSSP.\nLa base del Sandbiano \u00e8 definita dalla prima comparsa negli orizzonti stratigrafici dei graptoliti della specie \"Nemagraptus gracilis\".\nIl limite superiore, che \u00e8 anche il limite dell'Ordoviciano nonch\u00e9 base del successivo Siluriano, \u00e8 dato dalla prima comparsa dei graptoliti della specie \"Akidograptus ascensus\", a poca distanza dalla prima comparsa del \"Parakidograptus acuminatus\".\nGSSP.\nIl GSSP, il profilo stratigrafico di riferimento della Commissione Internazionale di Stratigrafia, \u00e8 stato identificato in quattro affioramenti naturali lungo il corso del fiume Sularp presso F\u00e5gels\u00e5ng, otto km a est del centro di Lund e 1,5 km a ovest di S\u00f6dra Sandby, nella provincia della Scania, nell'estrema parte sud della Svezia."}
{"id": "3554406", "revid": "31886", "url": "https://it.wikipedia.org/wiki?curid=3554406", "title": "Insetticida a elettrodiffusore", "text": "L'insetticida a elettrodiffusore \u00e8 un dispositivo elettronico di piccole dimensioni utilizzato soprattutto nel periodo estivo come un'alternativa all'insetticida spray.\nL'apparecchio \u00e8 dotato di uno scomparto dove viene inserita una piastrina apposita (in genere in vendita insieme all'elettrodiffusore) contenente il principio attivo per uccidere zanzare e altri insetti considerati molesti.\nUna volta inserita la piastrina nel dispositivo, questo pu\u00f2 essere collegato alla presa elettrica e la superficie su cui \u00e8 posata la piastrina si scalda, diffondendo nell'ambiente circostante l'insetticida.\nLa durata di una piastrina si aggira intorno alle 8 ore.\nPrima di poter soggiornare nell'ambiente appena trattato, \u00e8 necessario aerare il locale onde evitare l'inalazione di sostanze tossiche.\nIl consumo dell'apparecchio \u00e8 di circa 5-6 Watt."}
{"id": "3554411", "revid": "765341", "url": "https://it.wikipedia.org/wiki?curid=3554411", "title": "Miss International 1960", "text": "Miss International 1960, prima edizione di Miss International, si \u00e8 tenuta presso Long Beach, in California, il 12 agosto 1960. La colombiana Stella M\u00e1rquez \u00e8 stata incoronata Miss International 1960."}
{"id": "3554413", "revid": "282579", "url": "https://it.wikipedia.org/wiki?curid=3554413", "title": "Battaglia di Kutno", "text": ""}
{"id": "3554415", "revid": "124732938", "url": "https://it.wikipedia.org/wiki?curid=3554415", "title": "Chiesa di San Pietro (Vernazza)", "text": "La chiesa di San Pietro \u00e8 un luogo di culto cattolico situato nella frazione di Corniglia, in via Fieschi, nel comune di Vernazza in provincia della Spezia. La chiesa \u00e8 sede della parrocchia omonima del vicariato della Riviera della diocesi della Spezia-Sarzana-Brugnato.\nStoria e descrizione.\nSituata nella parte alta dell'abitato, l'edificio \u00e8 uno dei pi\u00f9 interessanti monumenti gotico-liguri delle Cinque Terre.\n&lt;br&gt;La chiesa fu edificata nel 1334 inglobando nel fianco settentrionale una precedente cappella dell'XI secolo, i cui resti sono tuttora visibili sul fianco sinistro.\nLa costruzione \u00e8 stata realizzata dai \"maestri Comancini\", corporazione di muratori provenienti dal lago di Como, e si estende per 13 metri di larghezza, 20 di lunghezza e 13 metri di altezza. L'edificio \u00e8 stato costruito per volere della famiglia Fieschi feudataria del borgo.\nLa facciata a salienti e lesene angolari \u00e8 in pietra locale. Al centro reca una strombatura con un ampio rosone in marmo bianco di Carrara datato all'anno 1351, opera dei campionesi \"Matteo e Pietro da Campilio\" (autori anche delle tre sculture marmoree della lunetta) ed \u00e8 decorata da una cornice ad archetti pensili che continua anche sui fianchi e sull'abside dell'edificio.\n&lt;br&gt;Il semplice portale racchiude una lunetta nella quale sono collocate la statua di San Pietro, di un devoto committente ed una lapide trecentesca.\nL'interno della chiesa, a pianta basilicale a tre navate con volta a botte, ha subito alcuni interventi in stile barocco.\nTra gli elementi decorativi sono il fonte battesimale del XII secolo ed un polittico sull'altare in fondo alla navata destra.\n&lt;br&gt;Le tele che si possono ammirare all'interno sono opera del pittore cornigliese Prospero Luxardi. mentre le due vetrate sono opera del bergamasco maestro Trento Longaretti che ebbe casa e studio a Corniglia.\nIl campanile \u00e8 a pianta ottagonale con tetto a cuspide."}
{"id": "3554422", "revid": "1305772", "url": "https://it.wikipedia.org/wiki?curid=3554422", "title": "A Dramatic Turn of Events", "text": "A Dramatic Turn of Events \u00e8 l'undicesimo album in studio dei Dream Theater, pubblicato il 13 settembre 2011 dalla Roadrunner Records.\nSi tratta della prima pubblicazione insieme al batterista Mike Mangini, che ha rimpiazzato Mike Portnoy, allontanatosi dalla formazione l'8 settembre 2010.\nPromozione.\nL'album \u00e8 stato anticipato dal singolo \"On the Backs of Angels\", pubblicato nei negozi digitali il 18 luglio 2011. Nelle settimane successive alla pubblicazione del singolo, la casa discografica ha periodicamente diffuso varie anteprime, della durata di un minuto ciascuno, tratti dal resto delle tracce. Il brano \"Bridges in the Sky\" era inizialmente intitolato \"The Sham's Trance\", confermato da James LaBrie su Twitter.\nIl 14 settembre 2011, il sito della Roadrunner Records pubblica il videoclip di \"On the Backs of Angels\". Il singolo in seguito ha ricevuto una candidatura ai Grammy 2011 come migliore performance Hard Rock/Metal.\n\"A Dramatic Turn of Events\" \u00e8 stato commercializzato il 13 settembre 2011 in tre edizioni differenti: CD standard da nove brani, una versione Deluxe con un DVD aggiuntivo che racchiude un documentario relativo alle audizioni per il sostituto di Portnoy e un box set costituito da diversi gadget e un CD aggiuntivo contenente le versioni strumentali dell'intero album.\nA seguire, il gruppo ha intrapreso la tourn\u00e9e mondiale \"A Dramatic Tour of Events\", svoltasi tra il 2011 e il 2012. Dai concerti conclusivi tenuti in Argentina \u00e8 stato estratto l'album dal vivo \"\", uscito nel 2013."}
{"id": "3554431", "revid": "765509", "url": "https://it.wikipedia.org/wiki?curid=3554431", "title": "Hisao Egawa", "text": " Fra i suoi ruoli principali Shin'ichi Maki in \"Slam Dunk\", Geki Kuroiwa in \"Brave Command Dagwon\", Geki Hy\u016bma e Goldymarg in \"The King of Braves GaoGaiGar\", Killer Bee in \"Naruto Shippuden\" e Falco Lombardi in \"Star Fox\"."}
{"id": "3554434", "revid": "793215", "url": "https://it.wikipedia.org/wiki?curid=3554434", "title": "Stemma di Colleferro", "text": ""}
{"id": "3554437", "revid": "28592", "url": "https://it.wikipedia.org/wiki?curid=3554437", "title": "Vasily Polenov", "text": ""}
{"id": "3554438", "revid": "170204", "url": "https://it.wikipedia.org/wiki?curid=3554438", "title": "Brigata Barletta", "text": ""}
{"id": "3554442", "revid": "126257", "url": "https://it.wikipedia.org/wiki?curid=3554442", "title": "Campionati del mondo di mezza maratona 2002", "text": "I Campionati del mondo di mezza maratona 2002 (11\u00aa edizione) si sono svolti il giorno 5 maggio a Bruxelles, in Belgio. Vi hanno preso parte 201 atleti (di cui 123 uomini e 78 donne) in rappresentanza di 60 nazioni."}
{"id": "3554443", "revid": "28592", "url": "https://it.wikipedia.org/wiki?curid=3554443", "title": "Cappella degli Spagnoli", "text": ""}
{"id": "3554445", "revid": "712828", "url": "https://it.wikipedia.org/wiki?curid=3554445", "title": "Gomora", "text": "Gomora (\u30b4\u30e2\u30e9 Gomora) \u00e8 un kaij\u016b immaginario originariamente apparso nella serie tokusatsu Ultraman, durante la storyline di due episodi \"The Monster Prince\" (episodi 26-27).\nDa allora Gomora \u00e8 diventato uno dei mostri pi\u00f9 famosi e ricorrenti del franchise, ricomparendo in alcune delle serie seguenti e inoltre, Gomora ebbe il ruolo di eroe nella serie Ultra Galaxy Daikaiju Battle e il suo seguito Ultra Galaxy Daikaiju Battle NEO.\nIl soprannome di Gomora \u00e8 \"Antico Mostro\" (\u53e4\u4ee3\u602a\u7363 Kodai Kaij\u016b)\nUltraman (1966).\nCaratteristiche\nNella prima serie, Gomora \u00e8 un dinosauro vecchio di 150 milioni di anni che \u00e8 scampato all'estinzione ibernandosi sotto terra.\nVenne trovato sull'Isola di Johnson.\nGomora \u00e8 alto 40 metri, lungo, dalla testa alla coda, oltre 80 metri e pesante 20\u00a0000 tonnellate.\nGomora \u00e8 un mostro potente la cui forza fisica \u00e8 seconda a quella di Zetton (mostro finale della prima serie di Ultraman).\nLa sua pelle \u00e8 di colore marrone, ha due grandi corna ai lati della testa e uno piccolo sul naso, scaglie appuntite sul torso e una coda molto spessa che usa per colpire i nemici.\nGomora \u00e8 un abile scavatore, da qui deriva il nome \"Gomora\" che deriva da \"Go Mole\" (non va confuso con Gomorra).\nStoria\nIl Professor Nakatani, aiutato dal membro della Pattuglia Scientifica Arashi, va in una spedizione scientifica all'Isola di Johnson, scoprendo che il leggendario mostro Gomora \u00e8 ancora vivo e Nakatani decide di portare il kaiju in un museo per mostrarlo all'Esposizione Universale.\nLa Pattuglia Scientifica accetta l'incarico di trasportare Gomora nonostante il pericolo di portare una creatura gigantesca in un centro abitato.\nArashi addormenta Gomora con il dardo UNG e la Pattuglia trasporta il mostro con delle reti appese ai loro velivoli.\nMa Gomora si risveglia troppo presto a causa del cambiamento di clima fra quello dell'isola e quello Giappone e inizia ad agitarsi fino al punto di far sganciare le reti dai velivoli e cadere a terra.\nInfuriato, Gomora si scatena sul monte Rokk\u00f2 (il luogo dove \u00e8 atterrato) e Ultraman, che \u00e8 giunto al momento, non riesce a fermarlo e viene addirittura sconfitto.\nE inoltre, nel mezzo del combattimento, la Beta Capsule cade da Ultraman e viene raccolta da un bambino ammiratore del gigantesco supereroe.\nMentre Gomora continua la sua corsa, Hayata e la Pattuglia Scientifica cercano di fermarlo con la Mars 133, un'arma inventata da Ide, riuscendo a staccargli la coda.\nMa il kaiju fugge scavando sotto terra e riappare vicino al Castello di Osaka.\nIl bambino ammiratore di Ultraman, restituisce la Beta Capsule a Hayata; Hayata dice al piccolo di nascondersi e usa la Beta Capsule per trasformarsi in Ultraman.\nStavolta, Ultraman riesce a uccidere Gomora e Hayata ricompensa il ragazzino dandogli una rice-trasmittente della Pattuglia Scientifica.\nCome altri mostri popolari, Gomora ritorner\u00e0 in alcune delle serie di Ultraman successive.\nThe 6 Ultra Brothers vs The Monster Army (1974).\nLa seconda apparizione di Gomora avviene nel film Thailandese co-prodotto con la Tsuburaya \"The 6 Ultra Brothers vs. the Monster Army\".\nIn questo film, Gomora viene risvegliato dallo scontro fra una versione supereroisticha di Hanuman e altri quattro mostri.\nGomora venne in aiuto dei mostri e imprigion\u00f2 Hanuman in una sfera di cristallo dopo che \u00e8 stato battuto da Tyrant, Astromons, Dustpan e Dorobon.\nSuccessivamente, i 6 Ultra Fratelli (Ultraman Hayata, Zoffy, Ultraseven, Ultraman Jack, Ultraman Ace e Ultraman Taro) vengono in soccorso di Hanuman mettendo in fuga Gomora.\nDopo che gli altri quattro mostri sono stati distrutti, Gomora ritorna in superficie dove venne malmenato dai sei Ultramen e da Hanuman per poi essere tagliato in due da una lama d'energia di Hanuman.\nUltraman 80 (1980).\nUna nuova versione di Gomora apparve nella serie di Ultraman 80 con il nome Gomora II (\u30b4\u30e2\u30e9II Gomora T\u016b).\nQuesto Gomora venne risvegliato dall'energia negativa del pianeta terra.\nDopo che la UGM (la squadra anti-mostri di questa serie) ha fallito vari tentativi di fermarlo, Arriv\u00f2 Ultraman 80 ad affrontare il mostro.\nNonostante la grande potenza di Gomora II, Ultraman 80 riusc\u00ec a distruggerlo colpendolo alla testa con il suo \"Raggio Sakcium\".\nA differenza del primo Gomora, Gomora II ha quattro corna ai lati della testa e ha una variet\u00e0 di attacchi energetici.\nUltraman The Ultimate Hero/Ultraman Powered (1993).\nIn questa serie realizzata negli Stati Uniti, Gomora ha un ruolo simile a quello della prima serie, la differenza \u00e8 che al posto di Osaka, la vicenda \u00e8 ambientata a Los Angeles.\nDopo essere caduto durante il suo trasporto, Gomora si scaten\u00f2 alla ricerca di acqua.\nDopo una breve battaglia con Ultraman Powered, Gomora muore per disidratazione e una statua dalle sue sembianze venne messa in un museo.\nUltraman Max (2005).\nIn questa serie esistono due tipi di Gomora, detti Gomorasaurus: quelli di dimensioni umane dalla natura docile e quelli giganti che sono diventati pi\u00f9 aggressivi con il passare del tempo dalla preistoria all'era moderna.\nLa squadra DASH si scontra con uno dei Gomora giganti che si rivela un osso duro.\nAlla fine venne Ultraman Max che riusc\u00ec a sconfiggere il Gomora dopo avergli tagliato la coda.\nUltraman Mebius(2006).\nDopo che Ultraman Mebius ha sconfitto il mostro Red King, Gadiba, una oscura entit\u00e0 creata dall'alieno Yapool, entra dentro il corpo di Red King, trasformandolo in Gomora.\nIl pi\u00f9 potente Gomora, riusc\u00ec a indebolire Mebius ma venne poi distrutto dagli sforzi combinati di Mebius e della squadra GUYS.\nUltra Galaxy Daikaiju Battle (2007).\nPer la prima volta, Gomora \u00e8 dalla parte degli eroi (e capace di sparare un potente raggio dal corno nasale e, trafiggendo i nemici con il corno nasale, pu\u00f2 sovraccaricarli di energia fino a farli esplodere), come mostro appartenente a un alieno Reiblood dall'aspetto umano di nome Rei.\nDopo essersi unito alla squadra di esploratori spaziali ZAP, Rei usa Gomora per difendere i suoi compagni dagli attacchi di altri kaiju.\nIn questa serie il suo primo grande nemico \u00e8 Red King\nRei viene sfidato da una aliena di nome Kate che usa un King Joe (mostro robotico originariamente apparso in Ultraseven) nero.\nRei usa anche altri mostri: Litra (uccello gigante della serie Ultra Q) ed Eleking (mostro elettrico della serie Ultraseven).\nDurante il finale, Rei si trasforma in Reimon e Gomora diventa Ex Gomora che distrugge lo Zetton e il King Joe nero di Kate.\nUltra Galaxy Daikaiju Battle NEO (2008).\nCome nella serie precedente, Gomora ha un ruolo eroico come mostro appartenente a Rei.\nGiunti su un nuovo pianeta, la squadra di esploratori spaziali ZAP ha a che fare con nuove minacce, incluso un gruppo di alieni chiamati i Reionyx Hunters, un Reionix umano arrogante di nome Grande e alieni classici di Ultraman che portano dei Battle Nizers (strumenti dove vengono tenuti i mostri, un po' come le Poke Ball) come quello di Rei.\nDurante la serie, Rei prova dei momenti di esplosioni di rabbia e adrenalina che rendono lui e Gomora pi\u00f9 forti ma gli d\u00e0 una forma incontrollabile chiamata Burst Mode, dove Rei e Gomora diventano di colore rosso, dandogli il nome di Reionic Burst Gomora. Alla fine, Rei riesce a controllare questo nuovo potere e a usarlo a suo vantaggio."}
{"id": "3554449", "revid": "1573940", "url": "https://it.wikipedia.org/wiki?curid=3554449", "title": "Chiesa di San Francesco di Stampace", "text": "San Francesco di Stampace \u00e8 stata una chiesa di Cagliari in stile romanico-gotico. Si trovava nel quartiere di Stampace, in corso Vittorio Emanuele II, tra via Angioy e via Sassari, e di essa sopravvive, in via Mameli, il chiostro, oggi di propriet\u00e0 privata, che \u00e8 interessato da un progetto di restauro per riportarlo agli antichi splendori, mentre il convento \u00e8 stato in parte inglobato da alcuni palazzi.\nLa chiesa fu demolita dal Comune nel 1875.\nStoria.\nLa costruzione della chiesa cominci\u00f2 nel 1275 (data ricavata dai documenti originali di acquisto dei terreni da parte dei francescani). \nDopo il 1871, anno in cui il campanile fu colpito da un fulmine, la chiesa fu progressivamente abbandonata, fino a quando non si decise di demolirla per costruire al suo posto delle abitazioni. Contemporaneamente i locali del chiostro vennero occupati dai carabinieri, che vi installarono la legione.\nDescrizione.\nLa chiesa aveva pianta a croce latina e a una navata. Presentava caratteri romanici e gotico catalani.\nAl suo interno si trovavano alcune tra le pi\u00f9 importanti opere d'arte dell'epoca: retabli dei fratelli Cavaro e numerosi altri dipinti, la maggior parte dei quali sono ora ospitati alla Pinacoteca Nazionale di Cagliari. \nOpere gi\u00e0 in chiesa.\nDei molti dipinti presenti gi\u00e0 nella chiesa e oggi nella Pinacoteca nazionale si segnalano:\nIl pulpito di Carlo V, cos\u00ec chiamato perch\u00e9 ospit\u00f2 l'imperatore in occasione di una messa nel 1535, durante la visita a Cagliari, si trova ora nella vicina chiesa di San Michele. \nIl sarcofago di donna Violante Carroz, che si trovava nella facciata della chiesa, venne acquistato dalla famiglia Cao Pinna che lo port\u00f2 a Decimomannu, dove ancora oggi si trova, nella cappella del cimitero del paese."}
{"id": "3554457", "revid": "392652", "url": "https://it.wikipedia.org/wiki?curid=3554457", "title": "Lori Cardille", "text": "\u00c8 nota per aver ricoperto il ruolo di Winter Austin nella soap opera americana \"Ai confini della notte\". Tuttavia lasci\u00f2 quel ruolo perch\u00e9 le ricordava il passato in cui era stata vittima di abusi sessuali. Successivamente fece parte del cast della soap opera \"Ryan's Hope\". \u00c8 anche autrice del libro \"I'm Gonna Tell: ...an Offbeat Tale of Survival\". Successivamente ha recitato in un film horror dal titolo \"The Three\" assieme all'attore John Amplas che gi\u00e0 aveva lavorato con l'attrice in \"Il giorno degli zombi\". In questo film entrambi gli attori interpretano la parte di due scienziati come nel film di Romero."}
{"id": "3554459", "revid": "287204", "url": "https://it.wikipedia.org/wiki?curid=3554459", "title": "Fox Interactive", "text": "Fox Interactive \u00e8 stata un'azienda statunitense che sviluppava e pubblicava videogiochi principalmente basati sui film e le serie televisive della 20th Century Fox come \"I Simpson\", \"I Griffin\", \"Futurama\", le serie di \"Alien\" e \"Predator\", \"Streghe\", \"X-files\" e \"Buffy l'ammazzavampiri\".\nInoltre l'azienda \u00e8 stata coinvolta anche nella realizzazione di progetti originali come ', \"Croc 2\", \"Angry Birds Rio\", ' e \"World's Scariest Police Chases\".\nStoria.\nL'azienda \u00e8 stata fondata nel 1982 con il nome Fox Video Games ed era una unit\u00e0 operativa di Fox Filmed Entertainment, una societ\u00e0 di News Corporation.\nNel 1990 venne rinominata 20th Century Fox Games, per poi cambiare nome una seconda volta nel dicembre 1994, venendo chiamata Fox Interactive.\nFox Interactive acquis\u00ec grande popolarit\u00e0 grazie anche a videogiochi basati sulle saghe di \"Die Hard\", di \"Alien vs Predator\" e per la serie di \"Croc\".\nNel marzo 2003 Fox Interactive Inc. \u00e8 stata acquisita da Vivendi Universal Games, ora Vivendi Games.\nNel 2006 Fox Interactive ha fatto bancarotta. I nuovi giochi basati sulle propriet\u00e0 20th Century Fox sono ora pubblicati da Fox Mobile Entertainment."}
{"id": "3554463", "revid": "767487", "url": "https://it.wikipedia.org/wiki?curid=3554463", "title": "Venduta", "text": "Venduta (\"For Sale\") \u00e8 un film muto del 1924 diretto da George Archainbaud.\nTrama.\nEleanor Bates, appartenente a un'importante famiglia della buona societ\u00e0, promette ai genitori di non sposare Allan, il suo innamorato, finch\u00e9 questi non avr\u00e0 raggiunto una posizione di prestigio. Quando per\u00f2 il padre di Eleanor si appropria dei fondi di Joseph Hudley, per salvarsi chiede alla figlia di sposare il ricco Cabot Stanton. Ma, prima del matrimonio, Stanton resta ucciso in un incidente stradale e Hudley inizia a corteggiare Eleanor, convincendola a fidanzarsi con lui. Lei, dopo essersi accorta di amare ancora Allan, chiede al fidanzato di lasciarla libera. Davanti al rifiuto dell'uomo, Eleanor, disperata, cerca di uccidersi ma viene salvata da Allan. Dudley, vedendo la profondit\u00e0 dell'amore della giovane, ritira le sue accuse contro il vecchio Bates permettendo ad Eleanor di non doversi sposare con lui per interesse.\nProduzione.\nIl film fu prodotto dall'Associated First National Pictures.\nDistribuzione.\nIl copyright del film, richiesto dalla Associated First National Pictures, fu registrato il 16 giugno 1924 con il numero LP20311, LP20484.\nDistribuito dalla Associated First National Pictures, il film usc\u00ec nelle sale cinematografiche statunitensi il 15 giugno 1924.\nNon si conoscono copie ancora esistenti della pellicola che viene considerata presumibilmente perduta."}
{"id": "3554479", "revid": "1714743", "url": "https://it.wikipedia.org/wiki?curid=3554479", "title": "Bianca d'Aragona", "text": "Biografia.\nEra la primogenita del re Pietro II di Sicilia e di Elisabetta di Carinzia.\nSuo padre mor\u00ec nel 1342 e gli subentr\u00f2 dapprima Ludovico poi Federico, entrambi fratelli di Bianca.\nDal 1342 al 1357 si succedettero come reggenti vari personaggi tra cui Elisabetta. Fu suo fratello Federico, impegnato a sedare le rivolte dei nobili aragonesi e catalani e desideroso di trovarsi alleati, a trattare le nozze di Bianca con Giovanni, figlio del principe Raimondo Berengario d'Aragona e quindi appartenente al ramo aragonese principale.\nIl 3 agosto 1364 venne celebrate le nozze e Giovanni, quello stesso anno, ricevette il titolo di conte di Emp\u00faries dal padre, che si ritir\u00f2 a vita privata.\nBianca fu contessa di Emp\u00faries fino alla morte avvenuta sei anni dopo. Non diede alcun figlio al marito, il quale si rispos\u00f2 con Giovanna d'Aragona, figlia di Pietro IV."}
{"id": "3554481", "revid": "834", "url": "https://it.wikipedia.org/wiki?curid=3554481", "title": "Morir\u00f2 d'amore/Il re del mondo", "text": ""}
{"id": "3554482", "revid": "287204", "url": "https://it.wikipedia.org/wiki?curid=3554482", "title": "XRCO Hall of Fame", "text": "La XRCO Hall of Fame comprende alcuni dei pi\u00f9 importanti operatori e film dell'industria della pornografia. Questa lista \u00e8 gestita dalla X-Rated Critics Organization e viene presentata ogni anno durante gli XRCO Award."}
{"id": "3554483", "revid": "1310927", "url": "https://it.wikipedia.org/wiki?curid=3554483", "title": "Andr\u00e9s Ramiro Escobar", "text": "\u00c8 soprannominato \"Manga\".\nCaratteristiche tecniche.\nEscobar \u00e8 un giocatore molto veloce, dotato di una buona tecnica e di un buon dribbling.\nCarriera.\nClub.\nOriginario del dipartimento di Cauca, inizia la carriera agonistica nel .\nCon la societ\u00e0 \"biancoverde\" vince la Copa Colombia del 2010, segnando nelle finali contro l'Itag\u00fc\u00ed Ditairessia nell'incontro di andata, sia in quello di ritorno.\nIl 31 agosto 2011 si trasferisce alla a titolo definitivo, squadra con cui firma un contratto quinquennale. Il cartellino \u00e8 costato 1,8 milioni di euro.\nLa stagione seguente torna a militare nel Deportivo Cali.\nNazionale.\nCon la nazionale Under-20 colombiana ha vinto il Torneo di Tolone 2011, giocandovi quattro incontri. Lo stesso anno \u00e8 inserito nella rosa dei convocati per disputare il Mondiale U20 di Colombia 2011."}
{"id": "3554485", "revid": "1442080", "url": "https://it.wikipedia.org/wiki?curid=3554485", "title": "Giovanni Claudio", "text": "Nato a Pianella verso la fine del XV secolo mor\u00ec a Venezia verso la met\u00e0 del XVI secolo. Fu un giureconsulto ed uno dei primi letterati del XVI secolo. Diverse furono le sue opere sulla giurisprudenza di quel secolo."}
{"id": "3554493", "revid": "124733447", "url": "https://it.wikipedia.org/wiki?curid=3554493", "title": "Baby, It's Cold Outside", "text": "Baby, It's Cold Outside \u00e8 uno standard pop con parole e musica di Frank Loesser, composta nel 1944. \u00c8 un duetto che in origine veniva eseguito dallo stesso Loesser insieme alla moglie Lynn Garland. Lynn la ritiene \"la loro canzone\" e si \u00e8 molto arrabbiata quando il marito ne ha venduto i diritti alla MGM nel 1948.\nIl brano \u00e8 stato inserito nel film \"La figlia di Nettuno\", per il quale vinse l'Oscar alla migliore canzone.\nDescrizione.\nIl testo del duetto consiste in una conversazione tra due persone, che nello spartito sono indicate come \"topolino\" (normalmente interpretato da una voce femminile) e \"lupo\" (di solito interpretato da una voce maschile). Anche se nel testo non si trova alcun riferimento a festivit\u00e0, \u00e8 considerata una canzone natalizia a causa dei frequenti cenni al freddo, alla neve e al calore del salotto nel quale si trovano i due personaggi.\nCover.\nLe versioni di questo standard sono numerosissime.\nFra le pi\u00f9 note ci sono quelle di Ella Fitzgerald e Louis Jordan nel 1949 per la Decca Records che raggiunge la 9\u00aa posizione negli Stati Uniti, di Louis Armstrong e Velma Middleton, di Ray Charles con Betty Carter nel 1961 e con Dionne Warwick nel 1987, di Al Hirt e Ann-Margret nel 1963 e di Rudolph Nureyev con Miss Piggy durante il Muppet Show, dove Nureyev interpretava la parte del topolino e Miss Piggy quella del lupo. Nel 2004 James Taylor l'ha cantata, in coppia con Natalie Cole, nel suo A Christmas Album e Rod Stewart l'ha cantata, in coppia con Dolly Parton nel suo album .\nNel 2014 \u00e8 stata incisa da Michael Bubl\u00e8 e Idina Menzel per l\u2019album natalizio di lei Holiday Wishes\nIn Italia, il pezzo \u00e8 stato inciso nel 2013 da Mina in coppia con Fiorello, per il disco Christmas Song Book della cantante cremonese\nQuesta canzone \u00e8 stata anche interpretata da Chris Colfer e Darren Criss nei panni di Kurt Hummel e Blaine Anderson nella serie TV Glee, e da Zach Braff e Donald Faison, attori di Scrubs."}
{"id": "3554498", "revid": "200679", "url": "https://it.wikipedia.org/wiki?curid=3554498", "title": "La locandiera (Goldoni)", "text": ""}
{"id": "3554502", "revid": "709565", "url": "https://it.wikipedia.org/wiki?curid=3554502", "title": "Museo archeologico nazionale di Palestrina", "text": "Il Museo archeologico nazionale di Palestrina, anche conosciuto come Museo archeologico prenestino, \u00e8 un museo archeologico ospitato nel palazzo Colonna Barberini di Palestrina (antica \"Praeneste\"), che occupa le terrazze superiori del santuario della Fortuna Primigenia. Il museo \u00e8 stato inaugurato nel 1956 e rinnovato nel 1998: nel 2014 ha contato visitatori. Nel 2015 ha aumentato il numero di visitatori a .\nDal dicembre 2014 il Ministero per i beni e le attivit\u00e0 culturali gestisce santuario e museo tramite il Polo museale del Lazio, nel dicembre 2019 divenuto Direzione regionale Musei.\nDescrizione.\nPiano terreno.\nIl percorso di visita inizia nelle sale che si aprono a sinistra dell'atrio di ingresso. L'ultima sala in fondo (sala I) ospita le testimonianze del culto della dea Fortuna, alla quale era dedicato il santuario della Fortuna Primigenia. Vi sono esposte una statua di Iside-Fortuna, proveniente dall'iseo presso la basilica nel foro cittadino, datata al II secolo a.C., con veste in marmo grigio dell'isola di Rodi, e una testa di Fortuna rinvenuta nel pozzo della terrazza degli emicicli del santuario della Fortuna Primigenia e pertinente probabilmente alla statua di culto.\nLe sale II e III ospitano sculture di epoca ellenistica provenienti dalla citt\u00e0, tra cui una testa femminile velata composta da due pezzi di marmo differente, ritratti di epoca repubblicana e basi marmoree con iscrizioni.\nRitornati all'atrio di ingresso, la sala IV ospita copia dei Fasti Prenestini il calendario elaborato tra il 6 e il 10 d.C. dal grammatico ed erudito Verrio Flacco, che fu educatore dei nipoti dell'imperatore Augusto, e due meridiane di recente ritrovamento, che completano l'illustrazione dei sistemi di misurazione del tempo in epoca romana.\nSi passa quindi nelle sale dell'ala a destra. Le sale V e VI ospitano le sculture di epoca imperiale romana, tra le quali:\nNelle successive sale VII e VIII sono ospitate le iscrizioni, sia di carattere pubblico che funerario, che religioso. \nSono inoltre presenti un fregio con scena di battaglia, con schema compositivo ellenistico, della fine del I secolo a.C. e un frammento di sarcofago attico decorato con scene dionisiache, datato al 170-180 d.C..\nPrimo piano.\nSalendo al piano superiore, le sale dell'ala destra sono dedicate alle necropoli cittadine. Nella sala IX sono presenti vetrine che ospitano i corredi delle tombe dal V secolo a.C. al III secolo a.C., sia da contesti noti, sia, fuori contesto, provenienti dalla collezione dei Barberini, proprietari del palazzo dal Seicento. Si notano in particolare le ciste in bronzo, di cui \"Praeneste\" fu nel IV secolo a.C. uno dei principali centri di produzione, e specchi, sempre in bronzo, decorati da scene incise.\nNella sala X sono esposti i caratteristici cippi a forma di pigna o di busto femminile, che erano utilizzati come segnacolo per le tombe e spesso recano un'iscrizione con il nome del defunto.\nNella sala XI \u00e8 esposto un coperchio di sarcofago a tetto, con frontone e fregio scolpito, datato agli inizi del IV secolo a.C..\nRitornando indietro, la grande sala centrale (sala XII), utilizzata per mostre temporanee ospita esempi di pavimentazioni di epoca repubblicana, tra cui un pavimento in \"opus scutulatum\", appartenente al santuario e datato tra la fine del II secolo a.C. e gli inizi del secolo successivo.\nAttualmente \u00e8 possibile vedere in una teca di questa stanza, sul lato delle finestre, i ritrovamenti degli scavi ritrovati al X miglio della via Latina, ovvero presso l\u2019antica localit\u00e0 di \"Ad Decimum\", a breve distanza da Grottaferrata, ove si scoprirono per caso tra 1999 e 2000 un piccolo ipogeo in blocchi squadrati di peperino detto \u201cdelle ghirlande\u201d, dentro cui sono disposti, a formare una L, due bei sarcofagi in marmo. Un ritrovamento molto particolare da vedere nel museo \u00e8 proprio l'Anello di Carvilio, un bellissimo anello in oro con gemma ovale in cristallo, sulla cui superficie esterna, convessa e lucidata, \u00e8 incavata per dare un effetto lenticolare. Sul fondo della pietra spicca, come attraverso un \"obl\u00f2\", il ritratto assai realistico di un giovane dal volto asciutto e dallo sguardo trasognato, incorniciato da folti ricci ottenuti a cesello e bulino, scolpito a tuttotondo in oro massiccio con la tecnica a cera persa.\nNel fondo della sala, sotto un pavimento in vetro, sono state lasciate visibili le fondazioni del \"th\u00f2los\" (tempietto circolare) che costituiva la terminazione superiore del santuario e che ospitava la statua di culto.\nNell'ala sinistra, nelle sale XIII e XIV, sono esposti i doni votivi rinvenuti nel santuario di Ercole, che sorgeva fuori dalle mura della citt\u00e0 bassa, in corrispondenza degli incroci delle principali vie di comunicazione, e degli altri luoghi di culto della citt\u00e0, soprattutto in terracotta.\nNella sala XV sono esposti i frammenti di decorazione architettonica fittile, provenienti da aree sacre arcaiche cittadine (San Rocco e Santa Lucia, in prossimit\u00e0 di due dei principali accessi alla citt\u00e0). Tra questi un fregio con processione di carri di una sima (VI secolo a.C. e un fregio con grifomachia (lotta con grifoni, fine del IV - inizi del III secolo a.C..\nSecondo piano.\nSalendo al terzo piano si raggiunge la sala XVI che ospita il celebre \"Mosaico del Nilo\", scoperto e distaccato agli inizi del Seicento dall'aula di culto isiaca che fiancheggia la basilica nel foro cittadino.\nIl mosaico, scomposto in pezzi, venne portato a Roma e quindi, donato al cardinale Francesco Barberini, venne riportato a Palestrina per essere ospitato nel palazzo Colonna Barberini, dove era stata appositamente allestita una sala. Danneggiato durante il trasporto venne restaurato con alterazioni.\nVi \u00e8 raffigurata una carta geografica del corso del Nilo dai confini con l'Etiopia (con cacce ad animali i cui nomi sono scritti in greco) al Mediterraneo, verso il basso. Sono presenti templi e raffigurazioni di citt\u00e0, tra cui il porto di Alessandria d'Egitto, in basso a destra.\nIl mosaico \u00e8 stato realizzato direttamente sul posto con tecnica raffinata (tessere di piccole dimensioni), probabilmente da artisti alessandrini, di cui \u00e8 nota nel II secolo a.C. la presenza in Italia.\nNella stessa sala sono ospitati anche due frammenti di un obelisco in granito rosso con geroglifici di imitazione e attribuibile all'epoca di Claudio, probabilmente sempre pertinente alla medesima aula isiaca.\nVi si trova inoltre il plastico ricostruttivo del santuario della Fortuna Primigenia.\nCriptoportico.\nIl piano terra del palazzo occupa nella sua parte anteriore il portico di fondo della grande \"terrazza della cortina\", che oggi \u00e8 tagliata dalla strada moderna; il cui tratto centrale passa, come criptoportico, sotto la cavea teatrale che oggi costituisce la scala di accesso al museo. Vi si conservano alcune delle colonne della fila intermedia, con i relativi capitelli corinzi.\nNel criptoportico sono ospitati frammenti architettonici, sculture ed iscrizioni provenienti da varie zone della citt\u00e0"}
{"id": "3554507", "revid": "121211439", "url": "https://it.wikipedia.org/wiki?curid=3554507", "title": "Cynthia Lummis", "text": "Biografia.\nDopo aver ottenuto due bachelor in scienze animali e in biologia, nel 1979 la Lummis si candid\u00f2 alla \"Camera dei Rappresentanti del Wyoming\" e fu eletta. Durante l'arco di tempo trascorso alla Camera, la Lummis consegu\u00ec la laurea in legge.\nDopo aver servito anche al Senato di stato per un mandato biennale dal 1993 al 1995, lavor\u00f2 per l'ufficio del governatore, finch\u00e9 nel 1998 non fu eletta tesoriere di stato. Dopo essere stata rieletta altre due volte, giunse al limite di mandati previsti dalle leggi statali e cos\u00ec non pot\u00e9 ricandidarsi.\nNel 2008 decise di candidarsi alla Camera dei Rappresentanti nazionale dopo l'annuncio del ritiro della deputata Barbara Cubin. La Lummis affront\u00f2 il candidato democratico Gary Trauner, che nelle elezioni precedenti aveva quasi sconfitto l'onorevole Cubin. Questa volta per\u00f2 Trauner raccolse meno voti e perse, concedendo il seggio alla Lummis.\nCynthia Lummis \u00e8 una conservatrice, soprattutto in materia di aborto e in campo fiscale.\nLa Lummis \u00e8 sposata dal 1983 con l'avvocato Al Wiederspahn, un politico democratico che conobbe durante il periodo alla Camera dei Rappresentanti del Wyoming. I due hanno una figlia, Annaliese, e vivono in un ranch vicino a Cheyenne."}
{"id": "3554508", "revid": "599013", "url": "https://it.wikipedia.org/wiki?curid=3554508", "title": "Arne Kotte", "text": "Carriera.\nGiocatore.\nInizia la carriera con la maglia del V\u00e5lerenga, con cui gioca dal 1952 al 1955.\nNel 1955-1956 gioca nel Steinkjer.\nNel 1956-1957 viene acquistato dalla squadra italiana del , con cui si infortuna dopo cinque minuti della prima partita di allenamento. \u00c8 stato il primo ed unico giocatore norvegese della storia del Palermo.\nDal 1957 al 1959 gioca per lo Frigg, dal 1959 al 1965 Steinkjer, con cui torna a giocare in due occasioni (segnando un gol) nel 1965.\nNazionale.\nDal 1953 al 1961 gioca 19 partite per la , mettendo a segno 3 reti."}
{"id": "3554509", "revid": "8660", "url": "https://it.wikipedia.org/wiki?curid=3554509", "title": "Mattia Parlangeli", "text": "Ha vinto il premio come miglior ricevitore italiano nel 2009 e nel 2013.\nGioca negli Warriors Bologna fin da giovane, segnalandosi come uno dei migliori giocatori del panorama Italiano. Con la squadra bolognese perde il Superbowl Italiano 2011, nonostante un\u2019ottima prestazione avvalorata da un touchdown.\nDopo un anno in America torna in Italia e vince il premio come miglior ricevitore italiano nel 2013."}
{"id": "3554512", "revid": "830939", "url": "https://it.wikipedia.org/wiki?curid=3554512", "title": "Ulisse Barbieri", "text": "Biografia.\nFiglio di Paolo, professore di botanica, e di Carolina Binder, fu arrestato ancora sedicenne nel 1858 dalla polizia austriaca. Quattro anni di carcere, trascorsi tra Mantova, Peschiera del Garda, Milano e Venezia lo tennero lontano da studi regolari. Nonostante la condizione di recluso si fece una vasta cultura fatta di intense letture, seppure frammentarie e disordinate. \nNel 1863, scarcerato, ritorn\u00f2 nella citt\u00e0 natale ancora sotto dominazione austriaca. Nel 1866 partecip\u00f2 alla III guerra d'indipendenza aggregato ai Cacciatori delle Alpi passando da Como, Brescia, Desenzano, Sal\u00f2 fino ad essere ferito sulle montagne trentine intorno al lago d'Idro.\nRientrato a Mantova cominci\u00f2 un'intensa attivit\u00e0 letteraria fatta di romanzi, drammi, commedie, libretti d'opera e poesie.\nNel 1867 si trasfer\u00ec a San Benedetto Po dove oltre che alimentare la sua multiforme e incessante creativit\u00e0, intraprese un impegno politico all'interno del nascente movimento socialista. Scrisse su giornali socialisti e anarchici e infine tra 1887 e 1888 diresse a Genova il settimanale socialista \"Combattiamo!\" .\nUlisse Barbieri giunse a emigrare in Brasile anche per sfuggire processi di natura politica. Dal Brasile nel 1894 scrisse alla rivista teatrale \"L'arte drammatica\", che cos\u00ec riport\u00f2 la sua corrispondenza: \"Ulisse Barbieri ci scrive che a S. Pier d'Arena i suoi drammi brasiliani recitati dalla Compagnia Micheletti-Pezzaglia fecero furore: fanatizz\u00f2 la piccola e gi\u00e0 tanto brava Paola Pezzaglia\". Nel 1895 rientr\u00f2 definitivamente a San Benedetto Po morendovi il 22 dicembre 1899."}
{"id": "3554516", "revid": "645072", "url": "https://it.wikipedia.org/wiki?curid=3554516", "title": "Egidio De Maulo", "text": " \nBiografia.\nFu discepolo di Consalvo Carelli, suocero di Vincenzo Bindi, il mecenate che ha donato a Giulianova la propria biblioteca e la raccolta di dipinti che oggi compongono la pinacoteca giuliese. \nDe Maulo si trasfer\u00ec giovanissimo a Napoli dove si inser\u00ec con successo fra i pittori che facevano parte della Scuola di Posillipo. Tratt\u00f2 soprattutto il paesaggio e la natura morta. \nIn una Promotrice di Napoli partecip\u00f2 con tre opere: \u201cUn gruppo di cacciagione\u201d, \u201cUna lepre\u201d ed \u201cUn germano\u201d. \n in una collezione privata \u00e8 stato ritrovato un suo \u201cpezzo\u201d assai pregiato, olio su tela, che ritrae una beccaccia morta.\nUn suo dipinto, \"La Madonna che mostra il Bambino\", si trova nella cappella gentilizia di San Gaetano Thiene, situata a Giulianova.\nFormatosi all\u2019Accademia di Belle Arti di Napoli sotto la guida di G. Carelli, ader\u00ec alle forme paesaggistiche della Scuola di Posillipo, con marine e vedute d'Abruzzo e dei dintorni di Napoli. Dipinse anche ritratti, ma fu noto soprattutto come autore di nature morte (\"Testa di vecchio\" e \"Un bottone di rosa\", esposti a Milano nel 1872). Con quest'ultimo genere si present\u00f2 pi\u00f9 frequentemente alle esposizioni (\"Una lepre\", \"Gruppo di selvaggina\" e \"Una capoverde\", esposti a Firenze nel 1891-1892; \"Un capoverde\", esposto a Roma nel 1900).\nMor\u00ec a Roma il 14 novembre 1922."}
{"id": "3554517", "revid": "767487", "url": "https://it.wikipedia.org/wiki?curid=3554517", "title": "Michele Attumonelli", "text": "Nato ad Andria si laure\u00f2 in medicina. Si trasfer\u00ec a Parigi diventando ben presto un celebre medico. Mor\u00ec in quella stessa citt\u00e0 nel 1826."}
{"id": "3554518", "revid": "1793900", "url": "https://it.wikipedia.org/wiki?curid=3554518", "title": "San Giovanni e l'aquila", "text": "San Giovanni e l'aquila \u00e8 un affresco (79x160 cm) di Correggio, databile al 1520 circa e conservato nella chiesa di San Giovanni Evangelista a Parma.\nStoria e descrizione.\nLa lunetta si trova al di sopra di una porta nella parete sinistra del presbiterio della chiesa, che porta alla sagrestia.\nIl giovane evangelista, titolare della chiesa e del monastero, \u00e8 raffigurato seduto, libro alla mano, al di sotto di una finta volta a botte che sfocia su un cielo pallidamente azzurrino. Egli sospende la scrittura sollevando il capo e allontanando gli occhi, come ad ascoltare la rivelazione dello Spirito Santo. Egli, appoggiato a un'ara e circondato da libri, \u00e8 rappresentato da sott'in su, immerso in una luce chiara.\nIn genere si considera questa la prima opera che il Correggio dipinse per la chiesa di San Giovanni Evangelista, anche se sembra possibile scorgere un collegamento narrativo e visivo fra la lunetta e il soggetto affrescato nella cupola, il che farebbe pensare che al momento in cui affresc\u00f2 questa figura il Correggio avesse gi\u00e0 ottenuto la commissione della decorazione della cupola. Infatti l'interruzione della stesura del Vangelo per rivolgere lo sguardo al cielo \u00e8 stata interpretata anche come una visione, forse un'allusione a ci\u00f2 che \u00e8 narrato nell'Apocalisse, cio\u00e8 la \"parousia\", la seconda venuta di Cristo nel giorno del Giudizio, che \u00e8 appunto illustrata dagli affreschi della cupola. Questa sottile trama di rimandi narrativi non era inusuale nell'arte del Correggio: basti pensare ai rimandi fra i putti raffigurati negli ovati della Camera di San Paolo a Parma.\nLa figura ha gi\u00e0 quella monumentalit\u00e0 che il Correggio ripropose nelle figure degli apostoli affrescate nella cupola, anche se qui, consapevole di una visione pi\u00f9 dettagliata che la cupola non avrebbe invece permesso, l'artista si permise di raffigurare alcuni dettagli deliziosi come quello che vede l'aquila, attributo tradizionale del santo evangelista, in atto di prendere una penna forse da offrire al santo per la sua scrittura. Un altro dettaglio, che costituisce quasi una cifra dello stile del Correggio, \u00e8 dato dal piede sinistro del santo la cui palma \u00e8 rappresentata in primo piano, come era gi\u00e0 avvenuto nella Zingarella di Capodimonte e nella figura della Maddalena della successiva \"Madonna di San Girolamo\". L'iscrizione attorno all'affresco, (\"in modo pi\u00f9 alto degli altri rivel\u00f2 gli arcani misteri di Dio), rimanda alle orazioni notturne dei monaci.\nDa questa figura rimase affascinato il pittore cordovano Pablo de C\u00e9spedes, il primo autore che ci abbia lasciato testimonianza di un alunnato del Correggio presso Mantegna, che volle renderle un omaggio nella volta della cappella Bonfili da lui affrescata in Trinit\u00e0 dei Monti a Roma ()."}
{"id": "3554522", "revid": "375960", "url": "https://it.wikipedia.org/wiki?curid=3554522", "title": "Coltella da guerra", "text": ""}
{"id": "3554526", "revid": "709565", "url": "https://it.wikipedia.org/wiki?curid=3554526", "title": "3rd &amp; Bird - Via degli uccellini n. 3", "text": "3rd &amp; Bird - Via degli uccellini n. 3 (\"3rd &amp; Bird\" nell'originale) \u00e8 un cartone animato inglese della BBC, creato da Josh Selig per la Little Airplane Productions nel 2008. La serie utilizza uno stile di animazione conosciuto come \"photo-puppetry\" (letteralmente: \"foto-teatro di figura\"), in cui l'animazione viene creata con l'uso della manipolazione di fotografie.\nLe storie ruotano attorno alle avventure di un gruppo di uccellini che vivono su una grande quercia nel parco pubblico, in seguito al presentarsi di una situazione i protagonisti crescono e imparano a vivere con la tolleranza, la solidariet\u00e0, il rispetto della diversit\u00e0. Caratteristica di ogni puntata \u00e8 il fatto che molti dialoghi sono in forma di canzoncina (in effetti si dice che \"gli uccelli cantano\"), cantata o fischiettata."}
{"id": "3554532", "revid": "124637289", "url": "https://it.wikipedia.org/wiki?curid=3554532", "title": "Spadona", "text": "La spadona \u00e8 una particolare tipologia di spada d'uso militare che, rispetto alla striscia massicciamente diffusasi in uso civile, mantiene le caratteristiche di pesantezza e robustezza della lama tipiche della spada medievale. Il vocabolo di lingua italiana \"spadona\" apparve, come in molte altre lingue europee (es. \"broadsword\" in lingua inglese), a partire dal XVII secolo.\nPrecisazione onomastica.\nIl vocabolo \"spadona\", in uso in Europa fino alle Guerre Napoleoniche, venne indiscriminatamente utilizzato per indicare sia armi manesche in uso alla cavalleria (\"spadona da cavallo\") che alla fanteria (\"spadona da piede\"):\nLa diffusa confusione, in lingua italiana, tra \"spadona\" e \"spadone\", ove quest'ultima parola indica propriamente in italiano lo \"Zweih\u00e4nder\" della fanteria pesante rinascimentale, concorre poi a rendere difficilmente identificabili quelle armi manesche del tipo spada, prodotte in epoca rinascimentale o post-rinascimentale, che possono a pieno titolo rientrare nella tipologia. Caratteristica fondamentale della spadona vera e propria, valida a differenziarla dallo spadone a due mani, \u00e8 per\u00f2 proprio l'aver impugnatura atta ad una presa a mano singola:\nAnche nella lingua inglese perdura una certa confusione. Da una parte, il vocabolo \u00e8 indiscriminatamente usato dai \"profani\" di oplologia per indicare una qualsiasi tipologia di spada a lama massiccia, sia essa pre o post-rinascimentale: spadona \u00e8 in alcuni casi detta la \"spatha\" d'epoca vichinga (v. spada vichinga). Dall'altra, gli oplologi britannici tendono ad utilizzare il vocabolo \"broadsword\" quale sinonimo/abbreviazione di \"Basket-hilted sword\", cio\u00e8 della tipologia di armi manesche nota come \"spade con elsa a cesto\"."}
{"id": "3554533", "revid": "375960", "url": "https://it.wikipedia.org/wiki?curid=3554533", "title": "Squadrona", "text": ""}
{"id": "3554535", "revid": "1573940", "url": "https://it.wikipedia.org/wiki?curid=3554535", "title": "Karakuri", "text": ", letteralmente: \"Il meccanismo\", \u00e8 il primo manga autoconclusivo (\"one-shot\") pubblicato dal mangaka Masashi Kishimoto, in seguito diventato famoso per il manga Naruto. Il fumetto, dopo aver vinto nel 1995 il premio \"Hop Step\" indetto dalla rivista settimanale \"Sh\u014dnen Jump\", \u00e8 stato pubblicato sulla stessa rivista nel 1996. dedicato ai promettenti giovani mangaka e ripubblicato nel quinto fanbook di Naruto inedito in Italia del 2009.\nTrama.\nPer contrastare un terribile virus che sta infestando il pianeta e che agisce direttamente sul cervello, vengono create vertebre cervicali che una volta impiantate nel sistema nervoso centrale permettono la ripresa della piena funzionalit\u00e0 del corpo. Il Ministero della Salute Pubblica giapponese per\u00f2, una volta sviluppata la tecnologia, pensa di sfruttarla per scopi militari, creando i cosiddetti \"androidi\", met\u00e0 uomo e met\u00e0 macchina, da sfruttare come armi umane."}
{"id": "3554546", "revid": "124123", "url": "https://it.wikipedia.org/wiki?curid=3554546", "title": "Gustavo Semmola", "text": "Biografia.\nL'avvocato del foro di Napoli Gustavo Semmola sostitu\u00ec, per i popolari, nel collegio di Monopoli, l'On. Luigi Indelli figura storica della politica postunitaria monopolitana morto il 20 febbraio 1903 rappresentante dell'alta borghesia locale, rimpiazzato per poco pi\u00f9 di un anno da Gian Matteo Colucci di Fasano. \nLe nuove elezioni del 6 novembre 1904 videro la prima grande vittoria del Semmola. Fu rieletto anche alle elezioni del 7 marzo 1909, probabilmente per il cavalleresco ritiro del liberale Luigi Capitanio insigne chirurgo che, considerandolo un amico, \"si rec\u00f2 a Bari per confermare la candidatura dell'altro, e poi dichiar\u00f2 a voce e a stampa di essere negativo ad ogni sua candidatura, specie contro il suo amico Semmola\".\nEbbe il grande merito di impostare, in modo definitivo, la soluzione del problema del porto di Monopoli, molto sentito dalla popolazione locale, per il quale ottenne nel 1906 un contributo governativo di mezzo milione e in seguito un altro di 800.000 lire. Giovanni Giolitti lo chiamava \u201cl'uomo dei porti\u201d per il suo interessamento anche per gli scali di Mola di Bari e Polignano a Mare. \nRimase in carica fino alle turbolente elezioni del 26 ottobre del 1913. In quest'occasione si organizzarono in modo aggressivo i cattolici nella \"Societ\u00e0 Operaia Cattolica\", tutto il clero locale e i sindacalisti nella \"Societ\u00e0 Operaia\" in appoggio all'on. Gustavo Semmola contro il liberale Luigi Capitanio appoggiato dalla borghesia locale, dalla Massoneria e da gran parte del contado. Il Capitanio, ancora molto riluttante a scendere in lizza contro l'amico Semmola, fu trascinato quasi a forza nell'agone politico e risult\u00f2 vincente.\nLa perdita del collegio da parte del Semmola \u00e8 attribuibile, per quanto si legge sulla stampa dell'epoca, ad un certo scontento dei monopolitani, che gli rimproveravano una scarsa presenza nell'ultimo periodo del suo mandato e alla grande popolarit\u00e0 di Luigi Capitanio. Molti gli episodi di intolleranza politica, anche violenti, tra i fautori dei due contendenti riportati sulla stampa locale.\nNel 1938 richiese la nomina a senatore."}
{"id": "3554555", "revid": "1543377", "url": "https://it.wikipedia.org/wiki?curid=3554555", "title": "Don Tapscott", "text": "Carriera.\nHa conseguito un Bachelor of Science in Psicologia e statistica e un \"Master of Education\" in Metodologia della ricerca. Detiene anche tre lauree honoris causa in Giurisprudenza, conferitegli dalla \"University of Alberta\" nel 2001, dalla \"Trent University\" nel 2006 e dalla \"McMaster University\" nel 2010. Mentre frequentava il \"Master of Education\" presso la \"University of Alberta\", si \u00e8 candidato come sindaco di Edmonton alle elezioni municipali del 1977.\nSpecializzato in strategia aziendale, trasformazione organizzativa e applicazione delle tecnologie in ambito aziendale e sociale, nel 1993, ha fondato il think tank di strategia aziendale \"New Paradigm\" (l'attuale \"nGenera Insight\"), di cui \u00e8 presidente.\n\u00c8 anche professore aggregato di management presso la \"Rotman School of Management\" dell'Universit\u00e0 di Toronto.\n\u00c8 autore o coautore di quattordici libri sull'applicazione della tecnologia all'azienda e alla societ\u00e0.\nIl quattordicesimo libro, scritto insieme ad Anthony D. Williams e intitolato \"Macrowikinomics. Rebooting Business and the World\" (in italiano, \"Macrowikinomics. Riavviare il sistema: dal business al mondo\") \u00e8 uscito nel settembre del 2010.\n\"Macrowikinomics\" \u00e8 il seguito di \"Wikinomics: How Mass Collaboration Changes Everything\" (in italiano, \"Wikinomics. La collaborazione di massa che sta cambiando il mondo\"), anch'esso scritto con Anthony D. Williams e pubblicato nel 2006. \"Wikinomics\" \u00e8 stato un bestseller a livello internazionale, si \u00e8 posizionato in testa alla classifica dei migliori libri di management del 2007 ed \u00e8 stato tradotto in 20 lingue.\nUn altro suo libro recente, pubblicato nel 2008 e intitolato \"Grown Up Digital: How the Net Generation is Changing Your World\" (in italiano, \"Net Generation. Come la generazione digitale sta cambiando il mondo\"), sulla base di un'indagine condotta su pi\u00f9 di 11.000 giovani e costata 4,5 milioni di dollari, esamina come la generazione digitale stia cambiando il mondo e tutte le sue istituzioni.\n\"Grown Up Digital\" \u00e8 il seguito del famoso libro del 1997, \"Growing Up Digital: The Rise of the Net Generation\", che spiegava quale impatto avesse sull'azienda e sulla societ\u00e0 la prima generazione ad essere cresciuta nel mondo digitale.\nIl libro del 2003, \"The Naked Corporation: How the Age of Transparency Will Revolutionize Business\", di cui \u00e8 coautore David Ticoll, illustra come la trasparenza aziendale, la responsabilit\u00e0 e le relazioni tra gli azionisti costituiscano la nuova frontiera dell'innovazione competitiva.\nLa pubblicazione del 2000,\" Digital Capital: Harnessing the Power of Business Webs\" (in italiano, \"Capitale digitale. La forza dei business Web\"), descrive in che misura i \"business Web\" stiano rimpiazzando il modello tradizionale di impresa e cambiando le dinamiche di creazione della ricchezza e di concorrenza.\n\"Digital Economy: Promise and Peril In The Age of Networked Intelligence\", pubblicato nel 1995, \u00e8 stato uno dei primi libri a descrivere come internet avrebbe potuto cambiare l'azienda e la societ\u00e0.\n\u00c8 noto anche per il libro \"Paradigm Shift: The New Promise of Information Technology\" del 1992.\nVive a Toronto."}
{"id": "3554571", "revid": "729019", "url": "https://it.wikipedia.org/wiki?curid=3554571", "title": "Azione del 22 settembre 1914", "text": "L'azione del 22 settembre 1914 \u00e8 stata uno scontro navale che ebbe luogo nei primi mesi della prima guerra mondiale, durante il quale un sommergibile tedesco affond\u00f2 tre incrociatori della Royal Navy britannica impegnati in un pattugliamento. Circa 1450 marinai persero la vita e l'azione ebbe forte risonanza sia in Gran Bretagna che in Germania, confermando l'importanza dell'arma sottomarina. Lo smacco subito dalla marina britannica ne danneggi\u00f2 fortemente la reputazione nelle fasi iniziali del conflitto, in un momento in cui diverse nazioni erano ancora indecise riguardo a quale schieramento appoggiare.\nPremesse.\nAllo scoppio della guerra, l'Ammiragliato britannico dovette fronteggiare le necessit\u00e0 di pattugliare tutte le sue zone di competenza, ma le navi di prima linea a disposizione non permettevano di farlo. Pertanto venne deciso di utilizzare anche navi obsolete per coprire aree non primarie o fornire un primo allarme in caso di attacco. Tra le navi in disponibilit\u00e0, gli incrociatori della classe Cressy, tecnologicamente obsoleti pur avendo solo 12 anni di vita, parte dei quali (\"Cressy\", \"Aboukir\", \"Bacchante\", \"Euryalus\" ed \"Hogue\") venne inquadrata nel 7\u00ba Squadrone incrociatori, detto \"Live Bait Squadron\" (lo squadrone delle esche vive), basato a Harwich. La mattina del 22 settembre l'U-9, al comando di Otto Weddigen, era in navigazione nei \"Broad Fourteens\" di ritorno alla base. Nella stessa zona si trovavano di pattuglia tre incrociatori del 7\u00ba Squadrone, la \"Aboukir\" al comando de Capitano Drummond, l'ufficiale con pi\u00f9 anzianit\u00e0, la \"Hogue\" e la \"Cressy\". La \"Euryalus\", nave ammiraglia dello squadrone al comando del contrammiraglio Christian, aveva fatto ritorno alla base il 20 settembre per fare rifornimento, mentre i cacciatorpediniere di scorta erano stati costretti a ritirarsi il 17 a causa delle condizioni meteorologiche.\nL'attacco.\nGli incrociatori britannici erano obsoleti e con una inadeguata compartimentazione stagna rispetto ai possibili danni da siluro, Il 22 settembre 1914, la \"Cressy\", la \"Aboukir\" e la \"Hogue\") pattugliavano i \"Broad Fourteens\", una zona del Mare del Nord in cui la profondit\u00e0 \u00e8 solo 14 fathoms, pari a circa 25 metri, quando vennero intercettati dal sottomarino tedesco U-9; la \"Aboukir\" fu silurata ma le altre navi ritennero si trattasse di una esplosione da mina e fermarono le macchine per prestare soccorso; a quel punto il sottomarino tedesco lanci\u00f2 altri due siluri contro la \"Hogue\" che avvist\u00f2 le scie e rispose con il cannone, ma venne colpita ed affondata; a quel punto la \"Cressy\" tent\u00f2 di allontanarsi ma venne fatta bersaglio di altri due siluri che la affondarono. Diversi pescherecci olandesi presenti in zona accorsero per soccorrere i naufraghi, e anche alcune unit\u00e0 leggere inglesi, ma le navi affondarono molto rapidamente, e comunque il rischio delle mine navali era elevato.\nLe perdite vere furono non tanto le navi, obsolete e da rottamare al primo serio problema, ma quelle umane, di 60 ufficiali e 1400 uomini di equipaggio, e il segretario all'Ammiragliato ritenne un errore di giudizio la permanenza delle due unit\u00e0 rimaste ferme per soccorrere l'equipaggio dell'\"Aboukir\", facile bersaglio dei siluri tedeschi."}
{"id": "3554579", "revid": "767487", "url": "https://it.wikipedia.org/wiki?curid=3554579", "title": "Dil To Pagal Hai", "text": "Dil To Pagal Hai (hindi: \u0926\u093f\u0932 \u0924\u094b \u092a\u093e\u0917\u0932 \u0939\u0948, urdu: \u062f\u0644 \u062a\u0648 \u067e\u0627\u06af\u0644 \u06c1\u06d2, in italiano: \"Il cuore \u00e8 matto\") \u00e8 un film del 1997 di Yash Chopra. Il film racconta dell'amore fra dei ballerini in una compagnia di danza. La tag line del film \u00e8 \"Qualcuno da qualche parte \u00e8 fatto per te...\" protagonisti del film sono Shahrukh Khan, Madhuri Dixit e Karisma Kapoor, con un lungo cameo di Akshay Kumar. \u00c8 il primo film di Bollywood ad essere girato a Baden-Baden, in Germania, e nel parco tematico tedesco Europa Park. Il film \u00e8 stato il secondo pi\u00f9 grande incasso per l'anno 1997 a Bollywood. Il film ha ricevuto numerosi premi, compresi i Filmfare Awards nelle categorie pi\u00f9 importanti: miglior film, miglior regista, miglior attore e miglior attrice.\nTrama.\nRahul \u00e8 il ballerino e il direttore di un popolare musical. Crede che Nisha, una delle sue ballerine, sia la sua migliore amica; Nisha si comporta come un'amica, ma \u00e8 segretamente innamorata di lui. Nisha si ferisce a un piede e Rahul ha bisogno di una nuova ballerina. Cos\u00ec ingaggia Pooja. Lei e Rahul sono sempre pi\u00f9 attratti l'uno dall'altro, ma si comportano come se non fosse accaduto nulla. Ma Pooja, all'insaputa di Rahul, \u00e8 gia promessa ad Ajay."}
{"id": "3554581", "revid": "729019", "url": "https://it.wikipedia.org/wiki?curid=3554581", "title": "Seth Skyfire", "text": "\u00c8 stato sotto contratto con la World Wrestling Entertainment, combattendo per\u00f2 solo nella federazione di sviluppo, la Ohio Valley Wrestling.\nCarriera.\nOhio Valley Wrestling (2005-2007).\nNel 2005, Adkins viene messo sotto contratto di sviluppo dalla WWE e viene mandato in OVW per ulteriore allenamento dove lotta con il nome di Seth Skyfire. Il 12 ottobre 2005, Skyfire vinse l'OVW Southern Tag Team Championship insieme a Chet the Jet sconfiggendo Chad &amp; John Toland. Persero i titoli l'8 febbraio 2006 contro The Miz e Caylen Croft. Un mese pi\u00f9 tardi, Skyfire sconfigge Aaron Stevens vincendo l'OVW Television Championship.\nVerso met\u00e0 2006, Skyfire lott\u00f2 in coppia con CM Punk e i due riuscirono anche a vincere i titoli di coppia il 28 luglio contro Shad Gaspard &amp; JTG. Persi i titoli contro Deuce e Domino, Skyfire lott\u00f2 anche contro Charles Evans e vinse di nuovo il Television Championship con il nome di El Aero Fuego, un lottatore mascherato. Dopo aver perso il titolo contro Mike Kruel e Shawn Osbourne che lo detenevano con la Freebird Rules, Skyfire venne licenziato a inizio 2007.\nRing of Honor (2007-2008).\nDopo aver combattuto per la Ring of Honor, nel 2008 Adkins annuncia il suo ritiro dal mondo del wrestling.\nTitoli e riconoscimenti.\nGlobal Championship Wrestling\nOhio Valley Wrestling"}
{"id": "3554585", "revid": "767487", "url": "https://it.wikipedia.org/wiki?curid=3554585", "title": "Raymond Louviot", "text": "Fu professionista dal 1931 al 1949 e vinse trentanove corse, fra cui i Campionati francesi, il Grand Prix des Nations e il Grand Prix de Ouest-France, oltre a due tappe al Tour de France.\nCarriera.\nPassato professionista nel 1931 con la squadra francese Genial Lucifer, ebbe modo di mettersi subito in evidenza soprattutto nelle corse in linea nazionali, riuscendo a cogliere all'esordio una vittoria, nella Parigi-Contres.\nNel 1932 riusc\u00ec nuovamente a vincere, un circuito sempre in Francia, e partecip\u00f2 alla sua prima grande corsa a tappe, il Giro d'Italia in cui sfior\u00f2 la vittoria nella seconda tappa, che termin\u00f2 al secondo posto dietro Hermann Buse. La sua stagione vise piazzamenti in diverse prove francesi, fra cui un decimo posto nel Crit\u00e9rium National e nella Parigi-Tours.\nNel 1933 riusc\u00ec a cogliere diverse affermazioni, fra cui la vittoria nel Grand Prix des Nations, corsa a cronometro che sar\u00e0 considerata una sorta di antesignano del mondiale di specialit\u00e0. Nel corso della stagione ottenne anche piazzamenti in corse francesi: fu ottavo alla Parigi-Nizza, quarto nel Crit\u00e9rium National e secondo nel Grand Prix de Plouay.\nNel 1934 partecip\u00f2 ai campionati nazionali che riusc\u00ec a vincere e al suo primo Tour de France in cui si impose nella ventiduesima tappa, cogliendo in totale dodici piazzamenti nei primi dieci nel corso delle varie tappe e concludendo la corsa al dodicesimo posto assoluto. In quella stagione concluse secondo la Bordeaux-Parigi, fu poi quinto nella Parigi-Nizza e nono sia alla Parigi-Roubaix che alla Parigi-Tours.\nNel 1935 si afferm\u00f2 in cinque corse, soprattutto circuiti, fra cui la quarta tappa della Parigi-Nizza, mentre fra i piazzamenti, il quarto posto alla Bordeaux-Parigi e il settimo al Criterium National.\nIl 1936 fu meno prolifico del precedente, Louviot conquist\u00f2 una corsa del panorama francese, la Parigi-Sedan, e fu quarto ai campionati nazionali in linea. Svolse anche attivit\u00e0 di pistard, arrivando terzo nella Coppa di Francia di mezzofondo.\nNel 1937 vinse otto corse fra cui due brevi prove a tappe, il Tour du Sud-Est e il Circuit Deux-S\u00e8vres, mentre nel 1938 vinse tre prove, fra cui la Parigi-Rennes, e fu quarto alla Parigi-Tour e ottavo alla Parigi-Nizza, mentre nel 1939 vinse la sua seconda tappa al Tour de France.\nCon l'avvento della Seconda guerra mondiale l'attivit\u00e0 ciclistica si interruppe, ma comunque Louviot riusc\u00ec a partecipare a qualche corsa nazionale, vincendo anche il Criterium di Francia, e stessa cosa accadde negli anni successivi.\nOttenne gli ultimi risultati subito dopo la fine della guerra, prima del ritiro nel 1949, vincendo il Grand Prix de Plouay nel 1947 e arrivando secondo nel campionato francese l'anno successivo."}
{"id": "3554587", "revid": "729019", "url": "https://it.wikipedia.org/wiki?curid=3554587", "title": "Isola Spaatz", "text": "L'isola di Spaatz \u00e8 un'isola dell'Antartide coperta di ghiaccio.\nGeografia.\nL'isola si trova a sud-est dell'isola Alessandro I e ad est della base della penisola Antartica vicino alla costa della terra di Ellsworth, 30\u00a0km ad est dell'isola Smyley.\nLe sue dimensioni sono di 80 per 40\u00a0km e copre un'area di circa 4.100\u00a0km\u00b2, il che la rende la 136\u00aa isola per grandezza al mondo.\nL'isola si trova sotto l'amministrazione del trattato Antartico."}
{"id": "3554596", "revid": "599013", "url": "https://it.wikipedia.org/wiki?curid=3554596", "title": "Karl Muggeridge", "text": "Vincitore del campionato mondiale Supersport nel 2004.\nCarriera.\nDopo diversi anni nei campionati giovanili motocross, fece l'esordio nelle corse su pista nel 1994 e l'anno successivo si classific\u00f2 al 4\u00ba posto nella classe 250 australiana. Nel 1998 inizi\u00f2 a partecipare ad alcune gare del campionato mondiale Supersport e alla fine della sua prima stagione si classific\u00f2 al 40\u00ba posto nella classifica piloti. L'anno dopo si classific\u00f2 ventitreesimo. \nNel 2000 diviene pilota titolare nel mondiale Supersport, alla guida di una Honda CBR600 gestita dal team Ten Kate Racing. In occasione dell'ultima gara stagionale a Brands Hatch ottiene il suo primo successo. Chiude la stagione al quinto posto in classifica. Nel 2001 si trasferisce al team Suzuki Alstare Corona Extra che gli affida una Suzuki GSX R600. Non ottiene successi ma risulta il miglior pilota Suzuki in stagione classificandosi settimo. Nel 2002 passa al team Honda UK Race che gli affida una Honda CBR 600F. Ottiene un unico podio stagionale giungendo terzo a Silverstone e chiude la stagione al quattordicesimo posto. \nNel 2003 torna al team Ten kate che gli affida una Honda CBR600RR con la quale va a vincere le ultime tre gare stagionali chiudendo al quarto posto in classifica. Nel 2004 inizia la seconda stagione consecutiva con il team. Porta a termine tutte le dieci gare stagionali, ottenendo sempre punti e vincendone sette. Ottiene il titolo iridato con un margine di oltre sessanta punti sul pi\u00f9 diretto concorrente ossia il suo connazionale Broc Parkes.\nGli ottimi risultati nel mondiale Supersport lo portarono al passaggio nel campionato mondiale Superbike, sempre con il Ten Kate Racing, dove nell'anno del suo esordio (2005) si classific\u00f2 all'11\u00ba posto. Muggeridge corse nel mondiale Superbike fino al 2009 ma i risultati non migliorarono dall'anno del suo esordio e nei 4 anni che trascorse nella categoria non ottenne mai n\u00e9 una vittoria n\u00e9 una pole position e nemmeno un podio.\nNel 2010 ha corso nel IDM Superbike (campionato tedesco della Superbike) in sella ad una Honda CBR 1000RR, ottenendo alla gara d'esordio la pole position e due vittorie, proseguendo la stagione con ulteriori buoni risultati, tanto da ottenere il titolo a fine anno. \u00c8 arrivato invece al terzo posto nel 2011.\nChiamato nel 2011 a sostituire l'infortunato Rub\u00e9n Xaus nel team Castrol Honda, \u00e8 costretto a rinunciare a causa di un infortunio ad un polso per una caduta in mountain bike. Per il fine settimana di Silverstone, la moto del team olandese viene quindi affidata all'italiano Fabrizio Lai. Partecipa infine alla gara portoghese sul circuito di Portim\u00e3o non ottenendo punti validi per la classifica piloti.\nAnche nel 2012 partecipa al campionato tedesco Superbike in sella ad una Honda CBR 1000RR."}
{"id": "3554597", "revid": "422173", "url": "https://it.wikipedia.org/wiki?curid=3554597", "title": "Campionato nazionale Dante Berretti 2010-2011", "text": "Il campionato nazionale \"Dante Berretti\" 2010-2011 \u00e8 la 45\u00aa edizione del campionato nazionale Dante Berretti. Le detentrici del trofeo sono l'Atalanta e il Novara."}
{"id": "3554599", "revid": "65142787", "url": "https://it.wikipedia.org/wiki?curid=3554599", "title": "Gas venefici", "text": ""}
{"id": "3554602", "revid": "990063", "url": "https://it.wikipedia.org/wiki?curid=3554602", "title": "Fritz Koenig", "text": "Biografia.\nKoenig nacque nel 1924 a W\u00fcrzburg, nel 1930 trasloc\u00f2 a Landshut. Dal 1946 fino al 1952 studi\u00f2 scultura presso la Kunstakademie M\u00fcnchen presso Anton Hiller. 1959 partecip\u00f2 alla documenta II a Kassel. 1961 si trasfer\u00ec a Ganslberg e 1964 fu invitato ad insegnare presso la Technische Hochschule M\u00fcnchen. Nello stesso anno partecip\u00f2 alla documenta III.\nNegli ultimi anni \u00e8 vissuto a Ganslberg presso Landshut."}
{"id": "3554604", "revid": "36426", "url": "https://it.wikipedia.org/wiki?curid=3554604", "title": "Cupola del Duomo di Parma", "text": ""}
{"id": "3554605", "revid": "36426", "url": "https://it.wikipedia.org/wiki?curid=3554605", "title": "Secondo avvento di Cristo", "text": ""}
{"id": "3554609", "revid": "143439", "url": "https://it.wikipedia.org/wiki?curid=3554609", "title": "Mezza Spada", "text": ""}
{"id": "3554611", "revid": "1921140", "url": "https://it.wikipedia.org/wiki?curid=3554611", "title": "O Caroline", "text": "O Caroline \u00e8 il brano di apertura di \"Matching Mole\", l'eponimo album di esordio della band britannica di rock progressivo Matching Mole, pubblicato nel 1972.\n\u00c8 una canzone d'amore che il leader della band Robert Wyatt dedica all'amica, artista ed attivista politica Caroline Coon, con la quale aveva avuto una relazione sentimentale dopo il divorzio dalla prima moglie. Viene considerata uno dei suoi capolavori, dove riversa in musica sensibilit\u00e0 d'animo e umanit\u00e0, esprimendo con struggente dolcezza la malinconia per il rapporto terminato e la speranza che si possa ricomporre.\nI testi e la voce sono di Wyatt, che suona anche il mellotron e la batteria, senza gli assoli che l'han reso famoso, mentre la musica ed il piano sono di Dave Sinclair, l'ex tastierista dei Caravan conosciuto come il maestro del tipico modo di suonare le tastiere nel rock di Canterbury. Il sound \u00e8 tipico delle atmosfere fiabesche dei primi Caravan, e incornicia il resto del disco improntato sulla sperimentazione.\nLa voce di Wyatt ed il suo dialogo al mellotron con il piano di Sinclair sono l'asse centrale della composizione, con il supporto di Dave MacRae al piano elettrico, Phil Miller alla chitarra e Bill MacCormick al basso. Il brano sfuma nel successivo \"Instant Pussy\", dove la melodia si stempera in una rappresentazione spaziale di uno sperimentalismo avanguardistico, mentre le parole di Wyatt diventano vocalizzi.\n\"O Caroline\" \u00e8 un oggetto di culto per gli amanti della musica di Canterbury e del rock progressivo in generale e, grazie alla melodia di facile ascolto, si adatta a qualsiasi orecchio musicale. Tra i vari artisti che l'hanno interpretata, vi sono Max Gazz\u00e8, nel tributo a Robert Wyatt di vari artisti italiani \"The Different You - Robert Wyatt e noi\", ed i britannici Mirage, che l'hanno registrata durante un concerto dal vivo e pubblicata nell'album \"Live 14.12.94\"."}
{"id": "3554614", "revid": "1492679", "url": "https://it.wikipedia.org/wiki?curid=3554614", "title": "Aniene (programma televisivo)", "text": "Aniene \u00e8 un programma televisivo italiano di intrattenimento, ideato e condotto da Corrado Guzzanti, con la collaborazione di Andrea Purgatori e Pietro Galeotti in onda dal 10 giugno 2011 su Sky Uno e in replica su Cielo\nLa trasmissione segn\u00f2 il ritorno in televisione di Guzzanti dopo nove anni salvo sporadiche apparizioni a \"Parla con me\" e \"Vieni via con me\"; nel ruolo di spalla figurarono Marco Marzocca e Max Paiella.\nIn sette giorni il \"Viewing On Same Day Almost Live\" (visione nello stesso giorno quasi dal vivo) registr\u00f2 pi\u00f9 di due milioni di contatti, per una media di spettatori.\nDi questi, circa (il 23%) seguirono il programma in differita tramite MySky o Sky On Demand.\n\"Aniene\" \u00e8 una collezione di gag, in cui Guzzanti propose un'alternanza di personaggi noti e di nuova invenzione.\nDopo il prologo in cui, in uno studio completamente vuoto, Guzzanti lancia il quesito: \u00abIl nazifascismo \u00e8 ancora un modello economico competitivo?\u00bb, la prima scena dopo la sigla propone il massone napoletano a capo della loggia \u00abUallera d'oro\u00bb, nei cui locali trovano accoglienza le ragazze di via Olgettina a Milano, Scillipoti e il nonno del capo della loggia, anziano personaggio ispirato a Licio Gelli, che parla con accento napoletano dei misteri d'Italia ed \u00e8 afflitto da incontinenza urinaria, tanto da aver bisogno di un domestico filippino che lo accudisca quasi costantemente, al quale affida i suoi ricordi confusi di quando ordiva trame contro la sicurezza dello Stato e che, senza pi\u00f9 rendersi conto della realt\u00e0 circostante, nomina \u00abfuciliere\u00bb per sparare \u00abai negri\u00bb, che sono pericolosi e, soprattutto, \u00abai filippini\u00bb, che sono i pi\u00f9 pericolosi di tutti perch\u00e9 non si distinguono subito e \u00abpossono essere pure dentro questa casa\u00bb.\nAl 20\u00ba minuto compare Aniene, evidente parodia di Thor, un \u00absupereroe coatto\u00bb, come lo ha definito lo stesso Guzzanti.\nIl Mafioso gi\u00e0 presente in precedenti programmi di Guzzanti festeggia i centocinquant'anni della mafia.\nL'ultimo personaggio gi\u00e0 noto ad apparire in scena \u00e8 Vulvia.\nNella fase finale della trasmissione un'annunciatrice, in uno spot propedeutico al voto per i referendum del 2011: \u00absi vota domenica 12 e luned\u00ec 13, ma potete andare anche marted\u00ec 14, ci sar\u00e0 sicuramente meno gente\u00bb.\nLa sigla di chiusura, \"L'esondazione dell'Aniene\", \u00e8 cantata imitando Antonello Venditti.\n\"Aniene 2 - Molto rigore per nulla\".\nGrazie al successo di pubblico conquistato nel 2011, la rete propone un nuovo episodio dello spettacolo del comico romano il 14 giugno 2012 alle 21.10 Sky Uno e in replica su Cielo.\nTra i personaggi del nuovo episodio si trovano Don Pizzarro, l'ex adolescente romanista ora padreLorenzo e alcuni di quelli presenti nel primo episodio. Alla trasmissione hanno partecipato Marco Marzocca, Max Paiella, Lillo Petrolo, Massimo De Lorenzo, Paola Minaccioni e Francesca Manzini."}
{"id": "3554615", "revid": "339392", "url": "https://it.wikipedia.org/wiki?curid=3554615", "title": "Sapienza Universit\u00e0 di Roma", "text": ""}
{"id": "3554620", "revid": "339392", "url": "https://it.wikipedia.org/wiki?curid=3554620", "title": "Marshevet Hooker-Myers", "text": ""}
{"id": "3554624", "revid": "599013", "url": "https://it.wikipedia.org/wiki?curid=3554624", "title": "Suore di Sant'Agnese", "text": "Le suore di Sant'Agnese (in inglese \"Sisters of Saint Agnes\") sono un istituto religioso femminile di diritto pontificio: le suore di questa congregazione pospongono al loro nome la sigla C.S.A.\nStoria.\nLa congregazione venne fondata a Barton, nel Wisconsin, dal sacerdote Caspar Rehrl (1809-1881): dopo aver cercato inutilmente di far giungere dall'Europa religiose insegnanti per le scuole parrocchiali della regione, dietro suggerimento di papa Pio IX decise di istituire a una nuova congregazione intitolata a sant'Agnese.\nL'istituto ebbe inizio il 12 agosto 1858 e nel 1863 entr\u00f2 tra le religiose della congregazione Anne Marie Hazotte, che fu la prima superiora generale delle suore di Sant'Agnese e ne \u00e8 considerata la cofondatrice. Il vescovo di Milwaukee approv\u00f2 la congregazione il 23 luglio 1870.\nL'istituto ricevette il pontificio decreto di lode il 26 febbraio 1875 e le sue costituzioni vennero approvate definitivamente dalla Santa Sede l'11 luglio 1880.\nNegli anni successivi la casa madre venne trasferita a Fond du Lac, dove nel 1896 le suore fondarono anche un ospedale; nel 1945 iniziarono ad affiancare i missionari cappuccini in Nicaragua e nel 1963 stabilirono case anche in Ecuador.\nAttivit\u00e0 e diffusione.\nLe suore di Sant'Agnese operano in ospedali e scuole (\"high school\" e \"college\").\nOltre che negli Stati Uniti d'America, sono presenti in Honduras e in Nicaragua; la sede generalizia \u00e8 a Fond du Lac, nel Wisconsin.\nAlla fine del 2008 la congregazione contava 279 religiose in 119 case."}
{"id": "3554637", "revid": "729019", "url": "https://it.wikipedia.org/wiki?curid=3554637", "title": "Bombardier Global 7000", "text": "Il Bombardier Global 7000 \u00e8 un aereo della canadese Bombardier Aerospace di tipo \"business jet\" ad alta velocit\u00e0, in fase di progettazione, la cui entrata in servizio (prevista per il 2016) \u00e8 slittata alla seconda met\u00e0 del 2018. Nel periodo tra l'apertura delle prenotazioni e la prima met\u00e0 del 2011, sono gi\u00e0 stati ordinati quasi 40 esemplari insieme al modello 8000 della stessa famiglia.\nDesign e sviluppo.\nIl Global 7000 \u00e8 stato pensato per competere sul mercato dei jet d'affari. Per battere la concorrenza i progettisti hanno puntato su aumento di spazio in cabina passeggeri, velocit\u00e0, autonomia e rispetto delle normative anti-inquinamento. Lo spazio in cabina, suddivisa in quattro compartimenti, viene dichiarato di progetto essere di 74,67\u00a0m\u00b3, cio\u00e8 un 20% circa in pi\u00f9 rispetto ai migliori concorrenti attuali.\nL'ala scelta \u00e8 caratterizzata da un nuovo profilo dichiarato in grado di migliorare il volo in regime transonico, consentendo una alta velocit\u00e0 di crociera stimata di 0,90 Mach.\nUn'altra decisione progettuale impegnativa, consiste nella scelta di adottare i motori di prossima generazione ad alta efficienza General Electric TechX, dichiarati in grado di fornire 16\u00a0500 libbre di spinta. La General Electric dichiara che i motori TechX saranno in grado di ridurre le emissioni inquinanti, in particolare quelle di NOx per le quali si pongono come obiettivo l'abbattimento fino al 50% rispetto a quanto previsto dal prossimo protocollo CAEP-6 (Civil Aircraft Emissions Protocol). Il consumo di carburante \u00e8 previsto essere complessivamente inferiore dell'8% rispetto al leader del settore, il Global Express XRS.\nCombinando queste caratteristiche, l'aereo sar\u00e0 in grado di volare non-stop da Londra a Singapore, da New York a Dubai o da Pechino a Washington con un carico utile di 10 passeggeri. L'entrata in servizio \u00e8 prevista per il 2016.\nIl 28 Maggio 2018 Bombardier ha annunciato di aver cambiato la denominazione del G7000 in G7500,a sottolineare che la realizzazione del progetto ha superato significativamente le aspettative prestazionali, rendendo il velivolo pi\u00f9 vicino al G8000, soprattutto in termini di autonomia.\nGlobal 8000.\nInsieme al Global 7000, \u00e8 stato annunciato un modello con fusoliera pi\u00f9 corta, ma con una maggiore autonomia, denominato Global 8000. Questo aereo sar\u00e0 caratterizzato da una cabina a tre zone da 63,32\u00a0m\u00b3 e da un'autonomia di 14631\u00a0km a Mach 0,85 che gli permetter\u00e0 di volare pi\u00f9 lontano di qualsiasi altro business jet attuale e di collegare Sydney a Los Angeles, Hong Kong a New York e Mumbai a New York non-stop con un carico utile di otto passeggeri. Il Global 8000 potr\u00e0 operare ad una velocit\u00e0 di crociera di Mach 0,90. L'entrata in servizio \u00e8 prevista per il 2017.\nAnche per questo modello la motorizzazione prevista \u00e8 basata sui nuovi General Electric TechX capaci di 16.500 libbre di spinta.\nNote.\n8. https://www.bombardier.com/en/media/newsList/details.bba_20180528_bombardier-elevates-the-name-of-its-flagship-busine.bombardiercom.html Bombardier Elevates the Name of its Flagship Business Jet to the Global 7500 Aircraft as Performance Continues to Exceed Expectations"}
{"id": "3554639", "revid": "469391", "url": "https://it.wikipedia.org/wiki?curid=3554639", "title": "Arnold Odermatt", "text": "Le sue fotografie da alcuni anni sono molto apprezzate nella scena artistica. Arnold Odermatt \u00e8 entrato nella Polizia nel 1948 e andato in pensione nel 1990 con il grado di tenente, responsabile della Polizia della strada e vicecomandante della Polizia cantonale di Nidvaldo.\nLe fotografie di Arnold Odermatt vennero scoperte dal figlio Urs Odermatt durante le ricerche di materiali per il suo lungometraggio Wachtmeister Zumb\u00fchl e poste come tema centrale della storia. Urs Odermatt ha raccolto i materiali nei gruppi di opere Meine Welt, Karambolage, Im Dienst e In zivil e da quel momento, in collaborazione con la storica d'arte, Dr. Beate Kemfert e la Berliner Galerie Springer &amp; Winckler, pubblica l'opera di Arnold Odermatt.\nNel 2001 le foto di Arnold Odermatt furono selezionate da Harald Szeemann per la 49\u00aa Biennale di Venezia. Nel 2002 furono messe in mostra da James Rondeau in una personale presso The Art Institute of Chicago e nel 2004 da Urs Stahel nel Museo della fotografia di Winterthur.\nBiografia.\nArnold Odermatt entr\u00f2 nella Polizia di Nidvaldo nel 1948, dopo avere dovuto abbandonare il suo originario lavoro di panettiere-pasticciere, per motivi di salute. La prima volta che Arnold Odermatt si trov\u00f2 nel luogo di un incidente con la sua Rolleiflex, per corredare il verbale con rilievi fotografici, suscit\u00f2 sconcerto. Al tempo, nella Polizia, la fotografia era qualcos'altro che un mezzo di routine per l'acquisizione di prove.\nUn collega osservava sospettoso i rilevamenti di servizio di Arnold Odermatt, che venne immediatamente chiamato a rapporto. Odermatt riusc\u00ec a convincere i propri superiori della bont\u00e0 dell'innovazione. Questi lo autorizzarono a trasformare una vecchia toilette della sede della Polizia in camera oscura provvisoria. Quando, anni dopo, la sede fu trasferita in un nuovo edificio, il primo poliziotto fotografo della Svizzera ebbe il suo laboratorio fotografico.\nModello di riferimento di Arnold Odermatt era il famoso fotografo Werner Bischof dell'agenzia Magnum. Lo incontr\u00f2 per caso, una volta, in occasione di un servizio di vigilanza sul B\u00fcrgenstock dove Bischof stava realizzando un servizio fotografico su Charlie Chaplin.\nLo stile personale di Odermatt era improntato a sobriet\u00e0 e autenticit\u00e0. L'essenzialit\u00e0 che mostravano i suoi rapporti scritti la si ritrova anche nelle sue riprese fotografiche. Indiscutibile la sua maestria artigianale: nulla di essenziale sfugge al suo occhio fotografico. In KARAMBOLAGE la sua raccolta di fotografie pi\u00f9 nota, non si vedono le vittime dell'incidente ma sculture di lamiera avulse dalla realt\u00e0. Guarda agli effetti della velocit\u00e0, della fretta dei tempi moderni, con la tenue malinconia di Jacques Tati.\nPer quarant'anni Arnold Odermatt fiss\u00f2 nelle fotografie la quotidianit\u00e0 della Polizia nidvaldese. Si interessavano alle sue riprese, di quando in quando, solo la stampa locale, il tribunale o una compagnia di assicurazioni. L'ambiente artistico cominci\u00f2 a interessarsi a quell'autore soltanto allorch\u00e9 suo figlio Urs Odermatt, regista teatrale e cinematografico, fece conoscere le riprese fotografiche con una mostra personale a Francoforte. A quella esposizione di grande successo, segu\u00ec il volume fotografico \u00abMeine Welt\u00bb. A un tratto le osservazioni della quotidianit\u00e0 della provincia della Svizzera interna, acquisivano il valore dell'opera del suo modello Werner Bischof, di casa in tutto il mondo.\nL'uso che Arnold Odermatt faceva della macchina fotografica nei suoi primi anni di servizio per i suoi rilevamenti di incidenti stradali, era una novit\u00e0 rivoluzionaria per la Polizia svizzera. Se oggi al poliziotto Arnold Odermatt gli capitasse di trovarsi con la sua macchina fotografica sul luogo di un incidente, si sentirebbe dire che fotografare in tali circostanze non \u00e8 affar suo ma compito di uno specialista poliziotto fotografo che ha fatto il debito percorso di formazione.\nPareri sull'opera.\nDr. Matthias Winzen.\nAllorch\u00e9 Arnold Odermatt - (classe 1925) \u2013 and\u00f2 in pensione nel 1990, col grado di tenente, capo della Polizia stradale e vicecomandante della Polizia di Nidvaldo, non si limit\u00f2 soltanto a uno sguardo all'indietro, verso i 42 anni di lavoro nella Polizia, ma anche ai progetti futuri: un libro di fotografie di paesaggi.\nLe numerose fotografie di incidenti stradali realizzate per il suo servizio di polizia tolleravano nel migliore dei casi che il paesaggio avesse un ruolo secondario. Detto meglio: la maestria e il modo controllato con il quale Arnold Odermatt trattava annessi e connessi dell'evidenza accessoria di un incidente automobilistico \u2013tra l'altro, appunto, anche il paesaggio circostante\u00a0\u2013 non potevano rivestire all'interno di fotografie - materiale probatorio per la Polizia - altro che una funzione secondaria. Tutto ci\u00f2 che oggi rende le fotografie di Arnold Odermatt cos\u00ec interessanti, cos\u00ec artistiche e pensate oltre il carattere situativo, ai fini dell'utilizzo legale delle riprese, era tutt'al pi\u00f9 un'aggiunta che non disturbava.\nIn tutti quegli anni durante i quali Arnold Odermatt ha fornito con le sue immagini la constatazione dei fatti in maniera corretta e adeguata al suo servizio di Polizia, per gli usi in sede giuridica e assicurativa, doveva esserci, comunque, un ulteriore elemento, una autonomizzazione artistica nella pratica delle riprese, un di pi\u00f9: queste fotografie erano, fin dall'inizio, troppo belle, troppo ricche di sfumature, troppo scenicamente cosciente il taglio delle immagini per essere semplice materiale d'uso per la Polizia. In questo valore aggiunto, in questo essere-troppo-preziose per l'originaria funzione si radica l'elemento profondamente comico delle fotografie di Arnold Odermatt. Si rifletta sulla situazione: qui c'\u00e8 stato uno scontro, tutti corrono qui e l\u00e0 - tat\u00fctata, arriva la Polizia\u00a0\u2013 ed ecco che un tizio si piazza l\u00ec, tutto concentrato e preso dall'estro artistico a fare fotografie che vanno ben oltre quel luogo e quel momento: ad un tempo successivo in cui ormai le assicurazioni hanno pagato e i peccatori d'alcol hanno gi\u00e0 avuta la patente restituita.\nDunque, nel 1990 Arnold Odermatt decide di dedicarsi infine alle qualit\u00e0 intrinseche del suo sapere fotografico, tenute da parte durante lunghi anni di lavoro in cui, con le sue riprese troppo artistiche aveva superato, quanto a grottesco, la scioccaggine visuale degli esperti delle assicurazioni e della giustizia, attaccati in maniera ossessiva ai fatti; e questo in maniera silenziosa, quasi da Eulenspiegel. Egli chiede a suo figlio Urs Odermatt l'aiuto per la progettazione di un libro di foto di paesaggi e il figlio, regista teatrale, televisivo e cinematografico, avverte subito il pericolo che il padre possa produrre un qualcosa di convenzionale, di segno contrario al suo talento specifico.\n\u00abDal momento che vuoi fare un libro, almeno che sia con le foto della Polizia\u00bb suggerisce il figlio. Entrambi rimangono stupiti di fronte al numero di negativi ancora esistenti in soffitta. E sempre pi\u00f9 viene fuori che il particolare delle fotografie non \u00e8 il paesaggio marginalizzato n\u00e9 la professionalit\u00e0 fotografica, posti al di l\u00e0 e staccati dalla situazione dell'incidente, piuttosto, il particolare delle fotografie di Arnold Odermatt consiste nell'incredibile e nel grottesco collegamento tra banale evento quotidiano e innalzamento romantico paesaggistico, nello scopo funzionale della prova e la messinscena teatrale realizzata dal fotografo (luci, punto di ripresa etc., allo stesso modo di un regista).\nNon \u00e8 che il particolare sta nel fatto che il fotografo Odermatt ci pone il dubbio sommesso sul contenuto reale documentale della fotografia, quando vediamo come in un film una carcassa d'auto in bilico sul precipizio e quelle finite a testa in gi\u00f9?\nNon \u00e8 che Odermat utilizza il mezzo realistico fotografia per instillarci il dubbio su come sia realisticamente concepibile una realt\u00e0 nella quale possono darsi improvvisi cambiamenti di direzione o delle fermate obbligate fino all'incidente mortale? Ci\u00f2 che al primo sguardo in queste foto ci appare concreto e serio, al secondo sguardo si rivela assurdo e comico. Al terzo sguardo le immagini ci appaiono\u00a0\u2013 e questo \u00e8 forse il loro effetto pi\u00f9 profondo\u00a0\u2013 comiche e mortalmente serie allo stesso tempo.\nDa: Dr. Matthias Winzen, Direttore dello Staatliche Kunsthalle Baden-Baden: Discorso di apertura all'inaugurazione della mostra, Baden-Baden 2003.\nKlaus Honnef.\n(.) Inizialmente si accostava all'oggetto del suo interesse di fotografo da lontano. Lo individuava dietro una cortina di colleghi, curiosi e testimoni. Quindi metteva da parte la sua timidezza. In men che non si dica, le auto fatte fermare, ammaccate, fracassate, a pezzi, e adesso immobili, riempivano il formato del suo apparecchio. Mancano sempre vittime e carnefici. Di fronte a certe carcasse risulta difficile credere che non ci fossero feriti e che non ci fosse scappato il morto. Per ampio tratto nessuna ambulanza, nessuna macchina mortuaria. Soltanto le automobili deformate forniscono il soggetto: come se un erculeo artista le avesse ridotte a carcasse con la violenza, messe in bilico, scagliate nell'acqua e compresse a forza. Allo stesso tempo, la componente estetica della sua fotografia, serve esclusivamente alla precisazione di quello che mostrano. Poi un secondo sguardo alle modeste immagini bianco nere nel severo stile documentario tradisce l'acuta percezione del poliziotto. Cos\u00ec, sono le circostanze particolari dell'avvenimento a decidere l'entit\u00e0 della distanza tra fotografo e oggetto. La maggior parte delle riprese di Odermatt mostrano, non a caso, non solo il luogo del delitto ma anche le probabili cause: strade rese sdrucciolevoli dal ghiaccio o dalla pioggia, pneumatici consumati, un trattore che procedeva molto lentamente o che ha effettuato un'improvvisa svolta e supponibili comportamenti scorretti dei protagonisti dell'incidente. Talvolta \u00e8 possibile vedere anche i soccorritori che rimuovono i resti nonch\u00e9 i curiosi a bocca aperta. Odermatt raggiunse l'et\u00e0 pensionabile nel 1990 col ruolo di capo della polizia stradale del Cantone Nidvaldo. Da: Klaus Honnef, Prof. em. per Teoria della fotografia alla Kunsthochschule Kassel: Arnold Odermatt, in: (Tat) Orte, Catalogo della mostra in NRW-Forum Kultur und Wirtschaft, D\u00fcsseldorf 2006.\nUrs Odermatt.\nInizialmente, l'idea di Arnold Odermatt era quella di realizzare un bel libro con le sue fotografie. E alla pari di qualunque sensato fotografo pensava, naturalmente, a un sontuoso volume a colori che mostrasse le bellezze della sua terra, Nidvaldo, nel suo lato migliore. Devo ammettere che quando mio padre chiese il mio sostegno per un tale progetto, ero molto titubante. Sono tanti i libercoli da strapazzo con foto a colori sul mercato perch\u00e9 volessi, col mio contributo, aggiungerne un altro alla pila. L'idea illuminante per un progetto autonomo mi venne nel momento in cui mi misi a frugare nei vecchi archivi e biblioteche alla ricerca di spunti e materiali per il mio lungometraggio Wachtmeister Zumb\u00fchl: un volume di immagini con l'opera di una vita di un poliziotto fotografo. Al tempo non avevo ancora visto un simile progetto editoriale. Qui stava esattamente il tema del libro di fotografie che collega il vero, autentico Arnold Odermatt con una possibile nicchia di mercato: il diario di uno in uniforme, in servizio e in borghese! Adesso era mio padre a dubitare: lui avrebbe voluto, piuttosto, un libro con foto moderne a colori e non la solita vecchia cavolata. Eppure, dacch\u00e9 mi ricordo, la sua passione fotografica era per i materiali in bianco e nero. Dominano, se devo essere sincero, soprattutto ricordi di pungenti odori provenienti dal bagno dei genitori. Poich\u00e9 il comando di Polizia di Nidvaldo, per lungo tempo, non ebbe a disposizione un laboratorio fotografico e mio padre, da uomo terribilmente probo, anche pi\u00f9 tardi continu\u00f2 a sviluppare e accrescere, senza riguardo per il nostro naso, il suo diario fotografico privato nel bagno del nostro appartamento, la fotografia nella mia infanzia si \u00e8 caratterizzata come forma di espressivit\u00e0 visuale creativa maleodorante. Questo era in totale contrasto con la mia idea romantica dell'arte che potevo immaginarmi anche repellente, capace di scuotere e di sconvolgere, ma, comunque, sempre e solo profumata e mai con odore mordente come quello che incalzava dal bagno di casa nostra. Forse \u00e8 per questo che ho scoperto il lavoro di mio padre cos\u00ec tardi.\nDa: Urs Odermatt: Notizen zu einer sp\u00e4ten Karriere - Arnold Odermatt, in: Nidwaldner Kalender, Stans 2002.\nFilm.\nNegli anni sessanta Arnold Odermatt ha documentato i primi tempi della realizzazione dell'autostrada nei tratti di Acheregg e Loppertunnel con grandissimo numero di fotografie e materiali in 16\u00a0mm. Nel 1991, da questo materiale storico, Urs Odermatt ha realizzato il film documentario Lopper.\nIn qualit\u00e0 di fotografo di scena, negli anni novanta Arnold Odermatt ha seguito la lavorazione dei film di Urs Odermatt Rotlicht!, Gekauftes Gl\u00fcck e Wachtmeister Zumb\u00fchl."}
{"id": "3554644", "revid": "599013", "url": "https://it.wikipedia.org/wiki?curid=3554644", "title": "Societ\u00e0 delle Vergini di Ges\u00f9 e di Maria", "text": "La Societ\u00e0 delle Vergini di Ges\u00f9 e di Maria (in francese \"Soci\u00e9t\u00e9 des Vierges de J\u00e9sus et de Marie\") \u00e8 un istituto religioso femminile di diritto pontificio: le suore di questa congregazione pospongono al loro nome la sigla V.J.M.\nStoria.\nLa congregazione venne fondata nel 1844 a Saint-Maur dal parroco Joseph Brun: sul modello delle vergini della Chiesa primitiva, le suore della Societ\u00e0 avrebbero emesso i voti di povert\u00e0, obbedienza e castit\u00e0 ma non avrebbero avuto l'obbligo di vivere in comunit\u00e0 n\u00e9 quello di indossare un abito religioso o altri segni distintivi.\nL'istituto ricevette il pontificio decreto di lode il 5 gennaio 1867 e l'approvazione della Santa Sede il 5 giugno 1874.\nAttivit\u00e0 e diffusione.\nAlla congregazione appartengono suore interne, che vivono in comunit\u00e0, e suore esterne, che sono la maggior parte, che vivono la loro consacrazione nel mondo, come i membri degli istituti secolari.\nLa congregazione \u00e8 particolarmente diffusa in Brasile, dove le Vergini sono presenti dal 1881, ma l'istituto mantiene il riserbo sull'esatta ubicazione delle comunit\u00e0 e della sede generalizia, che \u00e8 in arcidiocesi di Campinas.\nAlla fine del 2008 la congregazione contava 532 religiose e 9 case."}
{"id": "3554647", "revid": "536159", "url": "https://it.wikipedia.org/wiki?curid=3554647", "title": "Aeroporto Fascene", "text": ""}
{"id": "3554653", "revid": "536159", "url": "https://it.wikipedia.org/wiki?curid=3554653", "title": "Aeroporto di Montr\u00e9al-Mirabel", "text": ""}
{"id": "3554666", "revid": "3831", "url": "https://it.wikipedia.org/wiki?curid=3554666", "title": "Campionato Nazionale Dante Berretti", "text": ""}
{"id": "3554670", "revid": "913245", "url": "https://it.wikipedia.org/wiki?curid=3554670", "title": "Kateryna Karsak", "text": ""}
{"id": "3554671", "revid": "1305772", "url": "https://it.wikipedia.org/wiki?curid=3554671", "title": "Never Leave You", "text": ""}
{"id": "3554673", "revid": "834", "url": "https://it.wikipedia.org/wiki?curid=3554673", "title": "Neverending Tour (Ligabue)", "text": ""}
{"id": "3554674", "revid": "1833487", "url": "https://it.wikipedia.org/wiki?curid=3554674", "title": "Scolari", "text": ""}
{"id": "3554675", "revid": "834", "url": "https://it.wikipedia.org/wiki?curid=3554675", "title": "Nevicata del 1986 (Roma)", "text": ""}
{"id": "3554676", "revid": "848247", "url": "https://it.wikipedia.org/wiki?curid=3554676", "title": "New Forest", "text": "La New Forest \u00e8 una zona verde attrezzata a parco del Sud dell'Inghilterra.\nStoria.\nIl nome, che significa letteralmente \"foresta nuova\", risale all'XI secolo, quando la zona fu scelta come riserva reale di Guglielmo I d'Inghilterra e fu chiamata \"Foresta Nova\".\nAll'epoca il termine non designava un'area boschiva, bens\u00ec un territorio di caccia soggetto alla \"Forest Law\". \nAnche oggi la superficie a bosco \u00e8 meno della met\u00e0 dell'intera New Forest; il resto del territorio \u00e8 rappresentato da pascoli, prati di erica e di felci, zone umide, aree abitate e coste.\nNel 2005 la zona \u00e8 diventata parco nazionale, con la denominazione \"New Forest National Park\"..\nIl New Forest pony si svilupp\u00f2 originariamente in questa zona."}
{"id": "3554680", "revid": "767487", "url": "https://it.wikipedia.org/wiki?curid=3554680", "title": "Trond Bj\u00f8rndal", "text": "Carriera.\nGiocatore.\nClub.\nBj\u00f8rndal inizi\u00f2 la sua carriera nel Kvernbit, per poi vestire le maglie di \u00c5sane e Bryne. Nel 1997 pass\u00f2 allo Haugesund e gioc\u00f2 due stagioni nella Tippeligaen con questo club. Dopo aver sostenuto un provino per lo Sheffield United, senza esito positivo, pass\u00f2 ai danesi del Vejle.\nDopo il ritiro.\nNel 2004, su scelto come allenatore dello \u00c5sane, con H\u00e5kon \u00d8stevold come suo assistente. Rimase al club per una sola stagione, perch\u00e9 fu poi assunto al L\u00f8v-Ham come assistente di Magnus Johansson. L'anno seguente, Johansson lasci\u00f2 l'incarico e Bj\u00f8rndal ne prese il posto. Il L\u00f8v-Ham raggiunse la salvezza, ma Bj\u00f8rndal rassegn\u00f2 le dimissioni. Poco dopo, fu nominato direttore sportivo dello \u00c5sane."}
{"id": "3554682", "revid": "199745", "url": "https://it.wikipedia.org/wiki?curid=3554682", "title": "Senecio abrotanifolius", "text": ""}
{"id": "3554684", "revid": "161374", "url": "https://it.wikipedia.org/wiki?curid=3554684", "title": "Senecione abrotanino", "text": ""}
{"id": "3554685", "revid": "767487", "url": "https://it.wikipedia.org/wiki?curid=3554685", "title": "Le colline blu", "text": "Le colline blu (\"Ride in the Whirlwind\") \u00e8 un film del 1966 diretto da Monte Hellman.\nJack Nicholson \u00e8 il protagonista di questo western, insieme a Cameron Mitchell e Millie Perkins, ed \u00e8 anche autore del soggetto, della sceneggiatura e produttore del film.\nTrama.\nTre cowboys, in cammino verso Waco, si imbattono in una banda di ricercati che ha assaltato una diligenza e, con molta circospezione, si accampano per una notte presso il rifugio di questi. Al mattino una folta squadra di vigilantes cinge d'assedio i ricercati e con loro i malcapitati cowboys. I tre capiscono subito che possono salvarsi solo fuggendo e, presi i propri cavalli, si dirigono verso l'unica via di fuga, sebbene sia tutt'altro che agevole. Otis, che per altro \u00e8 anche il pi\u00f9 esperto dei luoghi, \u00e8 subito ferito a morte, e a fuggire rimangono il pi\u00f9 giovane, Wes, e il pi\u00f9 anziano, Vern, che vengono seguiti a distanza da un manipolo di vigilantes.\nMentre la banda \u00e8 sgominata e i suoi superstiti impiccati, i due cowboys, lasciati i cavalli, si inerpicano sulle pendici di un canyon facendo perdere le proprie tracce. Stremati, giungono ad una fattoria dove, per loro fortuna, i vigilantes sono gi\u00e0 passati. Rifocillatisi, pianificano di prendere due cavalli e correre verso le colline oltre le quali sarebbero liberi.\nL'improvviso ritorno di un vigilante, attratto dalla bella figlia dei due fattori, scompagina i piani mettendo subito in fuga i due cowboys che, imprudentemente, non avevano disarmato i loro ostaggi. Cos\u00ec il fattore ferisce Vern costringendo il pacifico Wes a difendersi uccidendolo. In due sullo stesso cavallo, verrebbero presto ripresi. Allora Vern si fa lasciare per strada e con un agguato agli inseguitori che gli costa la vita, copre a sufficienza la fuga di Wes che, raggiunte le colline blu, \u00e8 in salvo.\nProduzione.\nLa pellicola \u00e8 stata girata immediatamente dopo \"La sparatoria\", negli stessi luoghi (a Kenab e Paria, nello Utah) e sfruttando lo stesso cast tecnico e gran parte degli attori.\nDistribuzione.\nIl film \u00e8 stato presentato al San Francisco Film Festival il 23 ottobre 1966 ed ha avuto la sua prima visione Tv negli Stati Uniti il 30 novembre 1968. In Italia \u00e8 stato distribuito con notevole ritardo il 21 aprile 1978."}
{"id": "3554687", "revid": "767487", "url": "https://it.wikipedia.org/wiki?curid=3554687", "title": "Locomotiva FS 904", "text": "Le locomotive a vapore gruppo 904 delle Ferrovie dello Stato erano un gruppo di locotender costruite dalla Breda di Milano per le Ferrovie Secondarie Romane.\nStoria.\nLe locomotive vennero costruite nel 1911 per le Ferrovie Secondarie Romane (esercenti le linee Roma\u2013Marino\u2013Albano e Albano\u2013Anzio\u2013Nettuno). Si trattava di 6 unit\u00e0, numerate da 201 a 206.\nNel 1918, con l'incorporazione della rete FSR nelle Ferrovie dello Stato, le macchine furono classificate nel gruppo 904.\nLe macchine erano state previste come multiruolo adatte cio\u00e8 sia ai servizi viaggiatori che ai servizi merci. Assegnate ad deposito locomotive di Roma svolsero servizio sulle linee per Albano, Frascati e Velletri.\nCaratteristiche tecniche.\nLe locomotive 904 erano delle locotender a tre assi motori accoppiati ed uno portante anteriore, a 2 cilindri esterni, a vapore saturo e a semplice espansione nella configurazione tecnica classica di sicuro e collaudato funzionamento. \nAvevano un peso in servizio di 51.000\u00a0kg con scorte di 4.000 litri d'acqua e 1.800\u00a0kg di carbone. Le casse d'acqua erano poste ai lati della caldaia e arrivavano in lunghezza all'altezza del blocco cilindri. La distribuzione del carico sugli assi era ben calcolata e si traduceva in una migliore aderenza rispetto ad altre macchine simili come la \"gruppo 875\". Le locomotive erano fornite di freno ad aria compressa e di freno a mano. La caldaia aveva una buona produzione di vapore e permetteva lo sviluppo di ben 470\u00a0CV alla velocit\u00e0 di 45\u00a0km/h."}
{"id": "3554689", "revid": "1652635", "url": "https://it.wikipedia.org/wiki?curid=3554689", "title": "Yosemite Valley", "text": "Yosemite Valley (pron. \"jo\u028a\u02c8s\u025bm\u0268ti\u02d0/ yoh-sem-i-tee\") \u00e8 una valle la cui formazione risale all'era glaciale famosa per le sue bellezze naturali e situata nella parte occidentale della Sierra Nevada, la catena montuosa della California.\n\u00c8 frutto dell'erosione prodotta dal fiume Merced che sgorga sul lato occidentale del comprensorio e fa parte del Parco nazionale di Yosemite di cui costituisce la maggiore attrattiva turistica sebbene ne costituisca territorialmente solo l'1%. Fa parte delle aree naturali protette e la sua utilizzazione ad \"uso pubblico, per villeggiatura e svago\" fu concessa alla California dal presidente Abraham Lincoln il 30 giugno 1864.\nDescrizione.\nLa valle sorge a 1.200 metri di altitudine a circa 240 chilometri di distanza a est di San Francisco e si sviluppa da est verso ovest. Misura circa 13 chilometri in lunghezza e poco pi\u00f9 di un chilometro e mezzo in larghezza.\nAttraversata da una fitta rete di ruscelli e torrentelli e da numerose cascate (Yosemite Falls, Tenaya Creek, Illilouette e Bridalveil Creek e Bridalveil Falls sono solo alcune di tali attrattive naturali) che confluiscono nel Merced che a sua volta sfocia nell'Oceano Pacifico, \u00e8 circondata da una dozzina di cime antiche di 114 milioni di anni costituite essenzialmente da falesie e impervi picchi in granito, alte fino a 1.000 metri e particolarmente adatte alle arrampicate (come ad esempio lo Half Dome, El Capitan, i Three Brothers e Mount Lyell, che \u00e8 la vetta pi\u00f9 alta).\nFitta \u00e8 la vegetazione costituita da foreste e pinete e attraversata da sentieri interni adatti a passeggiate che portano verso alture a quote pi\u00f9 elevate da cui si possono godere scorci panoramici di grande suggestione, come ad esempio lo Wawona Tunnel, spunto per riprese cinematografiche o riproduzioni pittoriche.\nStoria.\nI nativi americani.\nI nativi americani hanno popolato la regione per 8.000 anni e ne sono stati fino al XIX secolo i soli abitanti. La prima comunit\u00e0 residente di cui si ha notizia fu un gruppo di nativi - gli Ahwahnechee - che chiamavano la valle \"Ah-wah-nee\".\nQuesto gruppo si mescol\u00f2 poi con trib\u00f9 Paiute che vivevano nella parte orientale della Sierra Nevada, presso il lago Mono. Tuttora gli eredi di questa trib\u00f9 si occupano della manutenzione del sottobosco della zona e della pulizia dei sentieri.\nI primi non nativi americani che si addentrarono nella valle furono presumibilmente gli uomini del Mariposa Battalion che a met\u00e0 Ottocento fu installato nella Sierra Nevada per dirimere contenziosi concernenti la corsa all'oro.\nLa storia di 'Alvin and the Chipmunks'.\nNel 1958, Ross Bagdasarian Sr., il creatore di Alvin and the Chipmunks, stava attraversando in macchina la valle, mentre stava ancora riflettendo a quale animale affibbiare le vocine velocizzate di sua creazione, quando improvvisamente un chipmunk gli attravers\u00f2 la strada, e si ferm\u00f2 davanti alla vettura come in segno di sfida. L'idea di creare dei chipmunks nacque proprio da quell'episodio nella Yosemite Valley."}
{"id": "3554690", "revid": "7", "url": "https://it.wikipedia.org/wiki?curid=3554690", "title": "Valle del Yosemite", "text": ""}
{"id": "3554694", "revid": "599013", "url": "https://it.wikipedia.org/wiki?curid=3554694", "title": "Geirmund Brendes\u00e6ter", "text": "Carriera.\nClub.\nBrendes\u00e6ter inizi\u00f2 la carriera con la maglia del Bremnes e vest\u00ec in seguito la casacca dello Stord. Pass\u00f2 poi al Brann, per cui debutt\u00f2 nel giugno 1991 e per cui milit\u00f2 per tredici stagioni consecutive, fatta eccezione per una parentesi all'Arminia Bielefeld nel 1997. In Germania, collezion\u00f2 13 apparizioni, prima di tornare al Brann per la parte finale del campionato 1997. Per questi ultimi, totalizz\u00f2 336 presenze tra tutte le competizioni, con 7 reti.\nNel 2001, chiese tramite un sondaggio ai suoi tifosi se avesse dovuto continuare la carriera o ritirarsi: il pubblico vot\u00f2 per la prima ipotesi. \"Geddi\" (il suo soprannome) firm\u00f2 allora un nuovo contratto. Nell'ultimo incontro della sua attivit\u00e0 agonistica per il Brann, fu schierato nei minuti finali della sfida contro il V\u00e5lerenga in posizione di attaccante, al posto di Raymond Kvisvik. Ricopr\u00ec questo ruolo in giovent\u00f9, ma non fu mai impiegato in quella posizione nel Brann.\nBrendes\u00e6ther, o pi\u00f9 semplicemente \"Geddi\", \u00e8 stato oggetto di una certa adorazione da parte dei suoi tifosi. Questo per la sua lealt\u00e0 nei confronti del club.\nNel 2008 torn\u00f2 a giocare nel Bremnes, squadra per cui inizi\u00f2 la carriera.\nNazionale.\nBrendes\u00e6ter gioc\u00f2 6 partite per la . Esord\u00ec il 9 giugno 1993, nel pareggio a reti inviolate contro i ."}
{"id": "3554697", "revid": "7", "url": "https://it.wikipedia.org/wiki?curid=3554697", "title": "Valle dello Yosemite", "text": ""}
{"id": "3554698", "revid": "7", "url": "https://it.wikipedia.org/wiki?curid=3554698", "title": "Valle di Yosemite", "text": ""}
{"id": "3554699", "revid": "571332", "url": "https://it.wikipedia.org/wiki?curid=3554699", "title": "Daegu Orions", "text": ""}
{"id": "3554700", "revid": "533647", "url": "https://it.wikipedia.org/wiki?curid=3554700", "title": "Samir", "text": "Origine e diffusione.\nDeriva dall'arabo \u0633\u0645\u064a\u0631 (\"samir\", \"sameer\"), che significa \"compagno nei discorsi alla sera\"; era il pi\u00f9 alto titolo che un sultano poteva dare a un gran visir, in qualit\u00e0 di suo confidente.\nPu\u00f2 anche essere di origine hindi, da \u0938\u092e\u0940\u0930 (\"samir\"), che significa \"vento gentile\".\nOnomastico.\nIl nome \u00e8 adespota, ovvero non \u00e8 portato da alcun santo, quindi l'onomastico ricorre il 1\u00ba novembre, giorno di Ognissanti."}
{"id": "3554701", "revid": "47767", "url": "https://it.wikipedia.org/wiki?curid=3554701", "title": "Samira", "text": ""}
{"id": "3554702", "revid": "47767", "url": "https://it.wikipedia.org/wiki?curid=3554702", "title": "Sameera", "text": ""}
{"id": "3554703", "revid": "47767", "url": "https://it.wikipedia.org/wiki?curid=3554703", "title": "Sameer", "text": ""}
{"id": "3554704", "revid": "47767", "url": "https://it.wikipedia.org/wiki?curid=3554704", "title": "Samirah", "text": ""}
{"id": "3554705", "revid": "1632387", "url": "https://it.wikipedia.org/wiki?curid=3554705", "title": "Warriors (Gary Numan)", "text": "Warriors \u00e8 il settimo album discografico di Gary Numan, pubblicato dalla Beggars Banquet Records il 16 settembre 1983.\nNel 2002 \u00e8 stato ristampato in CD con alcune tracce bonus aggiuntive.\nTracce.\nTracce bonus ristampa 2002"}
{"id": "3554706", "revid": "767487", "url": "https://it.wikipedia.org/wiki?curid=3554706", "title": "Bartolom\u00e9 Castagnola", "text": "Ha un handicap di 10 goal ed \u00e8 nella top 20 della graduatoria mondiale .\nLa sua carriera inizia a met\u00e0 degli anni ottanta quando suo padre lo porta alla scuola di polo La Martina, e dove conosce Adolfo Cambiaso. Nel 1988 si trasferisce a giocare a San Diego dove vince il San Diego Open. Da allora ha giocato anche in Inghilterra, Argentina Spegan e Dubai, ed ha vinto la Sotogrande Gold Cup, l'US Open, la USPA Gold Cup, e la Queen's Cup, l'Open di Hurlingham e la Queen's Cup. Ha partecipato 14 volte agli Argentine Open, vincendoli 6 volte e partecipando altre 3 volte alla finale.\nInsieme ad Adolfo Cambiaso (del quale ha sposato la sorella Camila) ha fondato la squadra di polo La Dolfina Polo Club dove solitamente gioca col numero 4."}
{"id": "3554710", "revid": "254059", "url": "https://it.wikipedia.org/wiki?curid=3554710", "title": "Palazzo Riva di Castel Goffredo", "text": "Palazzo Riva (\"\u00e8l Pal\u00e0s\" in dialetto locale) \u00e8 uno storico palazzo di Castel Goffredo, in provincia di Mantova ed \u00e8 situato alla periferia sud della citt\u00e0. Attualmente in disuso.\nStoria.\nL'edificio faceva parte di un complesso di costruzioni che costituivano l'azienda agricola della nobile famiglia Riva di Castel Goffredo, proveniente a Castel Goffredo nel 1590:\nNei pressi di Palazzo Riva il 24 aprile 1945 venne colpito a morte dai tedeschi in ritirata il partigiano castellano Bruno Antonelli.\nAlla famiglia Riva apparteneva anche il palazzo sito in Piazza Mazzini, nel centro storico di Castel Goffredo.\nA poca distanza da Palazzo Riva sorge l'Oratorio di San Michele Arcangelo, risalente alla prima met\u00e0 del XVIII secolo.\nPalazzo Riva \u00e8 stato inserito tra I Luoghi del Cuore, iniziativa promossa dal FAI."}
{"id": "3554714", "revid": "716642", "url": "https://it.wikipedia.org/wiki?curid=3554714", "title": "Tore Andr\u00e9 Dahlum", "text": "Carriera.\nGiocatore.\nClub.\nDahlum inizi\u00f2 la carriera nello Start. Gioc\u00f2 le sue stagioni migliori nei primi anni novanta. Come calciatore dello Start, divent\u00f2 capocannonniere della 1. divisjon nel 1990, con 20 reti.\nNel 1992 fu ingaggiato dal Rosenborg. L'esperienza non fu completamente positiva: perse infatti il posto da titolare in squadra, nonostante alcune marcature importanti come quella ai danni del Lillestr\u00f8m nella Coppa di Norvegia 1992. Dopo due anni al Rosenborg, torn\u00f2 allo Start: rimase in squadra fino al 1996, anno in cui il club retrocesse. Ebbe allora una breve esperienza in Grecia, con lo Skoda Xanthi, per poi tornare al Rosenborg.\nSuccessivamente, gioc\u00f2 in Belgio per il Gent e in Danimarca per l'Aalborg. Torn\u00f2 poi allo Start, dove chiuse la carriera.\nNel 2004 torn\u00f2 in campo per giocare qualche incontro con il Flekker\u00f8y.\nNazionale.\nDahlum gioc\u00f2 15 partite per la , con 6 reti all'attivo. Debutt\u00f2 il 12 settembre 1990, nella sconfitta per 2-0 contro l': subentr\u00f2 a Jan \u00c5ge Fj\u00f8rtoft nel secondo tempo al 66\u00ba minuto. Segn\u00f2 la prima rete nel 6-1 inflitto al , in amichevole il 31 ottobre 1990.\nAllenatore.\nA dicembre 2007 divent\u00f2 allenatore dello Jerv, con cui firm\u00f2 un contratto quinquennale. La squadra, militante in 3. divisjon, sarebbe dovuta arrivare nella massima divisione nel 2012. Nel 2009, per\u00f2, Dahlum rassegn\u00f2 le dimissioni."}
{"id": "3554718", "revid": "212348", "url": "https://it.wikipedia.org/wiki?curid=3554718", "title": "San Giovanni Battista", "text": ""}
{"id": "3554720", "revid": "110898217", "url": "https://it.wikipedia.org/wiki?curid=3554720", "title": "Planning for Real", "text": "Il termine Planning for Real, o PfR, in urbanistica indica una tecnica utilizzata per condurre un processo di progettazione urbana partecipata, ormai ampiamente utilizzata nel Nord Europa dagli esponenti del New Urbanism. Il nome le venne assegnato dagli ideatori - un gruppo di ricercatori dell'Universit\u00e0 di Nottingham guidati da Tony Gibson - negli anni settanta, e non \u00e8 mai stato tradotto in italiano (letteralmente significa \"pianificazione per davvero\").\nDescrizione.\nSi tratta di un procedimento complesso che coinvolge le differenti professionalit\u00e0 (architetti, ingegneri, urbanisti, sociologi, avvocati ecc.), che svolgono il ruolo di \"facilitatori\" e \"coordinatori\", e gli abitanti del luogo dove si vuole intervenire, che svolgono il ruolo di \"giocatori\". Di medio-lunga durata, il processo che porta alle decisioni progettuali finali si articola in diverse \"fasi\", qui sotto riportate:\n\u00c8 riconosciuta ed accettata fra i metodi dell'American Planning Association, e si sta diffondendo a livello teorico, anche in Italia, grazie anche al lavoro dell'Universit\u00e0 degli Studi Roma Tre. Solitamente viene realizzata per gli interventi di microurbanistica, ma non mancano le applicazioni in contesti pi\u00f9 grandi. \u00c8 molto utile per la creazione di un \"agenda di priorit\u00e0\", che fornisca una prima base di risposte cui i progettisti e le amministrazioni possano attingere per utilizzarle o per dimostrare la mancanza di necessit\u00e0.\nL'obiettivo finale \u00e8 quello di creare un progetto che nasca e si sviluppi nella piena consapevolezza della pluralit\u00e0 di usi, di agenti e di utenti che contraddistinguono la citt\u00e0 contemporanea.\nApplicazioni.\nIn Regno Unito \u00e8 una pratica molto diffusa. \u00c8 stata infatti applicata in citt\u00e0 come Sheffield (per High Hazels Park) o per Queensborough and Rushenden."}
{"id": "3554721", "revid": "729019", "url": "https://it.wikipedia.org/wiki?curid=3554721", "title": "Armstrong Siddeley", "text": "Armstrong Siddeley \u00e8 stato un gruppo industriale britannico che ha operato durante la prima met\u00e0 del XX secolo. Fondata nel 1919 \u00e8 ricordata per i suoi prodotti nel campo delle automobili di lusso e dei motori aeronautici.\nStoria.\nSiddeley Autocars.\nLa \"Siddeley Autocars\" venne fondata da John Davenport Siddeley a Coventry nel 1902. I suoi prodotti erano basati su vetture Peugeot, ma rifinite con carrozzerie costruite in Inghilterra. Questa compagnia si fuse con la Wolseley nel 1905 costituendo la Wolseley-Siddeley.\nSiddeley-Deasy.\nNel 1909, J. D. Siddeley abbandon\u00f2 la Wolseley ed acquist\u00f2 la \"Deasy Motor Co\" cambiando la ragione sociale in \"Siddeley-Deasy\". Nel 1912 lo slogan per le sue automobili era \"Silenziose come la Sfinge\" da l\u00ec nacque anche l'adozione dell'immagine della sfinge nel marchio che sar\u00e0 utilizzato anche nelle altre compagnie. Nel 1915 inizi\u00f2 anche la costruzione di velivoli e motori aeronautici.\nArmstrong-Siddeley.\nNel 1919 la \"Siddeley-Deasy\" fu acquistata dalla Armstrong Whitworth Development Company di Newcastle upon Tyne e diede vita alla consociata Armstrong Siddeley Motors. Nel 1927, la Armstrong Whitworth fuse le sue attivit\u00e0 di ingegneria pesante con quelle della Vickers fondando la Vickers-Armstrongs. Allo stesso tempo, J. D. Siddeley assunse il controllo della Armstrong Siddeley e della Armstrong Whitworth Aircraft.\nLa Armstrong Siddeley nacque come costruttore di auto di lusso e, successivamente, estese la sua produzione ai motori aeronautici. Nel 1935 la Compagnia fu acquistata dalla Hawker Aircraft per formare la Hawker Siddeley, un nome rispettato in Inghilterra nella produzione di velivoli. La Armstrong Whitworth Aircraft divenne una consociata della Hawker.\nLa Armstrong Siddeley termin\u00f2 la produzione delle automobili nel 1960, mentre il settore dei motori aeronautici fu fuso, nell'ambito della riorganizzazione del settore aerospaziale britannico, con quello della Bristol Aero Engines nella Bristol Siddeley. La Bristol Siddeley venne poi assorbita dalla Rolls-Royce nel 1966.\nProdotti.\nAutomobili.\nLa prima automobile prodotta dalla nuova compagnia fu un modello con motore a sei cilindri da 30 hp di 4960 cm\u00b3 che riprendeva le linee dei modelli della Siddeley-Deasy, ma con l'introduzione di un nuovo radiatore a V. Tra il 1921 ed il 1923 vennero posti in produzione nuovi modelli pi\u00f9 economici, da 18 e 14\u00a0hp, che con 14.000 unit\u00e0 prodotte incontrarono il favore del mercato. Dal 1929 fu data la possibilit\u00e0 di installare come optional il nuovo cambio semi-automatico sviluppato da Wilson, poi montato di serie su tutti i modelli a partire dal 1933.\nL'immagine di qualit\u00e0 ed avanguardia tecnologica della casa automobilistica fu ulteriormente favorita negli anni trenta dall'introduzione di una linea di automobili a sei cilindri con motori a valvole in testa, pur continuando a produrre i precedenti motori a quattro cilindri da 12\u00a0hp fino al 1936. Nel 1933 fu annunciata la Siddeley Special, un motore 5 litri sei cilindri costruito in \"Hiduminium\", una particolare lega di alluminio resistente ad alte sollecitazioni termiche e meccaniche sviluppata dalla Rolls-Royce per i suoi motori aeronautici prima della seconda guerra mondiale. A causa del conflitto, la produzione di automobili venne sospesa dal 1941.\nAl termine della guerra, Armstrong Siddeley introdusse nuovi modelli, la \"Lancaster\" ed il coup\u00e9 \"Hurricane\". I nomi di questi modelli riprendevano quelli dei velivoli prodotti dall'Hawker Siddeley Group (nome adottato dalla compagnia a partire dal 1935) durante la guerra. Queste auto montavano un motore 2 litri sei cilindri (portato a 2,3 litri dal 1949). Dal 1953 la compagnia produsse la \"Sapphire\", equipaggiata con un motore sei cilindri da 3,4 litri di cilindrata.\nNel 1956 furono aggiunti alla gamma di produzione i modelli con motore da 2,3 litri 234 (a quattro cilindri) e 236 (a sei cilindri). L'ultimo modello ad entrare in produzione fu, nel 1958, la Star Sapphire, con motore a sei cilindri di quattro litri e cambio automatico. La divisione automobili della Armstrong Siddeley fu poi vittima della fusione (avvenuta nel 1960) con la Bristol. L'ultima auto lasci\u00f2 la fabbrica di Coventry nel 1960.\nMotori aeronautici.\nTra gli anni venti e trenta, la Armstrong Siddeley produsse una discreta variet\u00e0 di motori aeronautici radiali di bassa e media potenza, tutti chiamati con nomi di grandi felini.\nL'azienda inizi\u00f2 a lavorare sulla sua prima turbina a gas nel 1939, sulla base delle esperienze accumulate da Alan Arnold Griffith presso la Royal Aircraft Establishment. Noto come \"ASX\" ( \"Armstrong Siddeley eXperimental\"), il disegno originale di un turbogetto puro fu ben presto modificato per muovere un'elica, diventando cos\u00ec uno dei primi turboelica allo studio. Da allora in poi fu deciso di nominare questi motori con nomi di serpenti. Il Mamba ed il modello costituito da due di queste unit\u00e0 in grado di condividere lo stesso gruppo riduttore ad ingranaggi (il Double Mamba) erano motori turboelica installati sul Fairey Gannet. Il turboelica Python, invece, equipaggiava il cacciabombardiere Westland Wyvern. Uno sviluppo successivo del Mamba prevedeva l'eliminazione del gruppo riduttore ad ingranaggi per dar vita al turbogetto Adder.\nLa Metropolitan-Vickers fu un'altra casa costruttrice dei progetti sviluppati dalla RAE che si dedic\u00f2 subito al turbogetto con il suo motore sperimentale Metrovick F.2. Questo motore, che non entr\u00f2 mai in produzione, fu seguito da un primo sviluppo (il \"Beryl\"), e poi da una versione pi\u00f9 grande, il Sapphire. L'Armstrong Siddeley acquis\u00ec in seguito il progetto del Sapphire, rendendolo uno dei motori turbogetto di seconda generazione di maggior successo, alla pari del pi\u00f9 conosciuto Rolls-Royce Avon.\nLa compagnia progett\u00f2 poi un motore (il Viper) originariamente pensato per un drone bersaglio. Questo fu successivamente sviluppato dalla Bristol Siddeley (e in seguito dalla Rolls-Royce) e riscosse un discreto successo quale unit\u00e0 propulsiva per aerei da addestramento avanzato.\nA partire dal 1946 il \"Ministry of Supply\" commission\u00f2 alla Armstrong Siddeley lo studio e lo sviluppo di un motore a razzo da 2000 libbre di spinta che port\u00f2 alla produzione dello Snarler prima (1947) e dello Stentor poi (1960). Le successive fusioni con la Bristol e la Bristol Siddeley daranno in seguito vita al principale costruttore britannico nel campo della missilistica.\nMotori Diesel.\nTra il 1930 ed il 1955, la Armstrong Siddeley costru\u00ec motori Diesel raffreddati ad aria per uso industriale e marino. Erano dotati di un regime di rotazione massimo di 1500 giri al minuto e generavano 10 cavalli vapore (7,4\u00a0kW) per cilindro. Ogni cilindro aveva una capacit\u00e0 di 988 centimetri cubici e i motori erano ad 1, 2 o 3 cilindri. Erano spesso usati su chiatte ed imbarcazioni da diporto tipiche dei canali britannici cos\u00ec come in generatori di corrente di impiego domestico o nella piccola industria."}
{"id": "3554730", "revid": "110157", "url": "https://it.wikipedia.org/wiki?curid=3554730", "title": "Berve fra le berve", "text": "Berve fra le berve \u00e8 il quarto album, secondo non autoprodotto, dei Gatti M\u00e9zzi. \u00c8 stato pubblicato nel 2011 con etichetta Sam.\nCome negli altri dischi le canzoni sono scritte per met\u00e0 da Tommaso Novi e per l'altra met\u00e0 da Francesco Bottai."}
{"id": "3554731", "revid": "1632387", "url": "https://it.wikipedia.org/wiki?curid=3554731", "title": "Berserker (Gary Numan)", "text": "Berserker \u00e8 l'ottavo album discografico di Gary Numan, pubblicato dalla Numa Records, di propriet\u00e0 di Numan, nell'ottobre 1984.\n\u00c8 stato ristampato in CD nel 1991 dalla Numa Records, nel 1999 dalla Cleopatra Records per il mercato statunitense e dalla Eagle Records per il mercato inglese, con alcune differenze nel numero e nella disposizione delle tracce.\nTracce.\nTracce vinile 1984 (Numa Records)\nTracce CD 1991 (Numa Records)\nTracce CD 1999 mercato statunitense (Cleopatra Records)\nTracce CD 1999 mercato inglese (Eagle Records)"}
{"id": "3554734", "revid": "287204", "url": "https://it.wikipedia.org/wiki?curid=3554734", "title": "Mariano Aguerre", "text": "Ha un handicap di 10 goal ed attualmente \u00e8 al numero 6 della graduatoria mondiale.\nCarriera.\nLa sua carriera inizia a met\u00e0 degli anni 80 quando vinse la USPA Gold Cup con la squadra White Birch. Con l'Ellerstina allenata da Gonzalo Pieres Sr. invece vinse la \"Tripla Corona\" ossia gli Argentine Open, la Copa Anchorena e l'Hurlingham Open. A questi importanti successi seguirono altre 7 USPA Gold Cup la Sotogrande Gold Cup e la Whitney Cup. Ha anche partecipato per 15 volte agli Argentine Open, vincendoli 7 volte e prendendo parte ad altre 2 finali.\nAttualmente insieme ad Adolfo Cambiaso, Bartolom\u00e9 Castagnola e Lucas Monteverde fa parte della squadra La Dolfina Polo Team dove gioca col numero 3."}
{"id": "3554736", "revid": "599013", "url": "https://it.wikipedia.org/wiki?curid=3554736", "title": "M\u00e9lina Robert-Michon", "text": "Biografia.\nIl 17 luglio 2002, alla vigilia dei suoi 23 anni, batte il record nazionale francese di lancio del disco con un lancio di 65,78 metri.\nAlle Olimpiadi di conclude la gara in sesta posizione con la misura di 63,98 m. L'11 agosto 2013 vince la medaglia d'argento ai Mondiali di Mosca con un lancio di 66,28 metri, migliorando il suo record nazionale di oltre mezzo metro. L'anno successivo vince l'argento ai Campionati Europei a Zurigo.\nIl 25 giugno 2016 vince il suo 16 \u00b0 titolo di campione di Francia e, poco dopo, conclude in quinta posizione ai campionati europei di Amsterdam lanciando a 62,47 m. Il 16 agosto 2016, alla sua quinta partecipazione ai Giochi olimpici, vince la medaglia d'argento olimpica, all'et\u00e0 di 37 anni, lanciando il suo disco alla misura di 66,73 m, nuovo record nazionale francese."}
{"id": "3554747", "revid": "1632387", "url": "https://it.wikipedia.org/wiki?curid=3554747", "title": "The Fury (Gary Numan)", "text": "The Fury \u00e8 il nono album discografico di Gary Numan, pubblicato dalla Numa Records, di propriet\u00e0 di Numan, nel settembre 1985.\n\u00c8 stato ristampato in CD nel 1991 e nel 1996 dalla Numa Records, nel 1998 dalla Cleopatra Records per il mercato statunitense e nel 1999 dalla Eagle Records per il mercato inglese, con alcune differenze nel numero e nella disposizione delle tracce.\nTracce.\nTracce vinile 1984 (Numa Records)\nTracce CD 1991 (Numa Records)\nTracce CD 1996 (Numa Records)\nTracce CD 1998 mercato statunitense (Cleopatra Records)\nTracce CD 1999 mercato inglese (Eagle Records)"}
{"id": "3554748", "revid": "287204", "url": "https://it.wikipedia.org/wiki?curid=3554748", "title": "Chiesa di Sant'Ubaldo", "text": ""}
{"id": "3554752", "revid": "1573940", "url": "https://it.wikipedia.org/wiki?curid=3554752", "title": "Chiesa di Sant'Ubaldo (Cantiano)", "text": "La chiesa di Sant'Ubaldo \u00e8 una chiesa di Cantiano, ubicata presso la cima del colle omonimo e sovrastante la cittadina.\nStoria.\nLa costruzione venne dedicata a sant'Ubaldo, che fu vescovo di Gubbio, di cui ancor oggi \u00e8 patrono assieme a tutta la diocesi eugubina, nel cui territorio Cantiano \u00e8 ascritta da pi\u00f9 di mille anni. Costruita nei primi anni del XIII secolo sul piazzale antistante l'entrata del castello dei Gabrielli, la chiesa, pur rimaneggiata nei secoli successivi, conserva ancora intatto l'impianto basilicale. Uno stretto legame la unisce ai fedeli di Cantiano che la rendono ogni anno il centro dei riti liturgici della Quaresima e della Settimana Santa. In effetti, la stessa Turba, famosa Sacra Rappresentazione che si inscena a Cantiano ogni Venerd\u00ec Santo, termina al di sopra della chiesa stessa tra i ruderi del castello. Fu infatti per secoli sede della Compagnia del Buon Ges\u00f9 ed ospit\u00f2 anche le confraternite dei flagellanti, dei battuti e dei disciplinati, legando cos\u00ec il luogo al culto della Passione di Cristo.\nDescrizione.\nAll'interno della chiesa si conservano: un prezioso simulacro ligneo di Ges\u00f9 crocefisso, opera di mastro Bernardino di Ottavio Dolci di Casteldurante che lo scolp\u00ec nel 1537; una preziosa statua lignea barocca di scuola napoletana, scolpita alla fine del XVI secolo, raffigurante il Cristo risorto; l'altare maggiore, in legno indorato, \u00e8 abbellito al centro dalla raffigurazione della Circoncisione di Ges\u00f9, affiancata lateralmente dalle effigi dei santi Ubaldo e Bernardino da Siena tutte attribuite al pittore eugubino Giovanni Baldassini (1534-1601); sopra l'altar maggiore, l'ultima cena di Ventura Mazza da Cantiano, allievo del Barocci (1560-1638)."}
{"id": "3554755", "revid": "537927", "url": "https://it.wikipedia.org/wiki?curid=3554755", "title": "Ovniologia", "text": ""}
{"id": "3554758", "revid": "28592", "url": "https://it.wikipedia.org/wiki?curid=3554758", "title": "Busto (arte)", "text": ""}
{"id": "3554760", "revid": "41680660", "url": "https://it.wikipedia.org/wiki?curid=3554760", "title": "Societ\u00e0 Geografica di Londra", "text": ""}
{"id": "3554766", "revid": "228587", "url": "https://it.wikipedia.org/wiki?curid=3554766", "title": "Turba", "text": ""}
{"id": "3554767", "revid": "1456895", "url": "https://it.wikipedia.org/wiki?curid=3554767", "title": "Tommaso Pace", "text": "Tommaso Pace nacque a San Costantino Albanese nel 1807 da Erminio e Maria Marta Smilari. \nAvviato agli studi nel Collegio italo-greco di San Demetrio Corone si laure\u00f2 brillantemente in legge a Napoli specializzandosi in feudalistica.\nFu nominato Ufficiale Diplomatico nel Grande Archivio di Napoli ed Alunno nel 1840.\nNel 1845, inviato diplomatico ad Atene, pubblic\u00f2 sul giornale \"Athina\" di Atene, un breve riassunto in neogreco di un saggio di Girolamo de Rada, suo intimo amico, gi\u00e0 apparso nel 1840 sulla rivista napoletana \"Il Lucifero\" con il titolo \"Divinazioni pelasghe\".\nNel 1846, sempre ad Atene pubblic\u00f2 sul giornale \"La Minerva\" alcuni suoi studi sulla nazione Pelasga.\nMor\u00ec a San Costantino Albanese nel 1887 lasciando numerosi manoscritti inediti sugli albanesi di Lucania ereditati poi dalla nipote Menadora."}
{"id": "3554772", "revid": "1632387", "url": "https://it.wikipedia.org/wiki?curid=3554772", "title": "Strange Charm", "text": "Strange Charm \u00e8 il decimo album discografico di Gary Numan, pubblicato dalla Numa Records, di propriet\u00e0 di Numan, nel novembre 1986.\n\u00c8 stato ristampato in CD nel 1991 e nel 1996 dalla Numa Records, nel 1999 dalla Cleopatra Records per il mercato statunitense e dalla Eagle Records per il mercato inglese, con alcune differenze nel numero e nella disposizione delle tracce.\nTracce.\nTracce vinile 1986 (Numa Records)\nTracce CD 1991 e 1996 (Numa Records)\nTracce CD 1999 e 1996 (Cleopatra Records)\nTracce CD 1999 e 1996 (Eagle Records)"}
{"id": "3554773", "revid": "28592", "url": "https://it.wikipedia.org/wiki?curid=3554773", "title": "24000 a.C.", "text": ""}
{"id": "3554778", "revid": "963244", "url": "https://it.wikipedia.org/wiki?curid=3554778", "title": "La Turba", "text": "La Turba \u00e8 una sacra rappresentazione del Venerd\u00ec Santo che si svolge a Cantiano in provincia di Pesaro e Urbino.\nEvoluzione storica.\nLa Turba trae origine, anche se non direttamente, dai movimenti popolari di invocazione alla pace che si diffusero in terra di Marche ed Umbria intorno alla met\u00e0 del XIII secolo, portati sulle strade e nelle piazze dalle genti pi\u00f9 umili e in condizioni di miseria, stanche delle continue lotte tra guelfi e ghibellini.\nLa tradizione locale, la farebbe risalire come movimento espiatorio a prima ancora dell'anno Mille, al carisma di san Domenico Loricato, nativo di Luceoli, l'odierna Cantiano, monaco eremita dell'importante cenobio appenninico di Fonte Avellana, che fu discepolo di San Pier Damiani e che si disciplinava continuamente passando per gli eremi limitrofi, intorno al Catria.\nNella tradizione storica si narra invece che, per rivelazione divina ricevuta da un giovanetto o da un eremita umbro, probabilmente Raniero Fasani - la questione \u00e8 ancora incerta - che anticipava un gravissimo imminente flagello dal Cielo a causa delle colpe accumulate dai guerreggianti di ogni parte, si diffondesse nel 1260 tra il popolo intorno a Perugia l'ispirata esortazione al sacrificio ed alla penitenza per scongiurare la minaccia incombente. Uomini e donne di ogni et\u00e0 si riunirono in processioni ed invocando la santa intercessione della Vergine Madre di Dio, presero a percorrere le strade dell'Umbria spingendosi a nord, attraverso le Marche, fino in Romagna.\n\"\u201c \u2026 L'un popolo processionalmente, talora fino al numero di dieci e ventimila persone, si portava alla citt\u00e0 vicina, e quivi nella Cattedrale si disciplinava a sangue, gridando misericordia a Dio e pace tra la gente. Commosso il popolo di quest'altra citt\u00e0 andava poscia all'altra, dilanier\u00e0 che non passo il verno che si dilat\u00f2 una tal novit\u00e0 anche oltremonte e giunse in Provenza e Germania \u2026\u201d\"\nAnche Cantiano accolse in quell'anno 1260 la \u201cturba\u201d dei penitenti ed imploranti di ogni et\u00e0 e condizione che, in povert\u00e0 di abiti o seminudi, nella luce incerta e tremula delle torce, accompagnati dai canti del \"Miserere\" procedevano nella sofferenza e nella redenzione, battendosi e flagellandosi, implorando il perdono, invocando la pace e la fratellanza. \nSi form\u00f2 cos\u00ec anche a Cantiano la Compagnia dei Battuti, detti anche Disciplinati che, al fine di tramandare la devozione, si rifece nel tempo al supremo esempio di penitenza e sacrificio: la Passione e Morte di Nostro Signore Ges\u00f9 Cristo.\nRiformata intorno al 1440 per volont\u00e0 di San Bernardino da Siena - in quegli anni presente nel Ducato d'Urbino - prese il nome di Compagnia del Buon Ges\u00f9; veniva disposto nelle sue regole che il mattino del venerd\u00ec Santo i fratelli si preparassero \"\u201c \u2026 a gire col sacho per le chiese in memoria de la passione de Christo \u2026 \u201d\". \nNello sviluppo della processione, che con il tempo accolse la figura di Cristo insieme a quelle degli attori nel ruolo dei personaggi biblici principali della Passione e dell'intera Storia della Salvezza, prese corpo la Sacra Rappresentazione della Passione con la ripetizione delle ritualit\u00e0, dei personaggi, dei dialoghi, dell'azione. \nNacque cos\u00ec, nell'ordine immutabile di Ges\u00f9 e dei Ladroni, dei Sacerdoti e dei Soldati, la sfilata scenica che ancora oggi per ricordare le antiche origini viene chiamata \u201cTurba\u201d.\nLa Turba di Cantiano non ha conosciuto interruzioni lungo i secoli, tranne che durante l'ultimo periodo bellico, crescendo sempre ed arricchendosi negli anni. Importanti innovazioni nella messinscena sono dovute a Dante Bianchi che, nel 1940, introdusse le scene e la teatralit\u00e0 dell'azione e dei linguaggi; nel 1954, Carlo Vadi, regista pesarese riorganizz\u00f2 la rappresentazione, ispirandosi ai colossal americani, inserendo truccatori, scenografi e costumisti. Nel 1960 vennero noleggiati i primi costumi per i soldati romani presso gli Studi Cinematografici di Cinecitt\u00e0 che, negli anni successivi, vennero acquistati. Si diede cos\u00ec l'impronta e l'avvio alle edizioni di grande effetto scenografico che, sempre aggiornate e migliorate, richiamano a Cantiano la sera del venerd\u00ec Santo spettatori sempre pi\u00f9 numerosi e di provenienze pi\u00f9 disparate e la crescente attenzione dei media nazionali. Questa manifestazione \u00e8 molto sentita dai cantianesi, che passano gran parte dell'anno a preparare scene, abiti e dialoghi.\nLa Turba oggi.\nNegli anni la Turba ha conseguito importanti riconoscimenti, quali il Patrocinio del Ministero dei beni culturali e della Pontificia Commissione per i beni culturali della Chiesa. Fa parte di EuroPassion, l'Associazione che raccoglie le pi\u00f9 importanti e datate Sacre Rappresentazioni d'Europa. Di fatto rappresenta quindi una delle pi\u00f9 antiche, suggestive ed articolate Sacre rappresentazioni della penisola italiana."}
{"id": "3554784", "revid": "697352", "url": "https://it.wikipedia.org/wiki?curid=3554784", "title": "Ne le dis \u00e0 personne", "text": ""}
{"id": "3554793", "revid": "599013", "url": "https://it.wikipedia.org/wiki?curid=3554793", "title": "Aretha Thurmond", "text": ""}
{"id": "3554795", "revid": "1632387", "url": "https://it.wikipedia.org/wiki?curid=3554795", "title": "Metal Rhythm", "text": "Metal Rhythm \u00e8 l'undicesimo album discografico di Gary Numan, pubblicato dalla Illegal Records per il mercato inglese nel settembre 1988 e dalla I.R.S. Records per il mercato statunitense nel 1989, con alcune differenze nella disposizione delle tracce.\n\u00c8 stato ristampato in nel 1999 e dalla EMI per il mercato inglese, con cinque tracce aggiuntive.\nTracce.\nTracce 1988 mercato inglese (Illegal Records)\nTracce 1989 mercato statunitense (I.R.S. Records)\nTracce 1999 mercato inglese (EMI)"}
{"id": "3554810", "revid": "484362", "url": "https://it.wikipedia.org/wiki?curid=3554810", "title": "Trinidad and Tobago", "text": ""}
{"id": "3554811", "revid": "1632387", "url": "https://it.wikipedia.org/wiki?curid=3554811", "title": "Outland (Gary Numan)", "text": "Outland \u00e8 il dodicesimo album discografico di Gary Numan, pubblicato dalla I.R.S. Records nel marzo 1991.\n\u00c8 stato ristampato nel 1999 dalla EMI, con cinque tracce aggiuntive.\nTracce.\nTracce 1999 (EMI)"}
{"id": "3554816", "revid": "767487", "url": "https://it.wikipedia.org/wiki?curid=3554816", "title": "Luigino Dal Pr\u00e0", "text": "Carriera.\nCrebbe nel Lanerossi Vicenza con cui debutt\u00f2 in Serie A nella stagione 1978-79 giocando una partita (sconfitta esterna contro il del 12 novembre 1978). Gioc\u00f2 poi con maggiore continuit\u00e0 nel Vicenza nelle due seguenti stagioni in Serie B e nelle tre successive in Serie C1.\nNel 1983 pass\u00f2 alla dove gioc\u00f2 da titolare cinque stagioni in Serie B.\nNel 1988 si trasfer\u00ec all' dove gioc\u00f2 altre due stagioni e mezza in cadetteria. Nel gennaio 1991 pass\u00f2 per sei mesi alla SPAL in Serie C1 e poi per un'ultima stagione tra i professionisti alla .\nComplessivamente ha collezionato una presenza in Serie A e 220 partite (con 8 reti) in Serie B."}
{"id": "3554817", "revid": "1982", "url": "https://it.wikipedia.org/wiki?curid=3554817", "title": "Banco di Terranova", "text": ""}
{"id": "3554822", "revid": "1543377", "url": "https://it.wikipedia.org/wiki?curid=3554822", "title": "Circuito di Calder Park", "text": "Il circuito di Calder Park (ufficialmente Calder Park Raceway) \u00e8 un circuito motoristico, sito nelle vicinanze di Melbourne, in Australia, presso la localit\u00e0 di Keilor. Il complesso ospita una striscia per i drag store, un circuito stradale con diverse configurazioni possibili, e il \"Thunderdome\", un circuito triovale utilizzabile sia in senso orario che antiorario.\nIl National Circuit.\nIl circuito venne fondato presso la comunit\u00e0 agricola di Diggers Rest, da un gruppo di appassionati dello sport dei motori. Inizialmente consisteva in un tracciato in terra. Successivamente, a Patrick Hawthorn, che possedeva nella zona un distributore di benzina, venne suggerito di costruire una vera e propria pista entro la sua propriet\u00e0. La prima gara su un circuito in asfalto venne tenuta il 14 gennaio 1962, e organizzata dall\"'Australian Motor Sports Club\". Tra i partecipanti alla gara vi fu anche Bob Jane, che nei primi anni settanta divenne proprietario del circuito. All'epoca, il disegno della pista era gi\u00e0 molto simile a quello odierno. La striscia del rettilineo principale del tracciato \u00e8 utilizzata anche per le gare delle vetture drag.\nIl \"Thunderdome\".\nNel 1987 venne aggiunto al complesso il \"Thunderdome\": un circuito ovale lungo 1,8\u00a0km. Inizialmente denominato \"Goodyear Thunderdome\", per motivi di sponsorizzazione, il tracciato ha forma tri-ovale, con curve rialzate di 24 gradi.\nL'idea della costruzione di un circuito di questo tipo venne a Bob Jane durante una visita ai circuiti statunitensi del Charlotte Motor Speedway e del Daytona International Speedway. Gi\u00e0 nel 1981 Jane concluse un accordo con Bill France Jr. per far ospitare delle gare della NASCAR in Australia.\nLa costruzione dur\u00f2 per quattro anni e cost\u00f2 54 milioni di dollari australiani, e venne finanziata interamente da Jane. L'inaugurazione ufficiale avvenne il 3 agosto 1987, alla presenza del sindaco di Keilor.\nEventi.\nIl circuito ha ospitato eventi legati ai principali campionati motoristici australiani, cos\u00ec come concerti di artisti come i Fleetwood Mac, Santana e Guns N' Roses. Ha ospitato cinque edizioni del Gran Premio d'Australia, tra il 1980 e il 1985, prima che la gara fosse inserita nel calendario del Campionato mondiale di Formula 1.\nNel 1980 il GP che vide la vittoria del campione del mondo di F1, l'australiano Alan Jones. La gara vide alla partenza, oltre alle solite vetture di F5000 e Formula Pacific, anche alcune vetture di F1, tra cui proprio quella guidata da Jones, una Williams FW07.\nI successivi quattro gran premi (tutti svolti sempre a Calder Park) videro l'utilizzo di vetture della Formula Pacific (ridenominate poi F.Mondial) anche se videro alla partenza alcuni piloti di F1. Il brasiliano Roberto Moreno domin\u00f2 questo periodo con ben tre vittorie. L'unico a spezzare questo filotto fu, nel 1982, Alain Prost. Il tentativo per\u00f2 di portare il mondiale di F1 a Calder Park non and\u00f2 mai in porto.\nL'11 ottobre 1987 si tenne la gara australiana di quell'anno per il World Touring Car Championship. Il circuito ha ospitato anche gare della Superbike nonch\u00e9 del campionato riservato ai camion.\nLa prima gara sul \"Thuderdome\" si tenne solo due settimane dopo l'inaugurazione della nuova struttura, nell'agosto del 1987: lunga 300\u00a0km fu riservata a vetture turismo e utilizz\u00f2 sia il \"Thuderdome\" che il preesistente \"National Circuit\". Venne vinta da John Bowe e Terry Shiel su Nissan Skyline.\nIl 28 febbraio 1988 il \"Thunderdome\" ospit\u00f2 la prima gara esclusiva: il Goodyear NASCAR 500km, a cui parteciparono anche piloti della Winston Cup, tra cui Bobby Allison (che aveva appena vinto la Daytona 500), Neil Bonnett, Michael Waltrip, Harry Gant, Morgan Shepherd, Dave Marcis, Rick Wilson. Vinse Bonnett con una Pontiac Grand Prix.\nFu la prima gara della NASCAR disputata al di fuori del nord America; ebbe successo, tanto che molti piloti ritornanrono a Calder Park per una gara a dicembre dello stesso anno, a cui si aggiunse anche Johnny Rutherford, tre volte vincitore della 500 Miglia di Indianapolis.\nIl Thunderdome ospit\u00f2 diverse prove dell'Australian Stock Car Auto Racing (AUSCAR) prima della chiusura del campionato nel 2001.\nOgni venerd\u00ec la striscia per i drag ospita il \"Legal Off Street Drag Racing\", gara riservata a vetture stradali, qualora la pista non sia impegnata per altre manifestazioni.\nIn tempi pi\u00f9 recenti ha fatto la comparsa sul tracciato anche la specialit\u00e0 \"drift\". Il primo appuntamento, tenuto nel marzo 2004, ha portato sul tracciato ben 8.000 tifosi.\nIl tracciato.\nI primi 100 metri della \"Drag Strip\" furono riasfaltati nel 2006 a causa di alcune irregolarit\u00e0 nel manto stradale, la \"strip\" venne riaperta il 17 novembre 2006."}
{"id": "3554826", "revid": "287204", "url": "https://it.wikipedia.org/wiki?curid=3554826", "title": "Don Balon", "text": ""}
{"id": "3554829", "revid": "250563", "url": "https://it.wikipedia.org/wiki?curid=3554829", "title": "Calder Park Raceway", "text": ""}
{"id": "3554830", "revid": "287204", "url": "https://it.wikipedia.org/wiki?curid=3554830", "title": "Gran Premio motociclistico del Belgio 1964", "text": "Il Gran Premio motociclistico del Belgio fu il sesto appuntamento del motomondiale 1964.\nSi svolse il 5 luglio 1964 sul circuito di Spa-Francorchamps, e corsero le classi 50, 250, 500 e sidecar.\nPrima gara della giornata quella della 50, vinta da Ralph Bryans in volata su Hans-Georg Anscheidt e Hugh Anderson.\nSegu\u00ec la 250 con la vittoria a sorpresa di Mike Duff, primo canadese a vincere un GP. La vittoria di Duff fu cos\u00ec inaspettata che al momento della premiazione, non essendo disponibile una bandiera canadese, fu issata la Union Jack britannica.\nUsuale vittoria per Mike Hailwood in 500, che non riusc\u00ec a doppiare Phil Read, Paddy Driver e Jack Ahearn per appena 50 metri.\nNei sidecar, dopo un'iniziale sfuriata di Florian Camathias con il suo \"tre ruote\" motorizzato Gilera, la vittoria and\u00f2 a Max Deubel.\nClasse 500.\n23 piloti alla partenza.\nClasse 50.\n10 piloti alla partenza."}
{"id": "3554831", "revid": "287204", "url": "https://it.wikipedia.org/wiki?curid=3554831", "title": "Osservatorio astronomico nazionale Llano del Hato", "text": "L'osservatorio astronomico nazionale del Llano del Hato, comunemente indicato come astrofisico di M\u00e9rida o semplicemente osservatorio Llano del Hato (in spagnolo \"Observatorio Astron\u00f3mico Nacional de Llano del Hato\") \u00e8 un osservatorio astronomico situato nel campus della citt\u00e0 di Apartaderos, nello Stato M\u00e9rida in Venezuela, ad un'altezza di 3.600 metri, quota che lo rende uno degli osservatori situati a maggiore altitudine del mondo. L'osservatorio \u00e8 gestito dal Centro di ricerca per l'astronomia, che \u00e8 anche l'ente responsabile delle ricerche svolte da esso. L'osservatorio si compone di quattro cupole, ognuna con un telescopio, di un museo, e di residenze per gli scienziati. \u00c8 il maggiore osservatorio del Venezuela e il pi\u00f9 grande tra quelli operanti lungo l'equatore; grazie alla sua posizione ha la possibilit\u00e0 di osservare oggetti in entrambi gli emisferi celesti.\nStoria.\nNella decade degli anni 50 del secolo XX, l'astronomia che si realizzava nel paese si restringeva ali osservazioni che si realizzavano a Caracas nell'osservatorio Cagigal motivato in 1888, per questa decade all'allora direttore di detto osservatorio Dr. Eduardo R\u00f6hl lo \u00e8 raccomandato viaggiare alla Germania ed acquisire per il Venezuela le squadre per un importante istituto multidisciplinario. Tra le squadre che R\u00f6hl incarica in trovano: un telescopio Schmidt, un doppio astr\u00f3grafo, un circolo meridiano, due telescopi fotocenitales, uno strumento soprannominato di passaggio, tutti questi strumenti della firma Askania ed aggiuntivamente si sollecita anche un telescopio riflettore ed un telescopio rifrattore della firma Zeiss. Si incarica anche in Germania la costruzione delle cupole, piattaforme forme per i telescopi come l'abbozzo design e costruzione degli edifici \u00e8 incaricato ad architetti tedeschi. Detto progetto si porterebbe a termine in previo dell'attuale osservatorio Cagigal. Come conseguenza dei cambiamenti politici successi alla fine di questa decade nel paese come la morte del Dr. R\u00f6hl il progetto si paralizza.\nPer la decade degli anni 60 del secolo XX una commissione presieduta dal fisico e matematico Francisco J. Duarte si incarica del progetto. Gi\u00e0 parte della squadra era arrivata dal Venezuela. Ma si presentavano nuovi problemi con l'ubicazione delle squadre poich\u00e9 la citt\u00e0 di Caracas non risulta adeguata per la luminosit\u00e0 della stessa. Per 1962 si conclude che la migliore zona si presentava nella regione andina vicino alla citt\u00e0 di Merida.\nNegli anni seguenti alcuni strumenti astronomici minori vennero installati nell'osservatorio Cagigal, mentre il resto di essi rimase immagazzinato fino all'anno 1971 quando giurisdizione trasportati a Merida per la sua riparazione ed assemblaggio delle cupole ed in un anno rimasero intelligente per il suo montaggio In questo tempo ingegneri dell'Universit\u00e0 delle Ande selezionarono un'area vicino al paese di Hato del Llano per la costruzione degli osservatori.\nPer dicembre di 1975 si prodursi un fatto di vitale importanza nella storia dell'osservatorio, poich\u00e9 per decreto presidenziale, si creda la Fondazione Centro di Investigazioni di Astronom\u00eda \"Francisco J. Duarte\" (CIDA)."}
{"id": "3554834", "revid": "729019", "url": "https://it.wikipedia.org/wiki?curid=3554834", "title": "Aeroporto Internazionale Aden Adde", "text": "L'Aeroporto Internazionale Aden Adde di Mogadiscio \u00e8 il principale scalo della Somalia. Fu costruito dagli Italiani nel settembre 1926, ai tempi della Somalia italiana con l'arrivo della 36\u00aa Squadriglia della Regia Aeronautica, e prese il nome dell'aviatore Enrico Petrella (Pavia, 18 agosto 1896 - Mogadiscio, 17 agosto 1921).\nAl 1\u00ba febbraio 1935 era presente la 1\u00aa Squadriglia ricognizione tattica (poi 1\u00aa Squadriglia Ro.1 Somala) su 12 IMAM Ro.1 ed il XXV Gruppo di bombardamento, il 9 marzo successivo arriva l'8\u00aa Squadriglia, nell'aprile 1935 il 7\u00ba Stormo, il 2 ottobre successivo la 107\u00aa Squadriglia, dal 10 dicembre successivo la Brigata aerea mista dell'Aviazione della Somalia italiana e dal febbraio 1936 la 2\u00aa Squadriglia seguita dal XLV Gruppo autonomo e dalla Squadriglia di Stato maggiore Somalia nell'ambito della Guerra d'Etiopia.\nL'aeroporto, non pi\u00f9 operativo dopo lo scoppio della guerra civile, nei primi anni Novanta, ha ripreso le sue funzioni nel giugno 2007, quando il Governo federale di transizione ha promosso la riapertura dello scalo intitolandolo alla memoria del primo Presidente della Repubblica Aden Abdullah Osman Daar.\nL\"'Aden Adde International Airport\" \u00e8 l'aeroporto internazionale della capitale Mogadiscio. Si trova a sud ovest della citt\u00e0, nel distretto di Waberi (lungo la costa dell'Oceano Indiano) e dispone di una pista."}
{"id": "3554838", "revid": "767487", "url": "https://it.wikipedia.org/wiki?curid=3554838", "title": "Luan Michel de Louz\u00e3", "text": ""}
{"id": "3554849", "revid": "767487", "url": "https://it.wikipedia.org/wiki?curid=3554849", "title": "Machine + Soul", "text": "Machine + Soul \u00e8 il tredicesimo album discografico di Gary Numan, pubblicato dalla Numa Records nel settembre 1992.\n\u00c8 stato ristampato nel 1993 dalla Numa Records in versione Extended, nel 1999 per il mercato statunitense dalla Cleopatra Records e per il mercato inglese dalla Eagle Records, con alcune differenze nel numero e nella disposizione delle tracce.\nTracce.\nTracce versione Extended 1993 (Numa Records)\nTracce versione Extended 1999 mercato statunitense (Cleopatra Records)\nTracce versione Extended 1999 mercato inglese (Eagle Records)"}
{"id": "3554853", "revid": "180559", "url": "https://it.wikipedia.org/wiki?curid=3554853", "title": "Supercoppa italiana 2004 (pallacanestro maschile)", "text": "La Supercoppa italiana 2004 fu la 10\u00aa supercoppa italiana di pallacanestro maschile.\nFu vinta, per la prima volta, da contro .\nSi tenne in una gara unica al Palasport Mens Sana di Siena il 25 settembre 2004.\nLe squadre erano i campioni d'Italia in carica della Montepaschi Siena, e della Benetton Treviso detentrice della Coppa Italia.\nPer la prima volta nella propria storia la Mens Sana Siena si aggiudica il trofeo, con il risultato finale di 85-77.\nIl titolo di MVP dell'incontro \u00e8 stato assegnato al senese David Vanterpool."}
{"id": "3554858", "revid": "729019", "url": "https://it.wikipedia.org/wiki?curid=3554858", "title": "Aeroporto Internazionale di Hargheisa", "text": "L'aeroporto internazionale \"Hargheisa Egal\" (IATA: HGA, ICAO: HCMH) di Hargheisa \u00e8 il principale scalo della Somalia."}
{"id": "3554862", "revid": "767487", "url": "https://it.wikipedia.org/wiki?curid=3554862", "title": "Ubaldo Terzani Horror Show", "text": "Ubaldo Terzani Horror Show \u00e8 un film horror italiano del 2011 diretto da Gabriele Albanesi, con Paolo Sassanelli, Giuseppe Soleri e Laura Gigante.\nTrama.\nIl giovane regista Alessio Rinaldi riceve l'incarico di scrivere il suo primo film insieme al noto scrittore horror Ubaldo Terzani, famoso per l'estremo realismo dei suoi romanzi.\nDurante il soggiorno a casa del noto scrittore, il regista scopre progressivamente il lato oscuro di Ubaldo Terzani, ovvero il motivo per cui i suoi romanzi spaventano realmente."}
{"id": "3554863", "revid": "709565", "url": "https://it.wikipedia.org/wiki?curid=3554863", "title": "Raid di Zeebrugge", "text": "Il raid di Zeebrugge \u00e8 stata un'azione compiuta dalla Royal Navy britannica durante la prima guerra mondiale con l'obiettivo di bloccare l'accesso al porto di Bruges, che veniva largamente utilizzato dalla Kaiserliche Marine tedesca come base per gli U-Boot e il naviglio leggero, affondando nel canale di accesso alcune navi cariche di cemento.\nPremesse.\nL'idea, sebbene presentata da John Jellicoe nel 1917, non venne appoggiata dall'Ammiragliato britannico fino alla presentazione di un progetto dettagliato da parte di Roger Keyes che prevedeva il blocco del porto. La forza di 75 navi doveva essere equipaggiata da volontari, e sbarcare un contingente di 200 Royal Marines che avevano il compito di ridurre al silenzio le difese del porto. Tutte le navi da sacrificare vennero spogliate di ogni oggetto utile, compresi gli alberi, e riempite di cemento. La preparazione avvenne a Chatham tranne che per le navi traghetto Iris e Daffodil ed i due sottomarini che vennero preparati a Portsmouth. Il vecchio incrociatore HMS \"Vindictive\" doveva appoggiare coi suoi cannoni l'attacco alle difese del porto ed arenarsi.\nL'attacco.\nDopo un primo tentativo abortito il 2 aprile, a causa del vento contrario che avrebbe disperso le indispensabili cortine nebbiogene, l'operazione venne condotta il 23 aprile, ma alcune cose non andarono come previsto. La HMS Vindictive si aren\u00f2 troppo presto per appoggiare efficacemente i marines e il vento cambi\u00f2 ancora disperdendo la nebbia artificiale e lasciando esposti gli incursori al fuoco delle batterie, con pesanti perdite inglesi. Una delle navi, la Thetis, affond\u00f2 prima del necessario dopo l'urto contro un'ostruzione lasciando alle altre due il compito di bloccare il canale; la Iphigenia e la Intrepid affondarono come previsto nel punto pi\u00f9 stretto ma il blocco dur\u00f2 solo pochi giorni in quanto i tedeschi rimossero due moletti collocati su un lato del canale, liberando cos\u00ec un varco per gli U-Boot con l'alta marea."}
{"id": "3554866", "revid": "235890", "url": "https://it.wikipedia.org/wiki?curid=3554866", "title": "Autoaggiunto", "text": ""}
{"id": "3554868", "revid": "767487", "url": "https://it.wikipedia.org/wiki?curid=3554868", "title": "Adolph Zukor Introduces Phonofilm", "text": "Adolph Zukor Introduces Phonofilm \u00e8 un cortometraggio del 1923 diretto da J. Searle Dawley. Vi si illustra Il sistema inventato da Lee De Forest, un geniale scienziato che lavor\u00f2 in ambito cinematografico anche come regista.\nTrama.\nIl produttore Adolph Zukor illustra il sistema De Forest Phonofilm che \u00e8 stato impiegato per sonorizzare i film\" I pionieri\" e \"Bella Donna\", distribuiti dalla Paramount Pictures.\nProduzione.\nIl film fu prodotto dalla Lee De Forest Films\nDistribuzione.\nDistribuito dalla Lee De Forest Films, il film usc\u00ec nelle sale cinematografiche USA nel 1923."}
{"id": "3554869", "revid": "109022937", "url": "https://it.wikipedia.org/wiki?curid=3554869", "title": "Incoronazione della Vergine (Correggio)", "text": "L'Incoronazione della Vergine \u00e8 un affresco staccato (212x324 cm) di Correggio, databile al 1522 circa e conservato nella Galleria nazionale di Parma. Proviene dal catino absidale della chiesa di San Giovanni Evangelista a Parma.\nStoria.\nL'abate di San Giovanni aveva incaricato Correggio, allora reduce dal primo grande successo in citt\u00e0 con la Camera della Badessa nel monastero di San Paolo, di decorare l'intera chiesa di San Giovanni Evangelista appena finita di ricostruire, con un affresco, una cupola e annessi, un coro, un fregio continuo del perimetro interno e una lunetta con \"San Giovanni e l'aquila\". Le pitture della cupola, il fregio e la lunetta sono ancora in loco, mentre nel 1587, quando il coro venne ingrandito, andarono perduti i dipinti parietali e per quanto riguarda il catino absidale venne salvata solo la porzione centrale della calotta, quella dell'\"Incoronazione\" appunto. Si riusc\u00ec per\u00f2 a salvare faticosamente il massello dell'affresco originale, staccando l'intera porzione architettonica e lasciandola in deposito. II tributo alla Vergine era connesso al culto particolare della Madonna nella citt\u00e0 di Parma; lo stesso soggetto era rappresentato anche sul sigillo cittadino e su alcune monete coniate in citt\u00e0. Con la demolizione, una copia degli affreschi di Correggio fu commissionata al pittore bolognese Cesare Aretusi (in loco). Del cattivo stato dell'affresco staccato testimoni\u00f2 gi\u00e0 il cardinale Federico Borromeo, che si era recato a Parma nel tardo Cinquecento e aveva voluto commissionarne una copia per la propria collezione.\nSi riuscirono a staccare anche altri frammenti pi\u00f9 piccoli, che in seguito vennero dispersi. Tra questi oggi tre sono alla National Gallery di Londra:\nLa copia di Annibale Carracci.\nOltre alla copia ad affresco dell'Aretusi le fonti testimoniano della realizzazione di copie su tela da parte di Annibale Carracci (secondo alcune versioni coadiuvato da suo fratello Agostino). In particolare Giovanni Pietro Bellori racconta che: \u00ab\"De gli studij fatti da Annibale in Parma, veggonsi alcune copie in Roma nel palazzo Farnese, e particolarmente l'Incoronatione della Vergine con le mani al petto, e Christo in atto di coronarla sopra due gran tele, le quali figure furono dipinte dal Coreggio nella vecchia tribuna di San Giouanni, che dopo fu rouinata e rifatta con la copia di Cesare Aretusi\"\u00bb (\"Vite de' pittori, scultori e architetti moderni\", 1672). A Parma, in effetti, sono oggi conservate due grandi tele con frammenti dell'affresco originario raffiguranti la \"Vergine Incoronata\" e il \"Cristo nell'atto di incoronarla\", sicuramente copie dell'affresco di Correggio, dipinti attribuiti dalla critica, seppur non concordemente, ad Annibale e Agostino Carracci.\nDescrizione e stile.\nQuesto frammento di affresco, in cattive condizioni, testimonia l'impresa importante a cui si dedic\u00f2 l'artista, subito dopo gli affreschi della cupola che evidentemente avevano soddisfatto molto i committenti benedettini. Fortunatamente esistono molti disegni preparatori per questa decorazione perduta, tra cui ricordiamo uno studio per la Vergine, uno per l'Incoronazione e uno per il Cristo, che rivelano con quanta cura e studio l'artista avesse meditato sulla gestualit\u00e0 delle figure e, come dimostra la quadrettatura di uno di questi studi, sulle loro proporzioni. Infatti alla figura della Vergine e del Cristo erano riservate proporzioni maggiori rispetto a quelle delle altre figure per accrescerne il valore simbolico."}
{"id": "3554874", "revid": "112805494", "url": "https://it.wikipedia.org/wiki?curid=3554874", "title": "Raffinerie di Santa Cruz de Tenerife", "text": "Le Raffinerie di Santa Cruz de Tenerife, di propriet\u00e0 della CEPSA, sono lo stabilimento industriale pi\u00f9 grande ed importante delle isole Canarie. A causa delle sue enormi dimensioni, impedisce la crescita della citt\u00e0.\nLa raffineria fornisce prodotti petroliferi non solo per le isole Canarie, ma anche per l'Africa e le Americhe. Santa Cruz de Tenerife \u00e8 l'unico capoluogo di provincia con pi\u00f9 di 100.000 persone che \u00e8 anche sede di una raffineria."}
{"id": "3554875", "revid": "486946", "url": "https://it.wikipedia.org/wiki?curid=3554875", "title": "Dragon Ball Game Project Age 2011", "text": ""}
{"id": "3554878", "revid": "1442080", "url": "https://it.wikipedia.org/wiki?curid=3554878", "title": "Sacrifice (Gary Numan)", "text": "Sacrifice \u00e8 il quattordicesimo album discografico di Gary Numan, pubblicato dalla Numa Records nell'ottobre 1994 sia in versione standard che in versione Extended.\n\u00c8 stato ristampato nel 1999 per il mercato statunitense dalla Cleopatra Records e per il mercato inglese dalla Eagle Records, con alcune differenze nel numero e nella disposizione delle tracce.\nTracce.\nTracce versione Extended 1994 (Numa Records)\nTracce 1999 mercato statunitense (Cleopatra Records)\nTracce 1999 mercato statunitense (Eagle Records)"}
{"id": "3554882", "revid": "599013", "url": "https://it.wikipedia.org/wiki?curid=3554882", "title": "Javier C\u00e1mpora", "text": ""}
{"id": "3554888", "revid": "688939", "url": "https://it.wikipedia.org/wiki?curid=3554888", "title": "Pulce di mare", "text": "L'espressione \"Pulce di mare\" pu\u00f2 riferirsi a diversi crostacei marini di piccole dimensioni:"}
{"id": "3554889", "revid": "599013", "url": "https://it.wikipedia.org/wiki?curid=3554889", "title": "Derek D\u00e9camps", "text": "Carriera.\nClub.\nD\u00e9camps inizi\u00f2 la carriera, a livello giovanile, con Milan e Cannes. Nel 2005 pass\u00f2 ai greci dell'Aris, per cui gioc\u00f2 anche una partita nella Coppa UEFA 2005-2006 con la squadra militante in seconda serie. Vest\u00ec poi la maglia del PAS Giannina, sempre in terra ellenica.\nIl biennio successivo lo pass\u00f2 in Spagna, con Lorca e Alcorc\u00f3n (entrambi i club militanti nella Segunda Divisi\u00f3n B). Dopo aver giocato anche nel Santa Eulalia, lasci\u00f2 il paese per trasferirsi in Sudafrica, nelle file dell'Ajax Cape Town.\nIl 27 giugno 2011 fu reso noto il suo trasferimento allo Haugesund, club della Tippeligaen, a parametro zero. Esord\u00ec in squadra il 3 agosto, sostituendo Are Tronseth nella vittoria per 4-0 sul Sogndal. Il 30 luglio 2012, torn\u00f2 a giocare in Francia: firm\u00f2 infatti un contratto biennale con l'Angers.\nIl 7 agosto 2013, pass\u00f2 in prestito al Sarpsborg 08, fino al termine della stagione in corso. Il 15 gennaio 2014, firm\u00f2 un contratto biennale con il Sandnes Ulf. Scelse la maglia numero 28. Lasci\u00f2 il club alla scadenza del contratto."}
{"id": "3554890", "revid": "287204", "url": "https://it.wikipedia.org/wiki?curid=3554890", "title": "Derek Decamps", "text": ""}
{"id": "3554891", "revid": "767487", "url": "https://it.wikipedia.org/wiki?curid=3554891", "title": "GotoP", "text": "Ha fatto il character design originale delle due visual novels Wandaba Style e . \u00c8 noto anche per l'illustrazione di \"Official Another Story Clannad\", una raccolta di storie brevi basate sulla visual novel Clannad."}
{"id": "3554892", "revid": "212348", "url": "https://it.wikipedia.org/wiki?curid=3554892", "title": "East Ham", "text": "East Ham \u00e8 un quartiere di Londra, in Inghilterra, parte del borgo londinese di Newham; si trova a 12,8 chilometri a nord-est di Charing Cross. L'area \u00e8 identificata nel Piano di Londra come uno dei 35 \"centri maggiori\" della Grande Londra."}
{"id": "3554893", "revid": "1543377", "url": "https://it.wikipedia.org/wiki?curid=3554893", "title": "Tennis ai I Giochi olimpici giovanili estivi", "text": "Le partite di tennis dei I Giochi olimpici giovanili estivi si sono svolte tra il 15 ed il 21 agosto 2010 al Kallang Tennis Centre di Singapore. Sono stati assegnati 4 set di medaglie nelle seguenti specialit\u00e0:"}
{"id": "3554896", "revid": "609169", "url": "https://it.wikipedia.org/wiki?curid=3554896", "title": "Glocal", "text": ""}
{"id": "3554901", "revid": "1793900", "url": "https://it.wikipedia.org/wiki?curid=3554901", "title": "Fregio di San Giovanni a Parma", "text": "Il fregio di San Giovanni a Parma \u00e8 un ciclo di affreschi di Correggio e aiuti, databile al 1522-1524 circa e conservato nella chiesa di San Giovanni Evangelista a Parma.\nStoria e descrizione.\nIl fregio continuo, che corre lungo tutto il perimetro interno della navata mediana e del transetto, venne disegnato da Correggio durante gli anni in cui lavorava alla chiesa abbaziale, affidandone in larga parte la realizzazione agli aiuti (tra cui dovette spiccare probabilmente Francesco Maria Rondani), mentre egli si occupava della cupola e del coro. Nel transetto destro \u00e8 attribuibile inoltre a Giovanni Antonio da Parma (1514) e in quello sinistro a un artista di formazione forse padovana. \nSi tratta di una lunga fascia continua con scene a monocromo su sfondo blu intenso, ravvivate qua e l\u00e0 da dettagli in colore, come il rosso. Vi sono inoltre tondi in prospettiva che contengono busti di papi, cardinali e monaci dell'Ordine benedettino. La decorazione si attesta soprattutto su temi antichizzanti, spesso legati al motivo del sacrificio, che andava letto come un parallelo tra la messa cristiana e gli antichi riti, pagani e biblici. Protagonisti sono una serie di putti, le cui varie simbologie sono state spiegate da Giuseppe Maria Toscano, che vi legge un programma iconologico teso a esaltare la santa Messa come \"compiutezza suprema di tutti i sacrifici\". \nSicuramente l'artista forn\u00ec i disegni e diresse i lavori, occupandosi probabilmente qua e l\u00e0 anche della stesura pittorica, soprattutto in quei tratti di maggiore importanza e complessit\u00e0, in modo da fornire l'esempio diretto a cui i collaboratori (tra cui c'era anche il giovanissimo Parmigianino) si dovevano attenere. Tra questi spicca, anche per condizioni di conservazione, quello col \"Sacrificio di putti\" gi\u00e0 nascosto da un organo ed oggi staccato e conservato nei locali della chiesa. In esso si vedono fanciulli animatamente indaffarati attorno a un'ara pagana su cui arde il fuoco sacro, mentre vi recano le spighe per il sacrificio. Le loro pose sono fluide e sciolte e riecheggiano altri lavori del maestro come, senza andare troppo lontano, i putti reggi-ghirlanda nei pennacchi della cupola di San Giovanni."}
{"id": "3554902", "revid": "224230", "url": "https://it.wikipedia.org/wiki?curid=3554902", "title": "Battaglia di L'Avana (1870)", "text": ""}
{"id": "3554907", "revid": "1305772", "url": "https://it.wikipedia.org/wiki?curid=3554907", "title": "Urs Odermatt", "text": " \u00c8 stato regista di 13 opere cinematografiche, ottenendo una nomination per il premio del Festival del cinema TV a Baden-Baden. Ha curato l'edizione di varie opere del padre, il fotografo Arnold Odermatt.\nRiconoscimenti.\nIl film per la TV \"Zerrissene Herzen\" (1996; riprese: Piotr Lenar) \u00e8 stato nominato per il premio del Festival del cinema TV a Baden-Baden.\n\"Gekauftes Gl\u00fcck\" \u00e8 stato premiato nel 1989 con il R d'argento al Film Festival Rimini Cinema, a Rimini.."}
{"id": "3554911", "revid": "599013", "url": "https://it.wikipedia.org/wiki?curid=3554911", "title": "Bella Donna", "text": ""}
{"id": "3554912", "revid": "200568", "url": "https://it.wikipedia.org/wiki?curid=3554912", "title": "Ponte George Washington", "text": "Il ponte George Washington (in inglese: \"George Washington Bridge\", noto informalmente come il \"GW Bridge\", oppure come il \"GWB\", o \"GW\", e affettuosamente come \"George\") \u00e8 un ponte sospeso che sovrasta il fiume Hudson, collegando il quartiere di Manhattan Washington Heights a Fort Lee nel New Jersey.\nL'autostrada Interstate 95 e la U.S. Route 1/9 attraversano il fiume grazie a questo ponte. La U.S. Route 46, che si trova totalmente nello Stato del New Jersey, finisce a met\u00e0 del ponte al confine dello Stato.\nIl ponte ha un livello superiore con quattro corsie in ogni direzione e un livello inferiore con tre corsie in ogni direzione, per un totale di 14 corsie di traffico. Il limite di velocit\u00e0 nel ponte \u00e8 di 45\u00a0mph (70\u00a0km/h), anche se la congestione spesso rallenta il traffico. Un passaggio su ogni lato del livello superiore del ponte porta il traffico di pedoni e biciclette. Nel 2007, il ponte George Washington aveva la maggiore capacit\u00e0 veicolare rispetto a qualsiasi altro ponte nel mondo, portando 106 milioni di veicoli/anno, rendendolo il pi\u00f9 trafficato ponte per veicoli a motore del mondo, secondo la Port Authority of New York and New Jersey - agenzia governativa bi-statale che possiede e opera diversi ponti, tunnel e aeroporti nell'area.\nStoria.\nIl movimento di terra per il nuovo ponte cominci\u00f2 nell'ottobre del 1927, come progetto della Port of New York Authority. Il capo ingegnere era Othmar Ammann, con Cass Gilbert come architetto. Il ponte venne dedicato il 24 ottobre del 1931, ed \u00e8 stato aperto al traffico il giorno seguente. Inizialmente denominato \"Hudson River Bridge,\" il ponte venne in seguito dedicato a George Washington, il primo Presidente degli Stati Uniti d'America..\nQuando venne aperto nel 1931, il ponte sorpass\u00f2 l'Ambassador Bridge nella lista dei ponti con la maggiore campata al mondo. Con circa , riusc\u00ec a quasi duplicare il precedente record di . Mantenne questo primato fino all'apertura del Golden Gate Bridge. La lunghezza totale del ponte \u00e8 di .\nNella sua costruzione originaria, il ponte aveva sei corsie per il traffico, ma nel 1946 vennero aggiunte due corsie addizionali. Un secondo ponte inferiore, che era stato anticipato nei piani originali di Ammann, venne ordinato dal colonnello McCammon, dello USACE, e aperto al pubblico il 29 agosto del 1962. Il livello inferiore \u00e8 stato soprannominato scherzosamente \"Martha\". Il livello addizionale aument\u00f2 la capacit\u00e0 del ponte del 75%, rendendo il George Washington Bridge l'unico ponte a sospensione con 14 corsie di traffico veicolare, disponendo di ben 8 corsie nel livello superiore e 6 in quello inferiore.\nNel progetto originario delle torri del ponte si prevedeva di racchiudere la struttura metallica in cemento armato rivestito da lastre di granito. Ma causa di considerazioni di risparmio imposte dalla crisi della Grande Depressione ed alle molte opinioni favorevoli riguardo all'estetica delle nude torri in metallo, questi rivestimenti non vennero mai eseguiti. Le torri in metallo esposto, con il loro distintivi e innumerevoli raccordi metallici a croce di sant'Andrea, sono diventate una delle caratteristiche distintive del ponte.\nLe Corbusier disse della struttura in acciaio disadorno:\nIl George Washington Bridge venne dichiarato National Historic Civil Engineering Landmark dalla American Society of Civil Engineers il 24 ottobre del 1981, nel cinquantesimo anniversario della cerimonia di inaugurazione del ponte.\nConnessioni stradali.\nLa Trans-Manhattan Expressway lo collega direttamente con l'Alexander Hamilton Bridge. Ci sono anche delle rampe che collegano il ponte al terminale degli autobus e alla metropolitana di New York.\nPedaggi.\nI pedaggi correnti per le macchine sono i seguenti: otto dollari se si paga in contanti, otto dollari nelle ore di punta con E-ZPass e sei dollari se non \u00e8 ora di punta. Uno sconto speciale di due dollari \u00e8 disponibile per le macchine con pi\u00f9 di tre passeggeri.\nPer i motocicli: sette dollari se si paga in contanti, sette dollari nelle ore di punta con E-ZPass e cinque dollari se non \u00e8 ora di punta.\nI camion pagano otto dollari per asse, con sconti notturni e nelle ore di punta.\nIl pedaggio viene addebitato una volta sola ed ammonta a circa un milione di dollari al giorno.\nIl ponte ha un totale di 31 varchi, 12 nel livello superiore, 12 nel livello inferiore e 7 nel Palisades Interstate Parkway.\nAccesso a pedoni e ciclisti.\nI pedoni devono pagare 10 centesimi, ma le biciclette non sono pi\u00f9 tassate.\nIl ponte \u00e8 famoso tra i turisti che viaggiano a piedi, in bici o sui pattini a rotelle. Il marciapiede sud viene condiviso dai ciclisti e dai pedoni. L'entrata a Manhattan \u00e8 nella 178th Street. Il marciapiede \u00e8 accessibile dal lato del New Jersey dall'Hudson Terrace. Sempre da qui, i pedoni possono trovare l'inizio del percorso panoramico del ponte che prosegue a nord verso Albany.\nRotte alternative.\nAll'interno dell'area metropolitana di New York, il Tappan Zee Bridge \u00e8 una via alternativa che elude la citt\u00e0.\nL'Interstate 84, che attraversa l'Hudson sul Newburgh\u2013Beacon Bridge, \u00e8 spesso usata come alternativa al Ponte George Washington e al Tappan Zee Bridge perch\u00e9 evita le zone centrali.\nSuicidi.\nIl George Washington Bridge \u00e8 uno dei luoghi preferiti nella citt\u00e0 di New York per commettere suicidio, assieme al Empire State Building."}
{"id": "3554914", "revid": "110157", "url": "https://it.wikipedia.org/wiki?curid=3554914", "title": "Exile (Gary Numan)", "text": "Exile \u00e8 il quindicesimo album discografico di Gary Numan, pubblicato dalla Eagle Records il 20 ottobre 1997 per il mercato inglese, e il 10 febbraio 1998 per il mercato statunitense, ed \u00e8 disponibile sia in versione standard che in versione Extended.\nTracce.\nTracce versione Extended"}
{"id": "3554921", "revid": "31360", "url": "https://it.wikipedia.org/wiki?curid=3554921", "title": "George Washington Bridge", "text": ""}
{"id": "3554922", "revid": "123955872", "url": "https://it.wikipedia.org/wiki?curid=3554922", "title": "Angelo Carosi", "text": "Come molti mezzofondisti, ha prolungato la sua carriera ben oltre i 40 anni dedicandosi alla maratona, riuscendo ad ottenere ancora prestigiosi successi come la Maratona di Firenze del 2003. Vanta sette titoli nazionali assoluti conquistati nell'arco di 15 anni (dal 1989 al 2004) ed uno indoor\nBiografia.\nOltre all'argento europeo del 1994, vanta un altri due argenti, sempre sui 3000 siepi, ai Giochi mondiali militari del 1995 ed in Coppa Europa nel 1996. Finalista ai Giochi olimpici di ove giunse 9\u00ba. Vanta anche 4 finali mondiali consecutive.\nIl tempo di 8'38\"40 ottenuto a Firenze nel 2004, a 40 anni compiuti, sui 3000 siepi, in occasione del suo 8\u00ba titolo italiano assoluto, gli \u00e8 valso il primato del mondo della categoria \"master M40\"."}
{"id": "3554927", "revid": "599013", "url": "https://it.wikipedia.org/wiki?curid=3554927", "title": "Benson &amp; Hedges Centennial Open 1991 - Doppio", "text": "Il doppio del torneo di tennis Heineken Open 1991, facente parte dell'ATP Tour, ha avuto come vincitori Sergio Casal e Emilio S\u00e1nchez che hanno battuto in finale Grant Connell e Glenn Michibata 4-6, 6-3, 6-4"}
{"id": "3554933", "revid": "1964823", "url": "https://it.wikipedia.org/wiki?curid=3554933", "title": "R\u00f4mulo (calciatore 1987)", "text": "Biografia.\nHa il passaporto italiano: i suoi trisavoli erano originari di Venezia.\nCaratteristiche tecniche.\nAll'inizio della carriera calcistica, ha giocato prevalentemente come terzino destro o esterno in un centrocampo a 5. Pu\u00f2 essere impiegato anche sulla fascia sinistra. Ha un'ottima capacit\u00e0 di corsa, possiede una buona tecnica e sa curare bene anche la fase difensiva. Nel corso della preparazione estiva 2011 di Cortina d'Ampezzo \u00e8 stato pi\u00f9 volte provato anche come esterno d'attacco. Durante il ritiro 2012 di Moena ha cominciato ad essere impiegato anche nel ruolo di interno di centrocampo, risultando un vero e proprio jolly. Nella stagione 2016-2017 il suo allenatore al Verona, Fabio Pecchia lo ha schierato spesso come ala offensiva in un tridente d'attacco.\nCarriera.\nClub.\nLe stagioni in Brasile.\nDopo aver militato nelle serie minori brasiliane con le maglie del Caxias, del Metropolitano e della Chapecoense con una breve esperienza alla Juventude, nel 2009 fa il suo esordio nella S\u00e9rie A brasiliana con il Santo Andr\u00e9. Nel 2010 approda al Cruzeiro dove disputa 16 partite segnando un gol. Nel 2011 passa in prestito ad un'altra importante squadra brasiliana, l'Atl\u00e9tico Paranaense, dove rimane fino a giugno.\nFiorentina.\nIl 29 giugno 2011 viene acquistato dalla Fiorentina per una cifra intorno ai 2,5 milioni di euro, con cui firma un contratto quadriennale. Esordisce in Serie A il 21 settembre in Fiorentina- (3-0), subentrando al 74' ad Alessio Cerci. Nella stagione 2011-2012 realizzer\u00e0 10 presenze senza segnare.\nIl 30 settembre del 2012, alla sesta giornata del campionato successivo, mette a segno a San Siro il suo primo goal in Serie A nella sconfitta per 2-1 contro l'Inter.\nIl 21 aprile 2013 Romulo realizza il secondo gol in maglia viola, segnando il gol decisivo del 4-3 contro il Torino.\nIn totale nella sua seconda stagione con i viola totalizza 20 presenze e 2 reti.\nVerona.\nIl 14 agosto 2013 passa in prestito con diritto di riscatto della met\u00e0 al Verona. Esordisce col club scaligero il 17 agosto 2013 nella partita di Coppa Italia Palermo-Verona (0-1), subentrando nel secondo tempo a Jacopo Sala. Il 15 settembre mette a segno il primo gol con la maglia giallobl\u00f9 durante la vittoria casalinga per 2-0 sul Sassuolo.\nIl 14 luglio 2014 il Verona riscatta l'intero cartellino del giocatore dalla , per 3,5 milioni di euro.\nJuventus.\nIl 2 agosto 2014 passa alla Juventus in prestito oneroso ad un milione di euro con diritto di riscatto fissato a 6 milioni, che diventer\u00e0 obbligatorio se, nel corso della stagione, il giocatore avr\u00e0 disputato almeno il 60% delle gare ufficiali. Decide di indossare la maglia numero 2. Il 16 settembre seguente esordisce in bianconero, subentrando a Stephan Lichtsteiner nel match di Champions League vinto per 2-0 contro il Malm\u00f6 allo Juventus Stadium. Questa partita segna anche il suo debutto nelle coppe europee. Il 20 settembre fa il suo esordio stagionale in campionato, nella vittoria per 1-0 sul campo del Milan.\n\u00c8 costretto a saltare il resto della prima parte di stagione a causa di continui problemi agli adduttori. Nel mese di dicembre decide di operarsi ed \u00e8 cos\u00ec costretto ad uno stop di tre mesi. Torna in campo il 9 maggio 2015, nel pareggio casalingo per 1-1 contro il Cagliari. In seguito alla partita contro l'Inter del 16 maggio (2-1) \u00e8 vittima di una lesione al retto femorale della coscia sinistra, che lo costringe a chiudere anzitempo la stagione. Il giocatore termina la sua prima ed unica annata alla Juventus disputando solo cinque partite tra campionato e coppe, senza mai andare a segno.\nAl termine della stagione la societ\u00e0 bianconera decide di non esercitare il diritto di riscatto ed il giocatore fa cos\u00ec ritorno al Verona.\nRitorno al Verona.\nNella stagione 2015-2016 gioca poche partite a causa dei numerosi problemi fisici che lo affliggono dove tuttavia racimola in campionato solamente 9 presenze. Con la retrocessione a fine stagione in Serie B del Verona, arriva nel settembre 2016 il rinnovo di contratto con gli scaligeri prolungando fino al giugno 2019. Il 1\u00ba maggio 2017 \u00e8 decisiva al 90+5 la sua rete nella vittoria interna per 3-2 nel derby veneto disputato sotto la pioggia al Bentegodi, contro il Vicenza. Tuttavia durante l'intera stagione riesce a giocare con pi\u00f9 continuit\u00e0 con i gialloblu, contribuendo notevolmente alla promozione dei veneti dopo solamente un anno, nella massima serie.\nIl 16 ottobre 2017 segna la rete decisiva nella partita vinta in casa per 1-0 contro il neo-promosso Benevento. Il 31 marzo 2018, nella gara persa per 3-0 in trasferta contro l', disputa l'ultima parte dell'incontro nel ruolo di portiere, dopo l'espulsione del compagno Nicolas.\nGenoa, Lazio e Brescia.\nL'11 luglio 2018 passa al Genoa da svincolato e l'11 agosto successivo esordisce a Marassi nella vittoria per 4-0 in Coppa Italia contro il Lecce. Sigla il suo primo gol in rossoblu il successivo 28 ottobre, realizzando un rigore nel pareggio per 2-2 contro l'Udinese.\nIl 31 gennaio 2019, dopo 17 presenze e 1 gol, viene ceduto in prestito con diritto di riscatto alla . Esordisce con la nuova maglia il 7 febbraio nella partita casalinga contro l'Empoli.\nIl 18 giugno 2019 con un tweet, il calciatore ha annunciato il ritorno al Genoa, in quanto la Lazio ha deciso di non riscattarlo. Il 2 settembre 2019, dopo aver gi\u00e0 esordito in campionato con il Genoa, passa in prestito al Brescia. Il 21 settembre successivo, segna la sua prima rete con la maglia delle \"Rondinelle\", decidendo la trasferta in casa dell'Udinese. Il 30 giugno 2020 la societ\u00e0 lombarda comunica il mancato accordo col giocatore per il prolungamento del contratto fino al termine della stagione, posticipato in seguito alla pandemia di COVID-19; il calciatore lascia cos\u00ec in maniera immediata le \"Rondinelle\".\nRitorno al Cruzeiro.\nDopo avere lasciato il Brescia \u00e8 rimasto svincolato sino al 26 marzo 2021, giorno in cui ha fatto ritorno al .\nNazionale.\nDal 14 al 15 aprile 2014 \u00e8 stato convocato dal CT della nazionale italiana Cesare Prandelli per un test di valutazione funzionale in vista dei Mondiali 2014. Il 13 maggio 2014 \u00e8 stato inserito nella lista di 30 calciatori pre-convocati in vista dei Mondiali 2014. Tuttavia, nonostante fosse stato inserito in seguito anche nella lista dei 23 calciatori disponibili per il mondiale, il 2 giugno rifiuta la convocazione, dichiarando di non essere al 100% dal punto di vista fisico e preferendo cedere il posto a chi pi\u00f9 in forma di lui.\nStatistiche.\nPresenze e reti nei club.\n\"Statistiche aggiornate al 27 giugno 2020.\""}
{"id": "3554936", "revid": "729019", "url": "https://it.wikipedia.org/wiki?curid=3554936", "title": "Aeroporto di Gallacaio", "text": "L'aeroporto di Gallacaio (IATA: GLK, ICAO: HCMR, anche \"Galkayo Airport\" o \"Gaalkacyo Airport\u00e8\") un aeroporto internazionale nelle vicinanze della citt\u00e0 di Gallacaio, capitale della regione Mudugh, in Somalia."}
{"id": "3554937", "revid": "1305772", "url": "https://it.wikipedia.org/wiki?curid=3554937", "title": "New South Wales Open 1991 - Doppio maschile", "text": "Il doppio maschile del torneo di tennis New South Wales Open 1991, facente parte dell'ATP Tour, ha avuto come vincitori Scott Davis e David Pate che hanno battuto in finale Darren Cahill e Mark Kratzmann 3-6, 6-3, 6-2."}
{"id": "3554945", "revid": "179980", "url": "https://it.wikipedia.org/wiki?curid=3554945", "title": "Z\u00e8 Eduardo", "text": ""}
{"id": "3554947", "revid": "767487", "url": "https://it.wikipedia.org/wiki?curid=3554947", "title": "Triste presagio", "text": "Triste presagio (\"Bella Donna\") \u00e8 un film muto del 1923 diretto da George Fitzmaurice. La sceneggiatura si basa sul romanzo \"Bella Donna\" di Robert Smythe Hichens, pubblicato a Filadelfia nel 1909.\nTrama.\nBella Donna parte per l'Egitto con il nuovo marito, l'ingegnere Nigel Armine, dopo che l'ex marito \u00e8 stato condannato per aver gettato in un canale veneziano uno dei tanti ammiratori della moglie. In Egitto, la donna resta affascinata dal tenebroso Mahmoud Baroudi che la convince ad avvelenare Nigel per liberarsi di lui. L'ingegnere, gravemente debilitato, viene soccorso da un suo amico che accusa Bella Donna. Lei, allora, si reca dall'amante ma trova Mahmoud insieme a un'altra. L'uomo, oltretutto, non vuole avere problemi con gli inglesi e si rifiuta di accoglierla. Non sapendo che fare, decide di tornare dal marito. Ma anche questi ormai ha trovato cure e rifugio tra le braccia di Patricia, la sua ex fidanzata. Bella Donna, sola, si inoltra nel deserto sconvolto da una tempesta di sabbia.\nProduzione.\nIl film fu prodotto dalla Famous Players-Lasky Corporation.\nDistribuzione.\nIl copyright del film, richiesto dalla Famous Players-Lasky Corp., fu registrato il 21 marzo 1923 con il numero LP18836.\nDistribuito dalla Paramount Pictures, il film - presentato da Adolph Zukor - usc\u00ec in prima al Rivoli Theater di New York il 1\u00ba aprile 1923. Fu proiettato in parte sonorizzato con il metodo DeForest Phonofilm. Per pubblicizzare il nuovo sistema di cinema sonoro inventato da Lee De Forest, fu girato \"Adolph Zukor Introduces Phonofilm\", un cortometraggio di quattro minuti diretto da J. Searle Dawley, un filmato che illustrava al pubblico la tecnica della nuova invenzione adottata per \"Triste presagio\" e per un'altra pellicola della Paramount, \"I pionieri\". In versione sonora, la pellicola venne presentata solo nella citt\u00e0 di New York: quando il film fu distribuito nelle altre sale statunitensi, fu proiettato in versione muta.\nIl film venne accolto con delusione sia dalla critica che dal pubblico a causa dei pesanti tagli della censura che avevano snaturato il personaggio della protagonista, che era stato definito da pi\u00f9 parti come scandaloso.\nCopie complete della pellicola sono conservate negli archivi della Cin\u00e9math\u00e8que Royale de Belgique di Bruxelles e in quelli della Gosfilmofond di Mosca.\nDifferenti versioni.\nDal romanzo e dal testo teatrale sono state girate alcuni adattamenti cinematografici fin dal 1915:"}
{"id": "3554949", "revid": "1305772", "url": "https://it.wikipedia.org/wiki?curid=3554949", "title": "Milan Indoor 1991 - Doppio maschile", "text": "Il doppio maschile del torneo di tennis Milan Indoor 1991, facente parte dell'ATP Tour, ha avuto come vincitori Omar Camporese e Goran Ivani\u0161evi\u0107 che hanno battuto in finale Tom Nijssen e Cyril Suk 6-4, 7-6."}
{"id": "3554951", "revid": "729019", "url": "https://it.wikipedia.org/wiki?curid=3554951", "title": "Aeroporto internazionale di Bosaso", "text": "L'Aeroporto internazionale di Bosaso (IATA: BSA, ICAO: HCMF) \u00e8 il principale scalo della Somalia.\nStoria.\nLa costruzione dell'aeroporto internazionale Bender Qassim \u00e8 iniziata nel 2007. I fondi sono stati inizialmente forniti da finanziatori degli Emirati Arabi Uniti."}
{"id": "3554953", "revid": "599013", "url": "https://it.wikipedia.org/wiki?curid=3554953", "title": "Yngvar H\u00e5konsen", "text": "Carriera.\nClub.\nH\u00e5konsen debutt\u00f2 nella Tippeligaen il 19 maggio 1996, sostituendo Sven Kloster nella vittoria per 2-1 sul Rosenborg. Nel 1999, pass\u00f2 al Lyn Oslo, per cui esord\u00ec il 2 maggio, nel pareggio per 1-1 in casa del Raufoss (nella 1. divisjon). Il 16 luglio 2000 arriv\u00f2 la prima rete per il club, sancendo l'1-0 finale inflitto al Sandefjord.\nNel 2005, pass\u00f2 ai belgi del Gent. Rest\u00f2 in squadra per una stagione.\nNel 2006 torn\u00f2 infatti in patria, firmando per il Troms\u00f8. Debutt\u00f2 con questa maglia il 13 agosto, schierato titolare nella vittoria per 3-2 in casa dello HamKam. Due settimane dopo, segn\u00f2 una rete all'Odd Grenland, sebbene inutile ai fini del risultato (il Troms\u00f8 fu sconfitto per 3-2).\nNel 2009 pass\u00f2 al Kongsvinger, esordendo in data 4 agosto nella vittoria per 2-0 sul Nybergsund-Trysil, in Adeccoligaen. Contribu\u00ec alla promozione del club, che non raggiunse per\u00f2 la salvezza nella Tippeligaen 2010.\nIl 14 gennaio 2011 fu reso noto il suo trasferimento al Flekker\u00f8y."}
{"id": "3554954", "revid": "729019", "url": "https://it.wikipedia.org/wiki?curid=3554954", "title": "Azione del 27 marzo 1942", "text": "L'azione del 27 marzo 1942 fu una battaglia navale combattuta tra gli Stati Uniti d'America e la Germania durante la seconda guerra mondiale nelle acque dell'oceano Atlantico. Durante un pattugliamento a 300 miglia marine al largo di Norfolk, in Virginia, una Q-ship americana incontr\u00f2 un U-Boot tedesco e ne segu\u00ec un veloce confronto di superficie.\nEventi.\nL' agli ordini del Tenente Comandante Harry Lynnwood Hicks era in origine un mercantile chiamato SS \"Carolyn\" che fu convertito in una a Q-ship dopo l'ingresso in guerra degli Stati Uniti. L'\"Atik\" dispiegava 6\u00a0720 t con un equipaggio di 141 uomini e un armamento di quattro cannoni navali da quattro pollici, otto mitragliatrici e 6 K-gun. Alle 17:00 circa del 27 marzo l'\"U-123\" riconobbe l'\"Atik\". Pi\u00f9 di due ore dopo, alle 19:37 il Kapit\u00e4nleutnant Reinhard Hardegen fece fuoco con siluri G7 da una posizione in superficie e uno di essi colp\u00ec il ponte dell'\"Atik\" a tribordo. La Q-ship inizi\u00f2 a sbandare di poco. Il Tenente Comandante Hicks decise che l'unico modo di attirare l'U-boat nel raggio d'azione dei suoi cannoni era quello di ordinare a una scialuppa di salvataggio di calarsi da dritta. Il trucco funzion\u00f2 e cos\u00ec mentre l'U-123 virava a dritta, l'\"Atik\" fece fuoco con tutte le armi tra cui le bombe di profondit\u00e0. I primi colpi caddero vicino all'U-boat e gli altri deviarono. Le mitragliatrici statunitensi ebbero tuttavia successo e quindi il ponte dell'U-boat fu leggermente danneggiato e un aspirante guardiamarina tedesco fu ferito a morte.\nAppena gli americani ebbero iniziato a sparare, il capitano Hardegen fece entrare in azioni i cannoni del ponte e si sottrasse al raggio d'azione della Q-ship prima di immergersi ma alle 21:29 attacc\u00f2 ancora per finire la nave americana. Dopo aver fatto fuoco e colpito con un altro siluro, l'\"Atik\" rimase a galla mentre la prua s'abbassava lentamente. Il resto dell'equipaggio americano sembr\u00f2 stesse evacuando dalla nave e cos\u00ec i tedeschi non la considerarono pi\u00f9 una minaccia e tornarono in superficie alle 22:27 per osservare il naufragio della Q-ship. Ventitr\u00e9 minuti pi\u00f9 tardi l'\"Atik\" e successivamente una burrasca uccise tutti i 141 marinai statunitensi. Un SOS fu ricevuto da tre navi militari americane la , la e la ma quando arrivarono non c'era pi\u00f9 nulla. Aeroplani statunitensi cercarono per diversi giorni ma non trovarono nulla a parte rottami e cinque scialuppe di salvataggio."}
{"id": "3554957", "revid": "1442080", "url": "https://it.wikipedia.org/wiki?curid=3554957", "title": "Pacific Coast Championships 1991 - Doppio", "text": "Il doppio del torneo di tennis Pacific Coast Championships 1991, facente parte dell'ATP Tour, ha avuto come vincitori Wally Masur e Jason Stoltenberg che hanno battuto in finale Ronnie B\u00e5thman e Rikard Bergh 4-6, 7-6, 6-4."}
{"id": "3554960", "revid": "339392", "url": "https://it.wikipedia.org/wiki?curid=3554960", "title": "Aeroporto internazionale Bender Qassim", "text": ""}
{"id": "3554961", "revid": "110157", "url": "https://it.wikipedia.org/wiki?curid=3554961", "title": "Pure (Gary Numan)", "text": "Pure \u00e8 il sedicesimo album discografico di Gary Numan, pubblicato dalla Eagle Records il 7 novembre 2000.\nNel 2001 \u00e8 stata pubblicata una versione \"Tour Edition\" in doppio CD con alcune tracce live aggiuntive.\nTracce.\nTracce versione \"Tour Edition\" 2001CD 1\nCD 2"}
{"id": "3554962", "revid": "729019", "url": "https://it.wikipedia.org/wiki?curid=3554962", "title": "Aeroporto di Berbera", "text": "L'aeroporto di \"Berbera\" di Berbera \u00e8 uno dei principali scali della Somalia."}
{"id": "3554965", "revid": "599013", "url": "https://it.wikipedia.org/wiki?curid=3554965", "title": "Mart\u00edn Vellisca", "text": ""}
{"id": "3554966", "revid": "287204", "url": "https://it.wikipedia.org/wiki?curid=3554966", "title": "Martin Vellisca", "text": ""}
{"id": "3554967", "revid": "404338", "url": "https://it.wikipedia.org/wiki?curid=3554967", "title": "Talim", "text": " \u00e8 un personaggio della serie videoludica \"Soulcalibur\" della Namco. Fa la sua prima apparizione in \"Soulcalibur II\". \u00c8 stata disegnata da Aya Takemura e Takuji Kawano e compare in tutti i seguiti della serie ad eccezione di \"Soulcalibur Legends\". Talim \u00e8 il primo personaggio filippino ad essere introdotto in un gioco picchiaduro. Il suo nome nella lingua tagalog significa \"lama affilata\".\nStoria e concezione del personaggio.\nTalim usa come armi delle lame da gomito, chiamate tonfa e il suo design \u00e8 stato creato per permetterle di ruotare attorno ad esse, innanzi tutto il genere, le misure fisiche e infine anche i dettagli dello sfondo sono volti a questo. Talim \u00e8 stata animata col motion capture e la squadra ha lavorato insieme ai creatori della storia di \"Soulcalibur\", rifinendo il ruolo del personaggio nella trama, come necessitava lo svolgimento del percorso. Le sue armi dovevano seguire il concetto del doppio utilizzo, ponendo l'enfasi sul fatto che le lame non fossero delle normali tonfa. Il personaggio \u00e8 stato incluso per aggiungere un elemento femminile alla serie, ma che allo stesso tempo sarebbe apparsa come androgina.\nBiografia.\nNel Villaggio del Vento Divino, Samar, viveva una trib\u00f9 che poteva controllare il vento. Talim era la nipote dell'anziana del villaggio, Kalana, e figlia dello sciamano Lidi. A causa delle agitazioni portate dall'influenza della cultura spagnola e portoghese, \u00e8 stata allevata come ultima sacerdotessa. Il giorno in cui il male si diffuse nel mondo, Talim sent\u00ec il vento, e un'aura malvagia divor\u00f2 tutto ci\u00f2 che animava il suo corpo, lasciandola in stato di incoscienza per molti giorni. Anni dopo, quando Talim aveva 15 anni, un uomo occidentale venne con uno strano frammento di metallo, dichiarando che quello fosse un amuleto della vita. \nTalim, tuttavia, riconobbe l'energia malvagia come quella che anni prima l'aveva abbattuta, e credette che fosse opportuno riportare il frammento al posto giusto, per riportare cos\u00ec la pace nel mondo, nonostante il cattivo presagio degli anziani. Avendo collezionato diversi frammenti, alla fine apprende che la sorgente della malvagit\u00e0 \u00e8 una spada maligna chiamata Soul Edge. Sentendo l'energia malvagia, Talim viaggia attraverso le montagne e alla fine arriva in un mulino dove vive un bimbo malato. \nUn giovane, chiamato Hong Yon-Seong, giunge dopo di lei e cerca di curare il bambino, per poi scoprire che anche lui \u00e8 sulle tracce della Soul Edge, quindi uniscono le forze. In ultimo Talim cura il bambino rilasciando tutta l'energia negativa dal suo corpo, attraverso il vento.\nUna volta lasciato il mulino, si incammina con Yun-Seong per cercare la Soul Edge e incontra Seong Mi-na, cos\u00ec tutte e due convincono Yun che il potere della Soul Edge \u00e8 troppo pericoloso per tentare di impossessarsene. Quando quest'ultimo sparisce, le due ragazze si dividono e quindi Talim ritorna a ricercare la spada da sola.\nArmi.\nTalim utilizza Syi Salika &amp; Loka Luha, un paio di lame da gomito, simili a tonfa, usate dai sacerdoti del vento del sud est asiatico e il suo stile di combattimento \u00e8 designato attorno alla sua cultura e al tema dell'uccello, enfatizzando attacchi orizzontali ravvicinati e la libert\u00e0 di movimento. Molte delle armi e degli attacchi sono in lingua tagalog:"}
{"id": "3554968", "revid": "520814", "url": "https://it.wikipedia.org/wiki?curid=3554968", "title": "Mart\u00edn Vellisca Gonz\u00e1lez", "text": ""}
{"id": "3554969", "revid": "131358", "url": "https://it.wikipedia.org/wiki?curid=3554969", "title": "Santiago Wanderers", "text": ""}
{"id": "3554970", "revid": "1442080", "url": "https://it.wikipedia.org/wiki?curid=3554970", "title": "Chevrolet Classic 1991 - Doppio", "text": "Il doppio del torneo di tennis Chevrolet Classic 1991, facente parte dell'ATP Tour, ha avuto come vincitori Olivier Dela\u00eetre e Rodolphe Gilbert che hanno battuto in finale Shelby Cannon e Greg Van Emburgh 6-2, 6-4."}
{"id": "3554971", "revid": "363629", "url": "https://it.wikipedia.org/wiki?curid=3554971", "title": "Pietro Cugini (architetto)", "text": "Biografia.\nFrequent\u00f2 l'Accademia parmense di belle arti, dove fu allievo del Petitot. Nel 1771 merit\u00f2 una segnalazione per un progetto di teatro nel concorso di architettura dell'Accademia. Nel 1774 vinse il secondo premio per il progetto di un \"Magnifico palazzo destinato ad accogliere la famiglia Reale\"; nel 1777 ancora un secondo premio per il \"Piano di elevazione e gli spaccati di un Edificio destinato a albergare le arti e le scienze\". Nel 1778 vinse finalmente il primo premio per il progetto di un \"Anfiteatro per le dimostrazioni di fisica, anatomia e chimica e ogni altro artifizio della natura\". In quell'anno, con decreto ducale, fu ammesso con Raffaele Cugini alla congregazione degli edili e con lui incaricato della sovrintendenza alle Reali Fabbriche di Colorno.\nNel 1771 fu costruito su suo progetto il piccolo oratorio dei Santi Ferdinando e Amalia a Copermio, presso Colorno. Gli \u00e8 attribuito il progetto per la ricostruzione della Chiesa di Santo Stefano a Colorno (1781). Il suo incarico pi\u00f9 prestigioso fu per\u00f2 quello dell'ampliamento e modifica dell'orientamento della Cappella Ducale di San Liborio, affidatogli dal duca di Parma Ferdinando di Borbone nel 1791. Il progetto iniziale era del Petitot ma fu notevolmente modificato dal Cugini, assumendo caratteri ben diversi.\nI suoi lavori successivi mostrano un progressivo distacco dagli insegnamenti del Petitot, orientandosi verso uno stile pi\u00f9 marcatamente neoclassico. Ne \u00e8 esempio un suo disegno per la facciata di una chiesa, venduto dalla casa d'aste Christie's a Roma nel 1982.\nL'ultima sua opera nota \u00e8 il progetto della chiesa di San Biagio a Torrile, inaugurata l'anno successivo alla sua morte, avvenuta a Colorno il 12 gennaio 1821."}
{"id": "3554972", "revid": "287204", "url": "https://it.wikipedia.org/wiki?curid=3554972", "title": "Alessandro Portis", "text": "Biografia.\nDopo la laurea in scienze naturali, conseguita nel 1875, Portis si \u00e8 perfezionato tra Germania e Francia, e segnatamente a Gottinga, Monaco di Baviera e Parigi. Tornato in Italia, nel 1879 ha conseguito la libera docenza di paleontologia, occupandosi di ricerche stratigrafiche e di fossili del Pliocene.\nNel settembre del 1881, nel corso del II congresso internazionale di geologia svoltosi a Bologna, \u00e8 stato tra i fondatori della Societ\u00e0 Geologica Italiana, di cui sar\u00e0 presidente nel 1908. Nello stesso 1881, ha diretto la raccolta dei materiali per la \"Bibliographie g\u00e9ologique et pal\u00e9ontologique d'Italie\" (Bibliografia geologica e paleontologica d'Italia).\nNel 1885, per i suoi studi sui cheloniani e sui talassoterii, ha vinto un premio messo in palio dall'Accademia delle Scienze di Torino. L'anno seguente \u00e8 stato nominato, presso la Scuola degli Ingegneri di Roma, professore di geologia e mineralogia, mentre nel 1888 ha ottenuto la cattedra di geologia e paleontologia dell'ateneo capitolino, dove ha diretto per quasi quarant'anni, sino al 1927, il museo geologico.\nCome emerge dalla sue numerose pubblicazioni scientifiche, Portis si \u00e8 occupato di studi geologici e paleontologici in diverse aree fossilifere italiane, quali le Alpi Marittime (con il monte Argentera) e la Campagna Romana, descrivendo faune di vertebrati. Con i suoi studi litologici, ha anche contribuito all'illustrazione di antiche specie ornitologiche e caprine.\n\u00c8 sepolto a Cavour."}
{"id": "3554976", "revid": "1543377", "url": "https://it.wikipedia.org/wiki?curid=3554976", "title": "Campionato del mondo di arrampicata 2011", "text": "Il Campionato del mondo di arrampicata 2011 si \u00e8 tenuto dal 15 al 24 luglio 2011 ad Arco, Italia."}
{"id": "3554980", "revid": "729019", "url": "https://it.wikipedia.org/wiki?curid=3554980", "title": "Tour della Nazionale di rugby a 15 dell'Australia 2000", "text": "La nazionale di rugby a 15 dell' tra il 2000 e il 2003 si \u00e8 recata sovente in tour, specialmente nel mese di novembre, in Europa e Giappone.\nNel 2000, Prima di arrivare in Europa, gli australiani affrontano a Tokyo una selezione internazionale.\nMentre Francia e Scozia si piegano, l'Inghilterra supera l'Australia. Si delinea il dualismo che culminer\u00e0 nella finale della Coppa del Mondo di rugby 2003"}
{"id": "3554986", "revid": "486946", "url": "https://it.wikipedia.org/wiki?curid=3554986", "title": "Spada con elsa a cesto", "text": ""}
{"id": "3554989", "revid": "110157", "url": "https://it.wikipedia.org/wiki?curid=3554989", "title": "Jagged", "text": "Jagged \u00e8 il diciassettesimo album discografico di Gary Numan, pubblicato dalla Cooking Vinyl Records per il mercato inglese e dalla Metropolis Records per il mercato statunitense il 13 marzo 2006."}
{"id": "3554990", "revid": "599013", "url": "https://it.wikipedia.org/wiki?curid=3554990", "title": "Muccunetti", "text": "I muccunetti (termine dialettale che vuol dire \"bocconcini\"), sono antichi dolci tipici della Sicilia occidentale, precisamente di Mazara del Vallo, realizzati con zuccata, mandorle, zucchero e uova. I muccunetti vengono realizzati tutti a mano seguendo l'antica ricetta, e confezionati ad uno ad uno nella carta velina, a forma di grosse caramelle.\nOggi si trovano in commercio nelle pasticcerie siciliane, oltre che nel convento di San Michele secondo il vecchio metodo di vendita: si passano i soldi in una ruota di ferro che gira e inghiotte le monete, lasciando al loro posto un pacchetto di dolci.\nStoria.\nI muccunetti nascono grazie alla maestria delle Suore benedettine del Convento di clausura di San Michele di Mazara del Vallo, secondo l'antica tradizione pasticcera siciliana dei conventi di clausura, che ha contribuito ad arricchire l'arte dolciaria siciliana.\nL'arte pasticcera sin dall'antichit\u00e0 svolgeva un ruolo fondamentale nella vita monacale, infatti dolci realizzati venivano dati in dono come moneta, e in questo modo il chiostro acquistava l'attenzione del mondo esterno.\nSul finire del XVIII secolo l'arte dolciaria nei conventi si diffuse a dismisura fino a diventare fonte di reddito."}
{"id": "3554995", "revid": "6923", "url": "https://it.wikipedia.org/wiki?curid=3554995", "title": "Tour della Nazionale di rugby a 15 dell'Australia 2001", "text": "A fine anno 2001 la Nazionale di rugby a 15 dell'Australia si rec\u00f2 in Europa per un \"tour\" di quattro settimane che previde sette incontri (di cui quattro \"test match\") in tre Paesi: uno in Spagna, alla cui locale Nazionale gli \"Wallabies\" concessero il loro primo \"test match\" di sempre, uno in Francia, anch'esso con il \"test\", e cinque nel Regno Unito, con i \"test match\" contro e e tre incontri con le divisioni di lega inglese, l'Universit\u00e0 di Oxford e, infine, contro i .\nIl bilancio vide tre vittorie su tre negli incontri senza valore di \"test match\" e due vittorie, contro e , contro due sconfitte nei \"full international\".\nCapitano della Nazionale guidata da Eddie Jones era George Gregan.\nIl tour.\nIl primo incontro si tenne a Leicester il 28 ottobre; avversario una selezione di giocatori delle divisioni inferiori del campionato inglese.\nNonostante la differenza di categoria e la composizione sostanzialmente dilettantistica della squadra divisionale, dopo un iniziale 14-0 in meno di 25 minuti gli \"Wallabies\" sub\u00ecrono il ritorno dei giovani inglesi che non persero terreno e ribatterono senza perdere pi\u00f9 terreno, chiudendo il primo tempo sotto per 6-20 e addirittura aggiudicandosi il secondo con un parziale di 16-14 per un risultato finale di 34-22 a favore degli australiani che tuttavia il tecnico australiano Eddie Jones accolse con soddisfazione, sottolineando la durezza del banco di prova che la sua Nazionale aveva dovuto affrontare, utile per togliere \u00able troppe ruggini\u00bb che secondo lui la squadra aveva accumulato nel periodo di inattivit\u00e0.\nAllo stadio Complutense di Madrid, il 1\u00ba novembre successivo, and\u00f2 in scena il primo \"test match\" assoluto tra e ; la partita non ebbe praticamente storia e gli spagnoli, che avevano come obiettivo minimo dichiarato quello di esercitarsi a misurarsi con una formazione di rango pi\u00f9 elevato senza finire a zero nel tabellino, riuscirono pure a marcare una meta a 13' dal termine che non evit\u00f2, comunque, la sconfitta pi\u00f9 pesante della storia del rugby in maglia rossa, 10-92, che fu al contempo anche la vittoria con il miglior scarto per l'.\nTornati in Inghilterra gli \"Wallabies\" affrontarono gli studenti di Oxford; anche l\u00ec, nonostante il divario tecnico, la resistenza della squadra universitaria, che preparava il \"Varsity Match\", fu notevole, tanto che a un quarto d'ora dalla fine l' stava ancora conducendo solo per 31-27; furono tre mete nel finale a stabilire le distanze e a portare gli ospiti a 52; per sottolineare l'impegno degli avversari Eddie Jones sugger\u00ec ironicamente che bisognasse \u00abpreoccuparsi dei progressi scolastici dei ragazzi, pensano troppo al rugby\u00bb.\nIl secondo \"test match\" della serie fu a Twickenham contro l' di Clive Woodward che stava preparando la campagna per la successiva .\nSugli scudi l'apertura inglese Jonny Wilkinson che da solo realizz\u00f2 l'intero \"score\" per la sua squadra, 21 punti frutto di cinque piazzati e due \"drop\" con cui i britannici sconfissero gli ospiti, rimasti a 15 con due mete di Burke e Waugh pi\u00f9 altri 5 punti al piede ancora di Burke; nell'occasione gli inglesi misero in fila la loro seconda vittoria consecutiva contro gli australiani dopo quasi vent'anni.\nUna settimana pi\u00f9 tardi, a Marsiglia, una confusa non riusc\u00ec a venire a capo della che chiuse il primo tempo 10-3 grazie anche a una buona prova dell'esordiente Michalak; l', che recuper\u00f2 solo nel finale ma solo per vedersi sconfitta di un punto, 13-14, sub\u00ec per la prima volta in circa un quarto di secolo due sconfitte consecutive in un \"tour\" e, prima di recarsi in Galles, vantava uno \"score\" negativo di un solo \"test\" vinto (peraltro quello dal risultato pi\u00f9 prevedibile) sui tre disputati.\nA Cardiff l' vinse con lo stesso metodo utilitaristico mostrato dall' due settimane prima nei suoi confronti: un incontro giocato male da entrambe le squadre, con molti errori, fu caratterizzato da una sola meta, del gallese Gavin Thomas, a tempo abbondantemente scaduto; nel frattempo Matt Burke aveva gi\u00e0 realizzato 7 calci piazzati, l'intero bottino dell' che si era portata a 21 contro i 6 degli avversari, che poi chiusero a 13 punti, risparmiando agli \"Wallabies\" la terza sconfitta consecutiva in un \"tour\".\nL'incontro di saluto si tenne ancora a Cardiff, contro i che schieravano una formazione munita di molti giocatori internazionali come i francesi Rapha\u00ebl Iba\u00f1ez e St\u00e9phane Glas, il sudafricano Breyton Paulse e il gallese Rob Howley, insignito della fascia di capitano; l'incontro fu spettacolare, con 12 mete complessive, tutte trasformate, e fu vinto dall' che ne realizz\u00f2 7 contro le 5 della formazione a inviti; pur continuando a mostrare i propri problemi in fase difensiva (fu l'incontro dove sub\u00ec pi\u00f9 mete), l' mostr\u00f2 in tale circostanza il suo potenziale d'attacco, realizzando il miglior punteggio nel \"tour\" contro una formazione di giocatori di primo livello."}
{"id": "3554996", "revid": "767487", "url": "https://it.wikipedia.org/wiki?curid=3554996", "title": "I\u00f1aki Hurtado", "text": "Carriera.\nGiocatore.\nEsord\u00ec in Primera Divisi\u00f3n a 16 anni con la maglia del CD Logro\u00f1\u00e9s nella stagione 1988-1989.\nNel 1991 pass\u00f2 al Real Valladolid, dove si afferm\u00f2 nella stagione 1994-1995, in cui scese in campo 35 volte.\nA fine stagione fu ingaggiato dal Valencia, con cui, in due stagioni, collezion\u00f2 25 partite e un gol in campionato e due presenze senza reti in Coppa UEFA prima di passare al Villarreal e poi al Numancia.\nRest\u00f2 a Soria fino al 2002, alternandosi tra la Primera e la Segunda Divisi\u00f3n, prima di passare al Real Saragozza.\nCon gli aragonesi ottenne la promozione in massima serie e nella stagione successiva vinse la Coppa del Re, poi torn\u00f2 al Valladolid con cui chiuse la carriera da giocatore nel 2005.\nAllenatore.\nNel mese di ottobre del 2010 ha sostituito Guill\u00e9n Araiz sulla panchina del Club Deportivo Zarramonza, squadra della Regional Preferente de Navarra. Dopo 8 vittorie, 5 pareggi e 5 sconfitte, a marzo del 2011 si \u00e8 dimesso per motivi personali."}
{"id": "3555002", "revid": "827882", "url": "https://it.wikipedia.org/wiki?curid=3555002", "title": "New Gold Dream", "text": ""}
{"id": "3555005", "revid": "1601148", "url": "https://it.wikipedia.org/wiki?curid=3555005", "title": "Giuseppe Becce", "text": "Biografia.\nProveniente da una famiglia di allevatori di Lonigo, nel Vicentino, e diplomatosi come geometra, studi\u00f2 musica e filosofia a Padova, prima di trasferirsi a Berlino nel 1906. Nella capitale tedesca egli fu allievo di Arthur Nikisch e Ferruccio Busoni.\nA Becce venne affidato il compito di comporre e sonorizzare il film \"Richard Wagner\" di Carl Froelich, e prodotto da Oskar Messter, dove interpretava in veste di attore la figura del protagonista. Dal 1915 al 1923 Becce port\u00f2 la piccola Orchester des Berliner Mozartsaals a Nollendorfplatz.\nAl termine della prima guerra mondiale Becce fu capo del dipartimento musica e dell'orchestra della \"Decla-Bioscop AG\", poi pass\u00f2 all'UFA. Lavor\u00f2 con i maggiori registi del muto tedesco come Fritz Lang, Friedrich Wilhelm Murnau, Georg Wilhelm Pabst, Ernst Lubitsch, Ludwig Berger, Joe May e Berthold Viertel, scrivendo e arrangiando musiche per i loro film.\nNel 1920 Becce pubblic\u00f2 la rivista \"Film-Ton-Kunst\". Nel 1927 pubblic\u00f2, insieme ad Hans Erdmann e Ludwig Brav, la \"Allgemeines Handbuch der Filmmusik\".\nCon l'introduzione dei film sonori Becce lavor\u00f2 in film musicali e film che coprono temi d'opera e operetta. Lavor\u00f2 con Leni Riefenstahl, Luis Trenker e Harald Reinl, nei cosiddetti \"Bergfilm\", ossia \"film di montagna\". Becce fu molto prolifico nel fornire musica al cinema per pi\u00f9 di quattro decenni, mischi\u00f2 le proprie composizioni con quelle di altri compositori.\nNegli anni cinquanta realizz\u00f2 diverse colonne sonore per i film prodotti dalla casa tedesco-occidentale \"Heimatfilm\". Becce \u00e8 sepolto nel cimitero berlinese di Wilmersdorf."}
{"id": "3555006", "revid": "339392", "url": "https://it.wikipedia.org/wiki?curid=3555006", "title": "Newton Message Pad 100", "text": ""}
{"id": "3555007", "revid": "339392", "url": "https://it.wikipedia.org/wiki?curid=3555007", "title": "Newton Message Pad 110", "text": ""}
{"id": "3555008", "revid": "339392", "url": "https://it.wikipedia.org/wiki?curid=3555008", "title": "Newton Message Pad 120", "text": ""}
{"id": "3555009", "revid": "339392", "url": "https://it.wikipedia.org/wiki?curid=3555009", "title": "Newton Message Pad 130", "text": ""}
{"id": "3555010", "revid": "339392", "url": "https://it.wikipedia.org/wiki?curid=3555010", "title": "Newton Message Pad 2000", "text": ""}
{"id": "3555011", "revid": "339392", "url": "https://it.wikipedia.org/wiki?curid=3555011", "title": "Newton Message Pad 2100", "text": ""}
{"id": "3555016", "revid": "729019", "url": "https://it.wikipedia.org/wiki?curid=3555016", "title": "Aeroporto Modibo Ke\u00efta-S\u00e9nou", "text": "L'aeroporto Modibo Ke\u00efta-S\u00e9nou \u00e8 un aeroporto maliano situato a 11 km dal centro di Bamako, capitale nonch\u00e9 citt\u00e0 pi\u00f9 popolosa del Mali. Grazie alla sua posizione economicamente strategica, risulta essere il principale scalo aeroportuale all'interno dello stato dell'Africa Occidentale.\nDal gennaio 2016 \u00e8 intitolato a Modibo Ke\u00efta (1915-1977), Presidente del Mali dal 1960 al 1968."}
{"id": "3555017", "revid": "123632404", "url": "https://it.wikipedia.org/wiki?curid=3555017", "title": "Sinfonia n. 31 (Haydn)", "text": "La Sinfonia n. 31 in Re maggiore di Joseph Haydn fu composta nel 1765. \u00c8 conosciuta con il soprannome \"Col segnale del corno\", a causa del ruolo prominente che assume, all'interno della composizione, una sezione di corni naturali particolarmente ampia: addirittura quattro. Forse a causa del prominente \"obbligato\" scritto per i corni, a Parigi, l'editore musicale Sieber pubblic\u00f2 questo lavoro come \"sinfonia concertante\", intorno al 1785.\nPremi\u00e8re.\nLa prima performance di questa sinfonia ebbe luogo nella hall di uno dei palazzi del principe Esterh\u00e1zy, probabilmente nella dimora familiare di Eisenstadt. L'orchestra era molto piccola, con tre violini primi e tre violini secondi, una viola, un violoncello ed un basso; ma, a compensare ci\u00f2, la struttura della hall amplificava notevolmente la musica, garantendo un forte impatto sonoro quando i corni venivano suonati in gruppi da quattro.\n\u00c8 probabile che fu lo stesso Haydn uno dei primi violinisti, conducendo l'orchestra con il suo strumento. Citando Webster, \"l'audience era composta solo dal principe ed i suoi ospiti, e spesso l'orchestra di Haydn, con i suoi quindici musicisti o gi\u00f9 di l\u00ec, era in sovrannumero rispetto agli ascoltatori\".\nStruttura.\nIl lavoro \u00e8 stato composto per un'orchestra di 2 oboi, 1 flauto, 4 corni, ed archi. Le performance moderne spesso optano per una sezione di archi pi\u00f9 ampia rispetto a quella che fu utilizzata nella premi\u00e8re.\nLa sinfonia consta di quattro movimenti:\n\u00c8 il primo movimento che presenta la sezione di corni pi\u00f9 drammatica. In questa sinfonia, Haydn inizia con una fanfara militare che include tutti e quattro i corni che iniziano il movimento e, subito a seguire, vengono seguiti da un corno solo. \nIl secondo movimento presenta un \"ritmo siciliano\". Tutta l'orchestrazione (inclusi i quattro corni) viene mantenuta per tutti i passaggi, richiamando lo stile del concerto grosso.\nIl finale \u00e8 un tema a sette variazioni. Queste variazioni, insieme a quelle presenti nella Sinfonia n. 72, sono le prime a comparire nelle sinfonie di Haydn. La maggior parte delle variazioni \u00e8 stata scritta per mettere in risalto un particolare strumento o una sezione dell'orchestra, in quest'ordine: oboi, violoncello, flauto, corni, violino solo, \"tutti\", contrabbasso.\nNella sinfonia \u00e8 anche presente una coda finale (\"Presto\"), le cui note finali ripetono la fanfara dei corni nel movimento di apertura.\nCritica.\nWebster definisce questa sinfonia come \"un lavoro splendidamente ostentato, che mostra le prodezze dei cornisti nell'ottenere il massimo effetto dal proprio strumento in tutti e quattro i movimenti.\""}
{"id": "3555018", "revid": "459531", "url": "https://it.wikipedia.org/wiki?curid=3555018", "title": "Allevatori", "text": ""}
{"id": "3555020", "revid": "1313191", "url": "https://it.wikipedia.org/wiki?curid=3555020", "title": "Santuario di Nostra Signora delle Grazie (Vernazza)", "text": "Il santuario di Nostra Signora delle Grazie o di San Bernardino \u00e8 un luogo di culto cattolico situato nella localit\u00e0 di San Bernardino nel comune di Vernazza, in provincia della Spezia.\nIl santuario fa parte, insieme al santuario di Nostra Signora di Montenero a Riomaggiore, al santuario di Nostra Signora della Salute a Volastra, al santuario di Nostra Signora di Reggio a Vernazza e al santuario di Nostra Signora di Soviore a Monterosso al Mare, dei \"santuari delle Cinque Terre\".\nStoria e descrizione.\nSecondo le fonti storiche l'attuale edificio sorse nel corso del XIX secolo sulle fondamenta di un'antica cappella edificata nel tardo medioevo.\nLa chiesa, molto semplice e a una sola navata a pianta rettangolare, si presenta in forme romaniche, con facciata a conci squadrati, il coronamento superiore ad archetti e il portale romanico con arco ogivale in arenaria, sovrastato da una bifora gotica. Il campanile \u00e8 tozzo e robusto.\nSui fianchi si aprono strette monofore. La struttura esterna richiama le architetture del X secolo; l'interno, assai rimaneggiato, \u00e8 coperto da una volta a botte.\nTra gli elementi artistici conservati una tela della \"Madonna col Bambino\", incoronata nel 1874, e che originariamente era assemblata assieme alle due raffigurazioni di san Bernardo di Chiaravalle e san Bernardino da Siena. Successivamente divisa, l'icona con la Madonna \u00e8 collocata sopra l'altare maggiore, i due santi nei due ovali alle pareti laterali.\nLa festa del santuario si celebra l'8 settembre."}
{"id": "3555022", "revid": "104458", "url": "https://it.wikipedia.org/wiki?curid=3555022", "title": "Aimin Song", "text": ""}
{"id": "3555023", "revid": "729019", "url": "https://it.wikipedia.org/wiki?curid=3555023", "title": "Aeroporto di Kayes Dag-Dag", "text": "L'aeroporto di Kayes Dag-Dag (IATA: KYS, ICAO: GAKD) \u00e8 un aeroporto maliano situato lungo la strada statale RN1 che collega la citt\u00e0 di Kayes, capoluogo dell'omonima regione, con la cittadina di Dag-Dag"}
{"id": "3555026", "revid": "1442080", "url": "https://it.wikipedia.org/wiki?curid=3555026", "title": "Brussels Indoor 1991 - Doppio", "text": "Il doppio del torneo di tennis Brussels Indoor 1991, facente parte dell'ATP Tour, ha avuto come vincitori Todd Woodbridge e Mark Woodforde che hanno battuto in finale Libor Pimek e Michiel Schapers 6-3, 6-0."}
{"id": "3555027", "revid": "83531", "url": "https://it.wikipedia.org/wiki?curid=3555027", "title": "Mar\u00eda Corda", "text": "Biografia.\nFrequent\u00f2 una scuola di danza e svolse anche una breve attivit\u00e0 teatrale prima di esordire sullo schermo nel 1919 in alcuni film della casa cinematografica \"Corvin Film\", dove inizi\u00f2 con quattro pellicole dirette dal marito Alexander Korda.\nAssieme al marito lasci\u00f2 il suo paese a seguito della caduta della Repubblica sovietica ungherese, nella quale erano coinvolti, e si rec\u00f2 in Austria, dove divenne una celebrit\u00e0. Nel 1921 fu in Italia, dove gir\u00f2 tre pellicole per la \"Do.Re.Mi.\" di Lucio D'Ambra, in coppia con Alberto Capozzi. Sempre nel cinema italiano fu nel cast dei film \"L'uomo pi\u00f9 allegro di Vienna\" (1925) e \"Gli ultimi giorni di Pompei\" (1926).\nFu attiva fino al 1929 e gir\u00f2 film in Germania, Gran Bretagna e Stati Uniti. Nel 1930 divorzi\u00f2 dal marito e si ritir\u00f2 a vita privata."}
{"id": "3555030", "revid": "2210194", "url": "https://it.wikipedia.org/wiki?curid=3555030", "title": "Renato II di Rohan", "text": "Biografia.\nInfanzia.\nSua madre era Isabella di Navarra d'Albret, zia di Giovanna di Navarra d'Albret, regina di Navarra, che lo ha reso zio di Enrico III di Navarra (poi Enrico IV di Francia). Suo padre era Renato I di Rohan principe di L\u00e9on, conte di Porho\u00ebt, signore di Beauvoir e della Garnache, cavaliere dell'ordine del Re e capitano di una compagnia di comando, nato nel 1516 e ucciso il 20 ottobre 1551.\nNato nel 1550, il figlio \u00e8 il penultimo della coppia; suo fratello maggiore, Enrico I di Rohan, (nato nel 1535) porta quindi, prima di lui, il titolo di visconte di Rohan (ma il fratello \u00e8 malato di gotta e calcolosi renale, non pu\u00f2 prendere alcuna parte militante nei riguardi dei disordini di quei tempi). Con l'altro fratello, Jean, e sua sorella Fran\u00e7oise, tutti quattro sono convertiti alla nuova religione calvinista. \nIl loro castello di famiglia \u00e8 a Blain in Bretagna. Suo padre muore quando egli ha due anni ed Enrico \u00e8 allevato dalla madre in modo da diventare, secondo l'espressione di Jacques-Auguste de Thou, \"vir probus et candidis moribus\". \nIl 15 febbraio 1566, suo fratello maggiore, visconte di Rohan sposa Fran\u00e7oise de Tournemine, figlia di Ren\u00e9 di Tournemine, signore della Hunandaye. Fran\u00e7oise de Tournemine \u00e8 cattolica. La loro madre, Isabella d'Albrey Navarra, tenta invano d'impedire il matrimonio; da Pontivy, dove si \u00e8 ritirata, essa scrive a suo figlio Giovanni, signore di Frontenay:\nGiovanni s'impossessa del castello di suo fratello (ha venticinque anni) con venti uomini in armi, prima che i novelli sposi arrivino. Prende tappezzerie, drappi dorati, mobili, e fa trasportare tutto al paese di Saintonge e di Poitou. \nEnrico II di Rohan, fortemente contrariato da questo colpo di mano, cita in giudizio suo fratello.\nPrimi fatti d'arme.\nRenato di Rohan non comincia a far parlare di lui fino alla battaglia di Moncontour; non ha che diciannove anni quando prende il nome dalla sua terra di Pontivy (Renato di Pontivy), ma riesce a conservare alla sorella il suo castello di Beauvoir-sur-Mer. \nDopo dodici giorni, cede il castello alle truppe cattoliche, a condizioni onorevoli.\nNel 1570, Pontivy si ritir\u00f2 a La Rochelle, vi trova la zia Jeanne di Albret, le amiche di sua sorella, la signora di Soubise, Antoinette d'Aubeterre e sua figlia, Catherine de Parthenay col marito, il barone Charles de Quellenec in fuga dalla rotta di Jarnac. Dopo la cacciata degli eserciti cattolici da Marans, Renato di Pontivy, fu nominato capo di tutte le truppe del territorio dell'Angouinois da Jeanne di Albret (fino alla maggiore et\u00e0 del futuro re Enrico IV). Dopo Tonnay-Charente e tutta la costa da Saintonge, Saintes \u00e8 ceduta a lui (e a Quellenec); l'8 agosto 1570, a Saint-Germain-en-Laye, la pace \u00e8 firmata e celebra la fine della seconda guerra civile.\nNel 1571, la sentenza della Curia romana decide sul destino di sua sorella e si rifiuta di riconoscere il suo matrimonio 'orale' con il duca di Nemours. La sentenza di Roma \u00e8 favorevole a Giacomo di Savoia, duca di Nemours, contro dame Fran\u00e7oise de Rohan, riguardo al loro matrimonio, il 5 marzo 1571. Poco dopo, per aiutare questa infelice sorella, sedotta e poi abbandonata da pi\u00f9 brioso dei giovani cattolici della corte di Enrico II e i suoi successori, la famiglia di Rohan effettua la suddivisione dei possedimenti tra i fratelli Enrico, visconte di Rohan, Renato di Rohan, signore di Pontivy, Luigi M. di Rohan, figlio del principe Ren\u00e9 di Rohan e la loro sorella Fran\u00e7oise de Rohan, signora di Nemours, il 19 giugno 1571.\nRenato eredita da Pontivy e da sua sorella, che i protestanti continuano a chiamare dame di Nemours, della Garnache e di Beauvoir-sur-Mer.\nDopo il massacro di San Bartolomeo, Jean de Rohan fugge miracolosamente da Parigi. Il giorno prima, egli \u00e8 fuori nei sobborghi con il Visdomino di Chartres, il conte di Montgommery e molti altri, all'alba si presenta all'uscita per fuggire e raggiungere La Rochelle, inseguito dalle truppe di guardia fino a Montfort. Da certe testimonianza, anche Enrico si trovava a Parigi quella mattina; salvato da una lettera anonima proveniente dal Palazzo.\nL'anno seguente, egli resiste all'assedio di Lusignan; il duca di Montpensier, capo dell'armata dei cattolici, colpito dall'eroismo degli assediati, concede condizioni di resa pi\u00f9 onorevoli. Permette a Renato di Frontenay e al suo seguito di uscire fuori con armi e bagagli; e i soldati con loro archibugi, gli stoppini delle micce spente e le bandiere ripiegate in casse. I funzionari e le loro famiglie si possono ritirare a La Rochelle..\nCatherine e Renato.\nDalla morte di Charles de Quellenec, con il quale Rohan ha combattuto, Catherine de Parthenay torn\u00f2 a La Rochelle. Catherine, prima promessa al figlio dell'ammiraglio de Coligny spos\u00f2 il barone de Quellenec a 14 anni. Ma il suo matrimonio non \u00e8 stato consumato. Renato la domanda in sposa ma Aubeterre rifiuta, non \u00e8 abbastanza titolato. \nSembra che il matematico Fran\u00e7ois Vi\u00e8te, allora Segretario di Fran\u00e7oise de Rohan, dopo essere stato il precettore di Catherine di Parthenay e segretario di Antoinette di Aubeterre abbia svolto un ruolo nella riconciliazione delle due casate.\nLa sorte la favorisce: Enrico di Rohan, il fratello maggiore malato di gotta, dopo aver siglato il suo testamento (registrato il 25 giugno 1575) muore il 12 giugno 1575, appena quarantenne, lasciando una bimba, Judith, che muore a sua volta dodici giorni dopo il padre. Renato, diviene cos\u00ec visconte di Rohan, conte di Porho\u00ebt, e nulla si oppone ai suoi desideri.\nLa vedova ereditiera di Soubise, si dice, ha fatto dono di una delle sue terre (i terreni della cittadina di J\u00e9gu (Bretagna)) tramite il servo che ha appreso questa novit\u00e0 prima che anche Renato lo sapesse.\nIl contratto di matrimonio tra Renato visconte di Rohan e Catherine de Parthenay, firmato il 15 agosto 1575 e poco dopo, una transazione tra Fran\u00e7oise de Tournemine, ereditiera vedova di Rohan e Renato visconte di Rohan, riguardante il patrimonio ereditato della signora e la tenuta ereditata della figlia Judit di Rohan, del 26 agosto 1575 libera il castello di Blain alla giovane coppia.\nCatherine de Parthenay apporta al visconte di Rohan: Soubise in Saintonge, il Parc-Mouchamps in Bas-Poitou, Fresnay in Bretagna, la Garnache, Beauvoir-sur-Mer\u2026 Ha ventuno anni ed una educazione superiore a quella di tutte le donne dell'epoca. Parla greco, latino, ebraico, \u00e8 appassionata di astronomia, conosce la matematica. \u00c8 lei che ha ispirato questa passione al suo anziano precettore.\nHa ambientato a La Rochelle assediata una tragedia, l'Oloferne e, calvinista convinta, non pensa che a portare la nuova dottrina a Blain.\nGrazie all'influenza di Renato Rohan su Carlo IX, fa nominare il suo anziano precettore Fran\u00e7ois Vi\u00e8te al Parlamento di Rennes della Bretagna, poi \"ma\u00eetre des requ\u00eates\" (uditore al Consiglio di Stato) a Parigi, sotto Enrico III. Vi\u00e8te gli ritorner\u00e0 dei vantaggi, perch\u00e9 nel 1579, durante la pace di Flers, Fran\u00e7ois Vi\u00e8te ottiene l'elevazione dei territori di Loudun in ducato, e quindi alla stessa dame Fran\u00e7oise di Rohan, per lettera reale del 16 novembre 1579.\nLa fine tragica di un eroe.\nLa guerra civile ricomincia nel settembre 1585. Questi sono gli inizi degli abusi del duca di Merc\u0153ur, in Bretagna. Le truppe di Cond\u00e9, preso a tenaglia tra Joyeuse, Mayenne e Biron di disperdono: Cond\u00e9 raggiunge Saint-Malo e si imbarca per Guernsey, Rohan si rifugia a La Rochelle. Muore stremato dopo un anno. Ha trentasei anni e lascia una vedova e cinque bambini sotto i dieci anni nella sua terra di Blain, minacciata dalle truppe cattoliche. Henriette, nata nel 1577, Catherine, nata nel 1578, che divenne duchessa di Deux-Ponts (du Pons o de Pont) (sarebbe stata questa risposta orgogliosa a Enrico IV, invaghito di lei: \u00ab \"Sire, io sono troppo povera per essere vostra moglie, ma di troppo nobile casato per essere la vostra amante.\" \u00bb); Enrico, nato il 21 agosto 1579, presso il castello di Blain, diventa cos\u00ec il primo duca di Rohan; Beniamino di Rohan-Soubise, nato nel 1583, conosciuto come suo nonno, Giovanni V di Parthenay, col nome di Soubise; e Anne, nata nel 1584, famosa per le sue poesie e versetti e conosciuta da tutti all'epoca.\n\u00c8 stato il 20\u00ba visconte di Rohan. Di carattere austero e giusto, considerato dai nemici, amato dai sudditi, si dice.\nBlain dopo la sua morte.\nCatherine, dopo la morte del marito, lascia Blain e torna ai luoghi nativi. Filippo Emanuele di Lorena signore di Merc\u0153ur, vedendo il castello abbandonato, vi stanzia una piccola guarnigione di 25 soldati.\nMa nel 1589, un gentiluomo dai confini di Cordemais e di Malville, di nome Jean de Montauban du Goust, se ne impossessa come agente del partito dei realisti. Una mattina si nasconde all'ingresso del castello con 7 uomini. \nEgli vede il ponte abbassato per lasciar passare alcuni carretti di paglia. Presto si nasconde dietro, entra nella zona recintata e disarma la guarnigione. Immediatamente egli raggruppa 45 uomini dai dintorni. Con loro tiene testa a 600 uomini a piedi e a 2 drappelli di cavalieri che si presentano la sera stessa, e il giorno dopo a una forte truppa comandata da Fran\u00e7ois Le Felle de Gu\u00e9briant. De Gu\u00e9briant \u00e8 impaziente; non riuscendo con la forza, usa l'astuzia. Fa entrare una giovane ragazza nella guarnigione con il pretesto di andare a trovare suo fratello, ma in realt\u00e0 per calare una corda durante la notte, con la quale i suoi uomini potessero arrivare nella parte superiore delle mura. De Goust non cade in trappola; ordina alla ragazza di gettare la corda ai soldati e ne intrappola cos\u00ec 67. L'assedio dura settimane, mesi, fino a quando Merc\u0153ur si presenta con il suo esercito e migliaia di spagnoli, nell'ottobre 1591 costringendo De Goust a capitolare.\nQuando Catherine di Rohan Parthenay ritorna al suo castello, nel 1598, lo trova saccheggiato, in parte bruciato. Essa fa fare le riparazioni pi\u00f9 necessarie e vi dimora qualche anno con i suoi figli ma, non volendo rimanere inattiva, lascia quindi Blain per la sua casa di Bas-Poitou, dove si trova pi\u00f9 vicina al centro della Riforma protestante, La Rochelle. \nEra lei che, nel 1627, fu l'anima della rivolta della citt\u00e0. Sconfitta, prigioniera nel castello di Niort, sopporta con dignit\u00e0 le conseguenze della sua rivolta. Dopo la sua morte (1631), il suo corpo, secondo la sua volont\u00e0, fu trasportato a Blain per seppellirlo vicino a quello del marito."}
{"id": "3555031", "revid": "729019", "url": "https://it.wikipedia.org/wiki?curid=3555031", "title": "Aeroporto di Mopti-Ambod\u00e9djo", "text": "L'aeroporto di Mopti-Ambod\u00e9djo \u00e8 un aeroporto maliano."}
{"id": "3555036", "revid": "3115", "url": "https://it.wikipedia.org/wiki?curid=3555036", "title": "Ugo Bordoni", "text": "Biografia.\nLa sua attivit\u00e0 come ricercatore fu rivolta dapprima alla termotecnica, alla termodinamica ed all'acustica; a partire dagli anni '30 si occup\u00f2 particolarmente dello sviluppo del settore telefonico, tanto da essere nominato primo presidente della STET, ruolo che ricopr\u00ec fino alla morte.\nLaureatosi nel 1906, divenne subito assistente di Mois\u00e8 Ascoli, e quando questi, nel 1912 prese la cattedra di elettrotecnica, lo sostitu\u00ec nell'insegnamento di fisica tecnica, materia che insegn\u00f2 per quasi quarant'anni. Si contano quasi cento sue pubblicazioni, in svariati ambiti della fisica. Fu membro dell'Accademia Nazionale dei Lincei (dal 1928) e dell'Accademia dei XL (dal 1940).\nCon Angelo Barbagelata e Giancarlo Vallauri promosse la nascita della rivista \"L'Elettronica\" nel 1914.\nNel 1919 gli fu affidato dalla Regia Marina, in coppia con il suo ex discepolo Piero Remor, lo sviluppo delle motosiluranti MAS.\nIl Ministero delle poste e delle telecomunicazioni diede il nome di Ugo Bordoni alla fondazione per la ricerca scientifica nel campo delle telecomunicazioni, fondata nel 1952."}
{"id": "3555038", "revid": "1442080", "url": "https://it.wikipedia.org/wiki?curid=3555038", "title": "Eurocard Open 1991 - Doppio", "text": "Il doppio del torneo di tennis Eurocard Open 1991, facente parte dell'ATP Tour, ha avuto come vincitori Sergio Casal e Emilio S\u00e1nchez che hanno battuto in finale Jeremy Bates e Nick Brown 6-3, 7-5."}
{"id": "3555039", "revid": "1305772", "url": "https://it.wikipedia.org/wiki?curid=3555039", "title": "Non ti aspettavo", "text": ""}
{"id": "3555046", "revid": "1305772", "url": "https://it.wikipedia.org/wiki?curid=3555046", "title": "Normandie", "text": ""}
{"id": "3555054", "revid": "34392", "url": "https://it.wikipedia.org/wiki?curid=3555054", "title": "Agenzia di credito all'esportazione", "text": ""}
{"id": "3555062", "revid": "599013", "url": "https://it.wikipedia.org/wiki?curid=3555062", "title": "Th\u00fcringenschanze", "text": "Il Th\u00fcringenschanze (letteralmente, in tedesco: \"trampolino della Turingia\"), fino al 1945 chiamato Hindenburgschanze (\"trampolino Hindenburg\"), era un trampolino situato a Oberhof, in Germania.\nStoria.\nInaugurato nel 1928, l'impianto ha ospitato le gare di salto con gli sci e di combinata nordica dei Campionati mondiali di sci nordico del 1931. Affiancato nel 1952 dal nuovo Wadeberg, fu smantellato nel 1986.\nCaratteristiche.\nIl trampolino aveva un punto K 82 (trampolino normale); il primato ufficiale di distanza, 83,5\u00a0m, \u00e8 stato stabilito dal tedesco orientale Jens Wei\u00dfflog nel 1981."}
{"id": "3555063", "revid": "729019", "url": "https://it.wikipedia.org/wiki?curid=3555063", "title": "Tour della Nazionale di rugby a 15 dell'Australia 2002", "text": "La nazionale di rugby a 15 dell' tra il 2000 e il 2003 si \u00e8 recata sovente in tour, specialmente nel mese di novembre, in Europa e Giappone.\nnel 2002 si reca in Argentina e poi in Europa: Le due sconfitte con Irlanda e Inghilterra fanno s\u00ec che questo tour (l'ultimo vero prima dei mondiali) abbia un bilancio non positivo."}
{"id": "3555064", "revid": "287204", "url": "https://it.wikipedia.org/wiki?curid=3555064", "title": "Thuringenschanze", "text": ""}
{"id": "3555065", "revid": "104458", "url": "https://it.wikipedia.org/wiki?curid=3555065", "title": "Hindenburgschanze", "text": ""}
{"id": "3555066", "revid": "767487", "url": "https://it.wikipedia.org/wiki?curid=3555066", "title": "Maschera nera (film)", "text": "Maschera nera \u00e8 un film del 1952 diretto da Filippo Walter Ratti.\nProduzione.\nProdotto dalla R.C.I. (Realizzazioni Cinematografiche Italiane) di Emilio Scacciafratte, il film fu girato nei Stabilimenti della De Paolis in via Tiburtina a Roma.\nDistribuzione.\nLa pellicola \u00e8 stata distribuita nelle sale cinematografiche italiane il 12 aprile del 1952.\nIncassi.\nIncasso accertato sino a tutto il 31 marzo 1959 \u00a3 104.695.565"}
{"id": "3555072", "revid": "172343", "url": "https://it.wikipedia.org/wiki?curid=3555072", "title": "Andrea Lo Cicero Vaina", "text": ""}
{"id": "3555074", "revid": "287204", "url": "https://it.wikipedia.org/wiki?curid=3555074", "title": "Frantisek Stastny", "text": ""}
{"id": "3555075", "revid": "400694", "url": "https://it.wikipedia.org/wiki?curid=3555075", "title": "David Mackenzie (regista)", "text": ""}
{"id": "3555076", "revid": "41685550", "url": "https://it.wikipedia.org/wiki?curid=3555076", "title": "Ruggero Rossi de Mio", "text": ""}
{"id": "3555086", "revid": "172343", "url": "https://it.wikipedia.org/wiki?curid=3555086", "title": "Tour della Nazionale di rugby a 15 dell'Australia 2000-2003", "text": ""}
{"id": "3555089", "revid": "365411", "url": "https://it.wikipedia.org/wiki?curid=3555089", "title": "Strada statale 219 di Gubbio e Piandassino", "text": ""}
{"id": "3555091", "revid": "1632387", "url": "https://it.wikipedia.org/wiki?curid=3555091", "title": "Call of the Black Winds", "text": "Call of the Black Winds \u00e8 il quarto album dei Wolfchant, uscito il 25 febbraio del 2011. \u00c8 il secondo album pubblicato dalla Massacre Records, che aveva gi\u00e0 pubblicato Determined Damnation."}
{"id": "3555095", "revid": "486946", "url": "https://it.wikipedia.org/wiki?curid=3555095", "title": "Supercoppa Italiana 1988", "text": ""}
{"id": "3555096", "revid": "486946", "url": "https://it.wikipedia.org/wiki?curid=3555096", "title": "Supercoppa Italiana 1989", "text": ""}
{"id": "3555100", "revid": "1305772", "url": "https://it.wikipedia.org/wiki?curid=3555100", "title": "David MacKenzie", "text": "David MacKenzie o David Mackenzie possono riferirsi a:"}
{"id": "3555108", "revid": "256896", "url": "https://it.wikipedia.org/wiki?curid=3555108", "title": "Tradizione Gardneriana", "text": ""}
{"id": "3555112", "revid": "599013", "url": "https://it.wikipedia.org/wiki?curid=3555112", "title": "Juan Ram\u00f3n Fern\u00e1ndez (calciatore)", "text": "Carriera.\nClub.\nDurante la sua carriera ha giocato con numerose squadre di club, tra cui anche il .\nNazionale.\nConta una presenza con la Nazionale argentina."}
{"id": "3555113", "revid": "47767", "url": "https://it.wikipedia.org/wiki?curid=3555113", "title": "Ari Thorgillsson", "text": ""}
{"id": "3555115", "revid": "1043175", "url": "https://it.wikipedia.org/wiki?curid=3555115", "title": "Jun Suzuki (calciatore 1989)", "text": ""}
{"id": "3555120", "revid": "1573940", "url": "https://it.wikipedia.org/wiki?curid=3555120", "title": "Chiari (Italia)", "text": ""}
{"id": "3555132", "revid": "1043175", "url": "https://it.wikipedia.org/wiki?curid=3555132", "title": "Takuya Matsuura", "text": ""}
{"id": "3555134", "revid": "435288", "url": "https://it.wikipedia.org/wiki?curid=3555134", "title": "The Roommate", "text": ""}
{"id": "3555136", "revid": "287204", "url": "https://it.wikipedia.org/wiki?curid=3555136", "title": "Get Up (singolo)", "text": ""}
{"id": "3555138", "revid": "110157", "url": "https://it.wikipedia.org/wiki?curid=3555138", "title": "Uwe Corsepius", "text": "Dal 26 giugno 2011 al 30 giugno 2015 \u00e8 stato il segretario generale del Consiglio dell'Unione europea.\nBiografia.\nCorsepius si laure\u00f2 in amministrazione aziendale presso l'universit\u00e0 di Erlangen-Norimberga nel 1984. Successivamente perfezion\u00f2 la sua formazione presso l'universit\u00e0 di Kiel, dove consegu\u00ec il dottorato nel 1989.\nNel 1990 cominci\u00f2 a lavorare come economista presso la direzione di politica economica internazionale del ministero dell'economia della Germania e nel 1991 lavor\u00f2 presso la direzione per le questioni economiche generali della cancelleria federale. Nel 1992 si trasfer\u00ec al dipartimento di politica del Fondo monetario internazionale (FMI) a Washington.\nDal 1994 al 2011 Corsepius ha lavorato all'interno della cancelleria federale tedesca. Nel 1997 venne nominato capodivisione per le questioni economiche relative all'integrazione europea e nel 1999 capodivisione per le questioni relative al G8, al FMI, all'Organizzazione Mondiale del Commercio e ai mercati finanziari internazionali. Dal 2003 al 2005 fu capogruppo per il coordinamento della politica europea e gli aspetti economici dell'integrazione europea.\nDopo l'insediamento di Angela Merkel a capo del governo tedesco, nel 2006 Corsepius venne nominato direttore generale e consigliere della cancelliera per la politica europea. Nel febbraio 2011 venne nominato consigliere della cancelliera per la politica economica e finanziaria.\nDal 26 giugno 2011 \u00e8 stato il segretario generale del Consiglio dell'Unione europea; il suo mandato \u00e8 scaduto il 30 giugno 2015."}
{"id": "3555143", "revid": "767487", "url": "https://it.wikipedia.org/wiki?curid=3555143", "title": "Toshiya Sueyoshi", "text": ""}
{"id": "3555146", "revid": "1043175", "url": "https://it.wikipedia.org/wiki?curid=3555146", "title": "Y\u016bji Rokutan", "text": "Carriera.\nIl 25 novembre 2018 segna, al 104', il gol del pareggio nel 3-3 finale della partita di campionato contro il Vissel Kobe."}
{"id": "3555147", "revid": "287204", "url": "https://it.wikipedia.org/wiki?curid=3555147", "title": "Promise (singolo)", "text": ""}
{"id": "3555150", "revid": "767487", "url": "https://it.wikipedia.org/wiki?curid=3555150", "title": "Kentar\u014d Shigematsu", "text": ""}
{"id": "3555151", "revid": "4175", "url": "https://it.wikipedia.org/wiki?curid=3555151", "title": "Antonio Esposito (commissario)", "text": ""}
{"id": "3555156", "revid": "1632387", "url": "https://it.wikipedia.org/wiki?curid=3555156", "title": "Determined Damnation", "text": "Determined Damnation \u00e8 il terzo album dei Wolfchant, pubblicato il 24 aprile del 2009, il primo con la Massacre Records.\nIl disco.\nLa versione digipak contiene due bonus tracks."}
{"id": "3555158", "revid": "1573940", "url": "https://it.wikipedia.org/wiki?curid=3555158", "title": "Chiesa di San Bartolomeo (Brescia)", "text": "La chiesa di San Bartolomeo, nota anche come chiesa di San Bartolomeo di Contegnaga, \u00e8 una ex chiesa di Brescia, situata in via Moretto tra Piazza Moretto e Piazzetta Sant'Alessandro, immediatamente a ovest della Piazza Moretto sul lato nord della via.\nFondata tra il 1236 e il 1245 dagli Umiliati, passa ai Somaschi nel Seicento e viene definitivamente soppressa nel 1797, diventando una caserma assieme al convento annesso. Abolita anche la caserma nel 2009, \u00e8 stata acquistata nel 2010 da un'impresa immobiliare. Dell'originale apparato decorativo rimangono molti affreschi seicenteschi nella chiesa e negli edifici conventuali, pi\u00f9 tracce di pitture duecentesche sulla fiancata sud. Perduti sono invece gli arredi liturgici e tutte le pale d'altare, molte delle quali di grande pregio artistico.\nStoria.\nTra il 1236 e il 1245, nell'area compresa tra Porta Matolfa (Piazza Moretto) e il Vaso Molin del Brolo (passante per Piazzetta Sant'Alessandro), al limite sudorientale della centro storico cittadino, si stabil\u00ec il gruppo degli Umiliati \"di Contignaga\", che edific\u00f2 il proprio monastero e acquis\u00ec terreni grazie all'intraprendenza del frate fondatore Giovanni de Contignaga, dal quale proviene l'appellativo della chiesa.\nIn poco tempo, la comunit\u00e0 religiosa ricevette dal Comune quattro importanti investiture, cio\u00e8 custodia del grano, l'ufficio del sale, il controllo del bilancio comunale e la vigilanza sulle mercanzie in entrata e in uscita dalla citt\u00e0, acquisendo subito una notevole rilevanza sociale ed economica all'interno del panorama cittadino. L'ordine degli Umiliati fu poi definitivamente sciolto nel 1571 da papa Pio V a causa del grave decadimento dei costumi e della cattiva gestione del patrimonio ecclesiastico. L'abolizione dell'ordine rese necessaria l'istituzione della commenda sulla gestione del monastero: il patrimonio della domus umiliata di Contignaga venne affidato alla famiglia Pesaro, di origini venete. Lo scioglimento dell'ordine, fra l'altro, coinvolse anche il convento di Santa Maria delle Grazie sempre a Brescia, anch'esso gestito dagli Umiliati.\nLa situazione rimane invariata per diversi decenni, fino a che, nel 1643, la chiesa di San Bartolomeo e gli annessi edifici conventuali furono ceduti ai padri Somaschi, che vi istituirono un collegio assai rinomato, in cui si formarono importanti\nintellettuali bresciani quali Giovanni Maria Mazzucchelli e Gian Battista Corniani. Nel 1694 i frati procedettero anche alla ricostruzione della chiesa, aggiungendo una nuova abside a pianta quadrata. Nel 1797 l'ordine dei padri Somaschi venne soppresso e il complesso di San Bartolomeo, al pari di molti altri in citt\u00e0, fu indemaniato dalla Repubblica bresciana e trasformato in centro militare per la manifattura di armi d'ordinanza. Al termine della dominazione francese, anche gli Austriaci\nmantennero la produzione armiera, sebbene ridotta, tanto che nel 1859 il complesso di San Bartolomeo assunse la denominazione di Arsenale. Durante la seconda guerra mondiale tutta l'area viene gravemente danneggiata dai bombardamenti aerei e, solo a partire dal 1963, negli ambienti in parte ricostruiti si insediarono diversi comandi dell'Esercito, preservando dunque l'originale destinazione del soppresso monastero. Nel 1979 la Caserma viene intitolata alla memoria di Serafino Gnutti, sottotenente e comandante di plotone del VI Reggimento Battaglione Alpini \u201cVal Chiese\u201d, caduto in Albania il 21 gennaio 1941.\nLa caserma viene definitivamente destituita solamente nel luglio 2009 e messa all'asta l'anno successivo, nel luglio 2010. L'asta si \u00e8 conclusa con l'acquisto del complesso da parte di un'impresa immobiliare per circa 9 milioni di euro.\nDescrizione.\nDella chiesa di San Bartolomeo \u00e8 visibile da via Moretto solamente la fiancata sud, il coronamento della facciata e l'abside, a causa della presenza di un muro e altri fabbricati a fianco della facciata, non presenti in origine, quando la chiesa dava su un piccolo sagrato direttamente connesso alla via dietro l'abside della chiesa di Sant'Alessandro. Internamente, la chiesa \u00e8 ad aula unica con quattro altari laterali e presenta un ricco apparato di affreschi realizzati tra la fine del Seicento e i primi anni del Settecento da un anonimo pittore, fortunatamente conservati durante la presenza della caserma. Lungo la navata sono presenti nella volta le Allegorie della Fede e della Volont\u00e0, organizzate attorno all'affresco principale raffigurante la \"Gloria di san Bartolomeo\". Nella zona absidale sono invece rappresentate a destra la \"Passione di Cristo\" e a sinistra \"San Michele arcangelo\". Nella volta sopra l'altare maggiore \u00e8 dipinta la \"Gloria del Santissimo Sacramento\", mentre sull'arco santo \u00e8 rappresentata la \"Salita al calvario\", cui corrisponde simbolicamente, l'affresco in controfacciata raffigurante un cuore alato con la scritta AMOR ADDIT, cio\u00e8 \"l'amore aggiunge\", testimonianza della devozione al Sacro Cuore di Ges\u00f9.\nLa letteratura artistica ricorda la presenza nella chiesa di San Bartolomeo di importanti pale d'altare e affreschi realizzato dal Moretto, da Lattanzio Gambara, Pietro Marone, Giuseppe Tortelli, Giovanni Antonio Cappello, Francesco Paglia, Francesco Savanni e Francesco Zuccarelli. Ad eccezione di un dipinto conservato in collezione privata a Chiari, tutte le tele sono andate perdute.\nUniche testimonianze sopravvissute dell'apparato decorativo dell'originale chiesa duecentesca sono tracce di affresco sulla fiancata su via Moretto, che riproducono un motivo ad archetti rosso acceso e una scena pi\u00f9 complessa, in cui una figura angelica con vesti viola ed ali rosse, recante in mano un elemento vegetale, si rivolge ad una seconda figura disposta all'interno di un clipeo circolare, forse un Cristo pantocratore. La staticit\u00e0 delle figure e il particolare cromatismo concorrono a datare queste testimonianze tra la fine del Duecento e l'inizio del Trecento. Nella parte conventuale, invece, si conservano ancora il porticato che cinge il primo chiostro e una serie di ambienti di rappresentanza, a pianterreno e ai piani superiore, con decorazioni e soffitti affrescati risalenti alla ricostruzione seicentesca effettuata dai Somaschi."}
{"id": "3555159", "revid": "74801", "url": "https://it.wikipedia.org/wiki?curid=3555159", "title": "Paul Johnson (produttore)", "text": "Biografia.\nInizi\u00f2 la sua carriera di dj a Chicago nel 1985. Divenne produttore nel 1990, realizzando tracce per le case discografiche di Chicago Dance Mania, Relief, Cajual, Nite Life, Undaground Therapy, Defected, DJax Up Beats, Peacefrog, e Moody. Il suo brano \"Get Get Down\" divenne un successo internazionale della musica house, venendo suonato per diversi anni nelle discoteche e finendo nella Top 5 nella Official Singles Chart; inoltre raggiunse il 1\u00ba posto nella \"Billboard\" Hot Dance Club Songs nel dicembre del 1999, mantenendolo per 18 settimane. Il brano fu usato anche dai tifosi del West Ham United F.C. per incitare Demba Ba. La sua traccia del 2004, \"Follow This Beat\", arriv\u00f2 all'8\u00ba posto della US Dance chart.\nJohnson aveva dal 1987 le gambe paralizzate a causa di un colpo d'arma da fuoco accidentale ricevuto alle spalle, e quindi svolgeva il suo lavoro di dj su una sedia a rotelle. Nel dicembre del 2010 fu coinvolto in un grave incidente automobilistico, riportando la frattura dell'anca e subendo l'amputazione della sua gamba destra. \nMor\u00ec nel 2021, a 50 anni, dopo aver contratto il COVID-19 in un ospedale dove si trovava ricoverato a causa delle patologie pregresse."}
{"id": "3555168", "revid": "767487", "url": "https://it.wikipedia.org/wiki?curid=3555168", "title": "Seiji Kishi", "text": ""}
{"id": "3555176", "revid": "765341", "url": "https://it.wikipedia.org/wiki?curid=3555176", "title": "Armando Zucchini", "text": "Professionista dal 1931 al 1937, vinse la prima edizione dei Campionati italiani corsi in categoria unica nel 1930 e il Giro di Romagna dello stesso anno.\nCarriera.\nPass\u00f2 professionista nel 1931, dopo aver vinto l'anno precedente il Giro di Romagna ed essere stato il primo vincitore del campionato nazionale di ciclocross, corso in categoria unica. Colse un quinto posto nel Giro del Piemonte ed un sedicesimo nella Milano-Sanremo.\nVinse nel 1932 il Giro del Piave e fu secondo nel 1933 nella corsa a tappe Predappio-Roma dietro Allegro Grandi, vinse inoltre nuovamente il campionato nazionale di ciclocross.\nNel 1935 sfior\u00f2 anche il successo al Giro d'Italia arrivando terzo nella decima tappa, da Napoli a Roma di 250 chilometri; nella stessa stagione fu quinto nella Milano-Modena. Mor\u00ec nel 1950 a causa di un incidente stradale occorsogli mentre guidava la sua moto."}
{"id": "3555184", "revid": "1983214", "url": "https://it.wikipedia.org/wiki?curid=3555184", "title": "Never Ever", "text": ""}
{"id": "3555190", "revid": "647919", "url": "https://it.wikipedia.org/wiki?curid=3555190", "title": "WWE RAW international", "text": ""}
{"id": "3555204", "revid": "663330", "url": "https://it.wikipedia.org/wiki?curid=3555204", "title": "Paul Rhys", "text": "Biografia.\nNato in Galles, ha studiato presso la Royal Academy of Dramatic Art.\nHa interpretato Theo Van Gogh in \"Vincent &amp; Theo\" di Robert Altman e Sid Chaplin in \"Charlot\" di Richard Attenborough.\nHa una figlia.\nDoppiatori italiani.\nNelle versioni in italiano dei suoi lavori, Paul Rhys \u00e8 stato doppiato da:"}
{"id": "3555207", "revid": "599013", "url": "https://it.wikipedia.org/wiki?curid=3555207", "title": "Ladislav Michal\u00edk", "text": ""}
{"id": "3555208", "revid": "287204", "url": "https://it.wikipedia.org/wiki?curid=3555208", "title": "Ladislav Michalik", "text": ""}
{"id": "3555209", "revid": "4175", "url": "https://it.wikipedia.org/wiki?curid=3555209", "title": "Ivo Zini", "text": ""}
{"id": "3555211", "revid": "287204", "url": "https://it.wikipedia.org/wiki?curid=3555211", "title": "Work (singolo)", "text": ""}
{"id": "3555214", "revid": "287204", "url": "https://it.wikipedia.org/wiki?curid=3555214", "title": "Ride (singolo)", "text": ""}
{"id": "3555215", "revid": "889336", "url": "https://it.wikipedia.org/wiki?curid=3555215", "title": "Calcio ai Giochi panamericani", "text": "Il calcio \u00e8 presente ai Giochi panamericani sin dalla loro creazione, avvenuta nel 1951. In tale disciplina primeggia, per numero di medaglie, la nazionale di calcio dell'Argentina, con 7 ori, 2 argenti e 3 bronzi. Mentre nelle prime edizioni la competizione era riservata alle Nazionali A, in seguito sono state ammesse a partecipare solo le selezioni Under-20 per la CONCACAF e quelle Under-17 per la CONMEBOL, con la possibilit\u00e0 di convocare tre fuori quota.\nStoria.\nLa prima edizione.\nIn occasione dei I Giochi panamericani di Buenos Aires la PASO decise d'inserire il calcio tra gli sport della manifestazione. Le squadre partecipanti furono cinque: i padroni di casa dell', il , la , il e il . Era prevista anche la partecipazione del , ma la CBD decise di ritirare la squadra il 16 febbraio, nove giorni prima dell'inizio del torneo. Dato che ai Giochi potevano partecipare solamente atleti dilettanti, l'Argentina e il Cile convocarono elementi appartenenti a squadre giovanili; Costa Rica e Venezuela, invece, poterono impiegare i propri migliori giocatori, dato che i campionati nazionali non erano professionistici; ancor diverso fu il comportamento del Paraguay, che decise di partecipare alla manifestazione utilizzando la rosa della squadra di club dello Sport Colombia, integrandola con alcuni calciatori provenienti da altre societ\u00e0. A ottenere la prima medaglia d'oro fu l'Argentina, che super\u00f2 agevolmente le altre formazioni.\nI Giochi dal 1955 al 1971.\nA Citt\u00e0 del Messico ebbe luogo la seconda edizione del torneo: Argentina e Venezuela furono le uniche della prima edizione a partecipare anche alla seconda. Le altre due squadre del torneo furono e , entrambe al loro debutto. Ancora una volta, a vincere fu l'Argentina, seguita dal Messico. Nel 1959 vi fu un cospicuo aumento del numero dei partecipanti, che da 4 pass\u00f2 a 7: Argentina, Brasile, Costa Rica, , , Messico e composero il girone, che prevedeva che ogni squadra affrontasse tutte le altre. Per il terzo anno consecutivo fu l'Argentina a ottenere la medaglia d'oro; la stessa selezione \"albiceleste\", quella brasiliana, quella statunitense e quella messicana presero parte al torneo con squadre prive dei consueti titolari, e non considerano ufficiali gli incontri giocati. Nel 1963, per i Giochi di San Paolo, fu istituito un torneo di qualificazione per le formazioni sudamericane (chiamato \"Campeonato Sudamericano de Acesso\" e disputato a Lima, in Per\u00f9, nel 1962). A ottenere il posto furono Brasile, Argentina e Cile. Nell'incontro tra Brasile e USA, terminato 10-0 in favore dei sudamericani, A\u00edrton Beleza stabil\u00ec il primato di 7 reti segnate in un solo incontro. Il Brasile termin\u00f2 al primo posto nel girone, composto da cinque squadre, e ottenne la sua prima medaglia d'oro nel torneo calcistico. Nel 1967, a Winnipeg, per la prima volta furono creati due gironi, ciascuno con quattro squadre. Arrivarono in finale Messico e , alla sua prima partecipazione: ad avere la meglio furono i messicani, che superarono i rivali per 4-0 dopo i tempi supplementari. Nel 1971 il torneo venne ulteriormente allargato, e furono istituiti tre gruppi da 4 squadre: ciascun girone aveva la sua sede dove venivano disputati tutti gli incontri. Il girone A si teneva a Cali, il girone B a Cartago e il girone C a Buga e Tulu\u00e1. Le prime due classificate d'ogni gruppo passavano alla fase successiva, che era composta da un unico girone da 6 squadre. La vittoria fu nuovamente appannaggio dell'Argentina, che primeggi\u00f2 nel gruppo con 9 punti e nessuna sconfitta.\nDal 1975 al 1999.\nNel 1975 i Giochi tornarono in Messico, vent'anni dopo Citt\u00e0 del Messico 1955: il formato del torneo calcistico mut\u00f2 nuovamente, arrivando a includere quattro gruppi nella prima fase e due nella seconda: venivano poi disputate la finalissima e la partita per il 3\u00ba-4\u00ba posto. In questa edizione si verific\u00f2 un fatto particolare: Messico e Brasile, le finaliste, decisero di non proseguire l'incontro durante i tempi supplementari, e la medaglia d'oro fu dunque assegnata a entrambe le squadre. Nel 1979 a San Juan (Porto Rico) vennero istituiti tre gironi, ciascuno con tre squadre: le formazioni della CONCACAF avevano disputato, nell'aprile 1979, un torneo di qualificazione. Il Brasile vinse in finale contro Cuba, mentre l'Argentina ottenne il bronzo superando la Costa Rica. Nel 1983 a Caracas vinse l'Uruguay, che super\u00f2 il Brasile nell'ultima gara; ancora una volta le selezioni nordamericane e centroamericane dovettero partecipare a dei tornei di qualificazione, mentre per il Sudamerica parteciparono le squadre meglio piazzate al Campionato sudamericano di calcio Under-20 1983. A Indianapolis, nel 1987, a vincere fu il Brasile di Carlos Alberto Silva, che sconfisse il Cile ai supplementari. A Cuba, nel 1991, la finale vide contrapposte le Nazionali di USA e Messico; a vincere furono gli statunitensi, grazie alla rete al quinto minuto del primo tempo supplementare di Joe-Max Moore. A questa edizione parteciparono solo otto squadre, divise in due gruppi da quattro ciascuno. Il torneo di Mar del Plata 1995 vide il ritorno ai tre gironi da quattro formazioni: i padroni di casa dell'Argentina ebbero la meglio sul Messico ai calci di rigore. Capocannoniere della manifestazione fu Marcelo Gallardo, con 6 reti. Il 1999 vide l'introduzione del torneo femminile, e fu introdotto il limite d'et\u00e0 (potevano partecipare solo squadre Under-23) per il torneo maschile. La manifestazione riservata agli uomini fu vinta dal Messico, mentre la prima edizione di quella femminile vide la vittoria degli Stati Uniti.\nGli anni 2000.\nNel 2003 il limite d'et\u00e0 del torneo maschile fu modificato: le Nazionali centronordamericane dovettero impiegare giocatori Under-22, mentre quelle sudamericane giocatori al di sotto dei 20 anni. La competizione femminile, invece, rest\u00f2 invariata. I Giochi di Santo Domingo vennero vinti da Argentina (uomini) e Brasile (donne). Nel 2007 a Rio de Janeiro a vincere furono l'Ecuador Under-17 per gli uomini e il Brasile per le donne., mentre a Guadalajara nel 2011, in Messico, tra gli uomini si \u00e8 imposta la under-20 locale, e tra le donne la nazionale femminile canadese. Nel 2015 a Toronto le canadesi non sono per\u00f2 riuscite a difendere il titolo, andato alle brasiliane, mentre tra gli uomini, al cui torneo hanno partecipato formazioni under-22, ad imporsi \u00e8 stato l'Uruguay, che in finale ha battuto i detentori del titolo del Messico."}
{"id": "3555221", "revid": "305158", "url": "https://it.wikipedia.org/wiki?curid=3555221", "title": "Strada statale 44 bis del Passo del Rombo", "text": ""}
{"id": "3555222", "revid": "729019", "url": "https://it.wikipedia.org/wiki?curid=3555222", "title": "Nadia (romanzo)", "text": "Nadia \u00e8 un romanzo breve di Tahar Ben Jelloun, nel quale la narrazione si articola in un lungo monologo della protagonista.\nIl titolo originale del libro \u00e8 \"Les Raisins de la gal\u00e8re\", pubblicato nel 1996 e tradotto lo stesso anno in italiano da Egisto Volterrani.\nIl libro narra la storia di Nadia, una ragazza colta e intelligente di origine magrebina, ma nata in Francia.\n\u00c8 un'eroina che si batte con e per la sua gente, che lotta contro i pregiudizi, la corruzione, l'ignoranza e il cinismo.\nLa storia \u00e8 ambientata in Francia, a Resteville.\nSi articola in un monologo realizzato dall'eroina, la quale ci presenta la storia di chi viene chiamato \"immigrato di seconda generazione\", nonostante sia nato in Francia. Nadia si fa portavoce dei problemi della sua gente, cercando di migliorare la condizione di rassegnazione e pessimismo in cui si trova.\nNadia \u00e8 la storia di figli di immigrati: di chi vive nel profondo disagio di non essere n\u00e9 arabo, n\u00e9 francese.\nTrama.\nNadia \u00e8 un'immigrata di seconda generazione, nata da genitori algerini e cittadina francese.\n\u00c8 una ragazza ribelle, forte e determinata. Il suo sogno \u00e8 quello di diventare un giorno un meccanico in una grande autorimessa, per poter dare ordini agli uomini che perdono tempo invece di lavorare.\nAll'interno della sua famiglia, il padre sostiene tutti i suoi progetti e ripone in lei grande fiducia.\nNon le impone nessuna restrizione sulla sua religione, anzi \u00e8 molto critico verso il suo mondo.\nLa madre, al contrario, \u00e8 una donna piena di paure che si rifugia nelle sue superstizioni.\nCon lei Nadia non instaura un vero rapporto: sa che non la pu\u00f2 contrariare e che non approverebbe mai i suoi progetti.\nIl padre, invece, \u00e8 il suo punto di riferimento; la sua isola del dialogo nella quale rifugiarsi per scappare da un mondo che non la comprende, ma capace solo di giudicare.\nUno dei primi soprusi che Nadia vive da molto vicino, \u00e8 quello subito da sua sorella maggiore.\nAll'et\u00e0 di 16 anni si era sposata con Kader, un uomo molto arrogante e violento, che durante la prima notte di nozze aveva maltrattato il suo giovane corpo.\nIl marito non aveva motivi di vergogna, perch\u00e9 tutte le donne lo avrebbero accolto come un eroe.\nGi\u00e0 da piccola intraprende la strada contro i pregiudizi.\nA 13 anni il sindaco Borrou decide di demolire la sua casa.\nQuesta era stata costruita con grandi sacrifici dal padre, che desiderava dare un tetto ai suoi figli.\nL'abitazione era grande e in stile magrebino; si trovava al centro della citt\u00e0 e non in periferia come le case degli altri immigrati.\nPer questo non era vista di buon occhio e dopo vari anni il comune era riuscito a demolirla.\nNadia, a differenza dei genitori, non vuole arrendersi e decide di incontrare il sindaco per provare a smuovere la situazione, ma senza nessun risultato.\nDivenuta un'adolescente, incontra Marc con il quale inizia una storia d'amore.\nIl giovane lavora in una casa della cultura come animatore e spesso lo va ad aiutare con i bambini.\nAttraverso i bambini scopre universi familiari complicati e sofferenti, storie di giovani violenti e incompresi sia in famiglia che a scuola, che si sentono a casa solo per strada: l'unico posto che li accetta.\nLa narrazione prosegue dando spazio ad altre storie.\nLa prima \u00e8 quella di tre giovani sorelle riportate dal padre in Algeria.\nQuesto decide di sradicarle dalla loro terra di nascita, per allontanarle dalla droga e dalla malavita.\nIn realt\u00e0, vengono affidate ad uno zio crudele che ha diritto di vita e di morte su di loro.\nLa loro vita si trasforma, cos\u00ec, in una vera e propria prigione; al punto che una di loro si taglia le vene pur di non vivere pi\u00f9 in quelle condizioni.\nLa seconda storia \u00e8 quella di Na\u0457ma, vecchia amica di infanzia di Nadia, che viene considerata morta dal padre perch\u00e9 lavora come modella sulle riviste di moda. Infatti, tra la sua gente, dire che una donna \u00e8 bella costituisce un insulto.\nNadia nel frattempo partecipa alle elezioni politiche, dove incontra una realt\u00e0 corrotta.\nNonostante ci\u00f2, non accetta compromessi e va avanti con le sue idee.\nL'esperienza fallisce ma non comporta una grande delusione: \u00e8 contenta di dove \u00e8 arrivata.\nIl monologo termina con delle riflessioni da parte della protagonista.\nQuesta crede che, per sfuggire ai pregiudizi che si accaniscono sul suo popolo, bisognerebbe rinascere in un'altra terra priva di ingiustizie e di preconcetti."}
{"id": "3555224", "revid": "1833487", "url": "https://it.wikipedia.org/wiki?curid=3555224", "title": "Pisciarelli", "text": "Pisciarelli \u00e8 una frazione del comune di Bracciano, in provincia di Roma. Dista 2 chilometri circa dal capoluogo comunale.\nNel centro del paese sorge l'antica chiesa di San Lorenzo, a cui \u00e8 dedicato il santo patrono della zona.\nLa chiesa francescana di San Lorenzo, di stile barocco, ospita una Assunzione della Vergine di Pedro Fernandez e una Immacolata di Vincenzo Strigelli.\nStoria.\nFu feudo, assieme a Bracciano, degli Orsini. Nel 1600 il principe Orsini costru\u00ec la nuova chiesa di San Lorenzo al posto della precedente chiesa intitolata a San Pietro che era stata demolita circa 50 anni prima per volont\u00e0 di Paolo Giordano Orsini, primo duca di Bracciano.\nFlavio Orsini, che doveva saldare i propri debiti, si vide costretto a vendere il ducato di Bracciano e la contea di Pisciarelli, che furono acquistati, alla fine del '600, dagli Odescalchi.\nNel 1803 Giovanni Torlonia acquist\u00f2, oltre al feudo di Bracciano, anche la contea di Pisciarelli. Entrambi tornarono alla famiglia Odescalchi nel 1847, riscattati da Livio Odescalchi.\nNel 1847 il principe Odescalchi rinunzi\u00f2 a favore dello Stato Pontificio, oltre ai suoi diritti feudali su Bracciano, anche quelli che riguardavano il contado di Pisciarelli \nTrasporti e mobilit\u00e0.\nPisciarelli \u00e8 collegato con Bracciano tramite la linea comunale \"Rossi Bus\"."}
{"id": "3555227", "revid": "1043175", "url": "https://it.wikipedia.org/wiki?curid=3555227", "title": "K\u014dta Fujimoto", "text": ""}
{"id": "3555228", "revid": "1451528", "url": "https://it.wikipedia.org/wiki?curid=3555228", "title": "Leon Klinghoffer", "text": "I terroristi chiedevano la liberazione di 50 loro soci palestinesi imprigionati in Israele minacciando di uccidere passeggeri statunitensi e britannici prima di uccidere Leon e di far attraccare la nave a Port Said. \nSepoltura.\nI suoi resti risiedono ora al Beth David Memorial Park di Kenilworth in New Jersey. "}
{"id": "3555230", "revid": "1522738", "url": "https://it.wikipedia.org/wiki?curid=3555230", "title": "Satoshi to Pikachu", "text": " \u00e8 un manga disegnato da Takashi Teshirogi.\nComposto da 6 volumi, il manga \u00e8 incentrato sulla figura di Ash Ketchum ed il suo Pikachu. Pubblicato in inglese da Chuang Yi con il titolo \"Ash &amp; Pikachu\", \u00e8 basato sull'anime \"Pok\u00e9mon\", in particolare sugli episodi ambientati nelle regioni di Johto ed Hoenn."}
{"id": "3555232", "revid": "799790", "url": "https://it.wikipedia.org/wiki?curid=3555232", "title": "Speechless", "text": ""}
{"id": "3555233", "revid": "478814", "url": "https://it.wikipedia.org/wiki?curid=3555233", "title": "Verde pubblico", "text": ""}
{"id": "3555234", "revid": "33689", "url": "https://it.wikipedia.org/wiki?curid=3555234", "title": "Wish Tree (Albero dei desideri)", "text": ""}
{"id": "3555239", "revid": "33689", "url": "https://it.wikipedia.org/wiki?curid=3555239", "title": "Wish tree", "text": ""}
{"id": "3555243", "revid": "1632387", "url": "https://it.wikipedia.org/wiki?curid=3555243", "title": "Bloody Tales of Disgraced Lands", "text": "Bloody Tales of Disgraced Lands \u00e8 l'album di debutto della band bavarese Wolfchant, pubblicato il 25 novembre del 2005."}
{"id": "3555244", "revid": "287204", "url": "https://it.wikipedia.org/wiki?curid=3555244", "title": "Speechless (film)", "text": ""}
{"id": "3555245", "revid": "767487", "url": "https://it.wikipedia.org/wiki?curid=3555245", "title": "Guarigione del cieco di Betsaida", "text": "La guarigione del cieco di Betsaida \u00e8 uno dei miracoli attribuiti a Ges\u00f9, raccontato unicamente nel \"Vangelo secondo Marco\" ().\nSecondo il racconto di Marco, quando il Signore entr\u00f2 a Betsaida, una citt\u00e0 della Galilea, fu invitato a guarire un cieco. Preso l'uomo per mano, lo condusse all'esterno del paese, bagn\u00f2 i suoi occhi con la saliva e impose le mani su di lui. \"Vedo gli uomini come alberi che camminano\" disse il cieco. Ges\u00f9 ripose le proprie mani sugli occhi dell'uomo ed egli riusc\u00ec quindi a vedere nitidamente anche da una lunga distanza. \"Non entrare nemmeno nel villaggio\" ordin\u00f2 Ges\u00f9 per impedire che la propaganda irrompesse anche nella citt\u00e0.\nIl racconto \u00e8 letto come un rilevante indizio della priorit\u00e0 marciana in quanto Matteo e Luca scelgono di non riportare un miracolo in cui Ges\u00f9 deve ripetere un gesto per operare un miracolo."}
{"id": "3555246", "revid": "834", "url": "https://it.wikipedia.org/wiki?curid=3555246", "title": "Turn It Up (Pixie Lott)", "text": ""}
{"id": "3555247", "revid": "1543377", "url": "https://it.wikipedia.org/wiki?curid=3555247", "title": "Club Rocker", "text": "Club Rocker \u00e8 il secondo singolo estratto dal secondo album in studio, \"I Am the Club Rocker\", della cantante rumena Inna. Dopo molti mesi di speculazioni, il titolo \u00e8 stato rivelato dalla cantante stessa attraverso il suo sito web. La canzone ha debuttato il 30 maggio 2011 alle 00:30 (GMT-1). Inna ha eseguito il brano con il rapper statunitense Flo Rida; una versione da solista \u00e8 stata pubblicata sul canale YouTube della cantante il 20 giugno 2011.. Inoltre Inna ha caricato sul suo canale YouTube la versione acustica del singolo.\nAspetti generali.\nInna ha annunciato, durante uno show a \"Fun Radio\" in Francia, che questa canzone sarebbe certamente stata il suo futuro singolo. Questo brano \u00e8 molto diverso dai singoli precedenti, avendo optato per un sound pi\u00f9 British. \"Club Rocker\" contiene un campione dal coro da \"Seight\" dei \"Bass Attitude\". La canzone viene messa in anteprima il 30 maggio 2011 alle 00:30 (ora rumena) tramite Facebook e YouTube. \"Club Rocker\" \u00e8 un brano synthpop e up-tempo con \"twisted techno riffs\" e una \"produzione show-off\"; il suo ritornello \"a scatti\" \u00e8 accompagnato da \"massicci\" electro-beat con una durata di 3 minuti e 34 secondi. Liricamente, la canzone ha un'atmosfera di festa.\nIl brano \u00e8 stato scritto e prodotto dal trio rumeno Play &amp; Win membri Sebastian Barac, Radu Bolfea e Marcel Botezan.\nVideo Musicale.\nIl videoclip \u00e8 stato girato da Alex Herron, con il quale la cantante aveva gi\u00e0 collaborato per il brano \"Sun Is Up\" (2010), il tutto nell'arco di tre giorni a Bra\u015fov e Bucarest, in Romania. Maz Makhani \u00e8 stato direttore della fotografia. \u00c8 stata redatta una speciale richiesta di casting per un ruolo nel video, con il vincitore determinato dopo aver scaricato Internet Explorer 9 e aver risposto ad alcune domande su Inna. La clip \u00e8 stata caricata sul canale YouTube della cantante il 26 giugno 2011, preceduta dalla pubblicazione di un'anteprima di 27 secondi il 13 dello stesso mese.\nIl video si apre con alcune donne che riparano un'automobile in un centro di assistenza auto. Segue Inna che emerge da una macchina nera, indossa un bolero di pelle nera, blue jeans e stivali di pizzo con il tacco alto. Appare quindi tweettando sul suo telefono a un altro addetto all'assistenza (\"Thomas11\") e fa ondeggiare un fazzoletto davanti alla telecamera, in seguito al quale lo spettatore viene presentato a una gara di rally tra Inna e un uomo. La scena successiva \u00e8 ambientata all'interno della macchina del cantanta, guidata da Mihai Leu, indossando una giacca di pelle grigia. Durante il coro, la cantante cambia i suoi vestiti accompagnato da altri tre ballerini di sottofondo femminile in un ascensore oscurato. Sfoggiando un abito nero, la cantante entra in una sala da ballo e canta alla canzone di fronte a una gabbia con un leone al suo interno. I Play &amp; Win fanno un cameo in cui suonano una tastiera Yamaha circondati dalla folla festante. Nella scena finale del video, Inna si collega con \"Thomas11\", che aveva precedentemente perso la gara.\nEsibizioni.\nInna ha promosso il nuovo singolo in Francia, apparendo in diretta su \"Fun Radio\" il 30 maggio. Nella stessa data, si \u00e8 esibir\u00e0 con \u201cClub Rocker\u201d in diretta su \u201cCauet\u201d (NRJ Radio).\nInna si \u00e8 esibita con il brano allo \u201cStarfloor 2011\u201d al Palais Omnisports di Parigi-Bercy.\nInna ha anche cantato una versione ridotta di \"Club Rocker\", mentre si trovava sul set del video. Ha postato il video mentre cantava su YouTube, che \u00e8 stata elogiata dalla critica. Ha anche eseguito il singolo dal vivo per la prima volta durante il suo concerto \"Inna: Live la Arenele Romane\" a Bucarest il 17 maggio 2011, mentre appare anche su \"NRJ\" in Francia e \"Europa FM\" in Romania per cantare la canzone il 30 maggio e il 17 giugno 2011, rispettivamente. La cantante ha anche eseguito il brano il 23 luglio 2011 durante l'NRJ Music Tour a Beirut e allo \"Starfloor\" il 26 novembre 2011 presso il \"Palais Omnisports de Paris-Bercy\" a Parigi. Altre esibizioni dal vivo di \"Club Rocker\" si sono verificate durante la serie \"Rock the Roof\" di YouTube di Inna sul tetto di un edificio a Parigi il 22 dicembre 2011 e al \"World Trade Center\" di Citt\u00e0 del Messico nel settembre 2012 insieme ad altro materiale da \"I Am the Club Rocker\".\nClassifiche.\nIl brano inoltre fa il suo ingresso nella classifica ufficiale statunitense redatta dalla rivista Billboard nella categoria \"Global Dance Songs\" alla posizione numero 24, compresa anche la \"Japan Hot 100\" alla posizione numero 55 per il Giappone."}
{"id": "3555263", "revid": "305330", "url": "https://it.wikipedia.org/wiki?curid=3555263", "title": "Senatori del regno d'Italia", "text": ""}
{"id": "3555273", "revid": "287204", "url": "https://it.wikipedia.org/wiki?curid=3555273", "title": "Gran Premio motociclistico della Germania Est 1967", "text": "Il Gran Premio motociclistico della Germania Est 1967 fu il settimo appuntamento del motomondiale 1967.\nSi svolse il 16 luglio 1967 al Sachsenring di Hohenstein-Ernstthal e vide la vittoria di Giacomo Agostini nella Classe 500, di Mike Hailwood nella Classe 350, di Phil Read nella Classe 250 (con Hailwood ritirato) e di Bill Ivy nella Classe 125.\nDurante le prove, Werner Daubitz muore a causa di un incidente.\nClasse 500.\nFurono 28 i piloti presenti al via e di essi 15 vennero classificati al termine della gara."}
{"id": "3555274", "revid": "38120", "url": "https://it.wikipedia.org/wiki?curid=3555274", "title": "Idrogeno-1", "text": ""}
{"id": "3555275", "revid": "167951", "url": "https://it.wikipedia.org/wiki?curid=3555275", "title": "Filippo W. Ratti", "text": ""}
{"id": "3555276", "revid": "38120", "url": "https://it.wikipedia.org/wiki?curid=3555276", "title": "Idrogeno-2", "text": ""}
{"id": "3555278", "revid": "38120", "url": "https://it.wikipedia.org/wiki?curid=3555278", "title": "Idrogeno-3", "text": ""}
{"id": "3555286", "revid": "1833487", "url": "https://it.wikipedia.org/wiki?curid=3555286", "title": "Guarigione della suocera di Pietro", "text": "La guarigione della suocera di Pietro \u00e8 uno dei miracoli attribuiti a Ges\u00f9, narrato nei vangeli sinottici (\"Vangelo secondo Matteo\" , \"Vangelo secondo Marco\" , \"Vangelo secondo Luca\" ).\nDescrizione.\nNei Vangeli di Marco e Luca l'episodio \u00e8 collocato all'inizio della predicazione di Ges\u00f9 a Cafarnao. Dopo aver lasciato la sinagoga, dove aveva guarito l'indemoniato, Ges\u00f9 si rec\u00f2 a casa di Pietro e Andrea, affiancato, per Marco, anche da Giacomo e Giovanni. Qui scorse la suocera di Pietro giacere su un letto in preda a febbre violenta e subito i suoi discepoli lo pregarono di risanarla. Ges\u00f9 s'avvicin\u00f2 al suo giaciglio, prese la donna per mano e la sollev\u00f2. Subito la febbre spar\u00ec e la donna, sentendosi completamente risanata, si mise a servirli. Secondo il racconto di Luca, Ges\u00f9 intim\u00f2 semplicemente alla febbre di lasciare la donna, mentre per Matteo Ges\u00f9 si limit\u00f2 a sfiorare la mano per risanarla.\nNella tradizione ebraica la febbre poteva essere conseguenza e sintomo anche di una condizione di peccato (). L'episodio illustra la misericordia di Ges\u00f9, che si prende cura delle condizioni spirituali e fisiche degli uomini."}
{"id": "3555287", "revid": "767487", "url": "https://it.wikipedia.org/wiki?curid=3555287", "title": "Amanti senza peccato", "text": "Amanti senza peccato \u00e8 un film italiano del 1957 diretto da Mario Baffico.\nConosciuto anche con il titolo \"La sposa non vestiva di bianco\", venne iniziato a girare nel 1950 ed ebbe una tardiva distribuzione nelle sale italiane soltanto sette anni pi\u00f9 tardi, dopo alcune traversie burocratico-economiche.\nTrama.\nNel borgo marinaro di Portovenere (SP) il giovani Righetto \u00e8 reduce da scorribande piratesche quando incontra la giovane Pina, innamorandosene perdutamente. Il loro amore \u00e8 per\u00f2 ostacolato dal padre di Pina, che insieme al fratello ha gi\u00e0 stabilito di dare la ragazza in sposa a un cugino di lei, partito per la guerra e proprietario della paranza da pesca utilizzata nel frattempo da Righetto per guadagnarsi da vivere.\nUnico amico della coppia \u00e8 il giovane Balin, aiutante di Righetto, che lo segue anche in carcere a Vernazza dopo l'ingiusta accusa dell'incendio della barca di Marco.\nDopo alcune peripezie, i due innamorati si ritrovano nella Cala dell'Arpaia, dove Pina si rifugia per evitare le nozze con l'avido cugino Marco e dove nel frattempo si scatena una terribile mareggiata."}
{"id": "3555295", "revid": "767487", "url": "https://it.wikipedia.org/wiki?curid=3555295", "title": "Storia di karat\u00e8, pugni e fagioli", "text": "Storia di karat\u00e8, pugni e fagioli \u00e8 un film del 1973, diretto da Tonino Ricci.\nTrama.\nSam e Piccolo, prima cercano di mettere le mani su una religiosa, poi formano una banda per salvare la figlia del banchiere, prigioniera del generale Espartero."}
{"id": "3555307", "revid": "226458", "url": "https://it.wikipedia.org/wiki?curid=3555307", "title": "Spirale endovascolare", "text": "La spirale endovascolare o coil \u00e8 uno strumento terapeutico utilizzato per embolizzare gli aneurismi o vasi sanguigni.\nVengono inserite per via endovascolare attraverso un catetere\nAneurisma intracranico.\nIl trattamento endovascolare dell'aneurisma intracranico ha avuto una storia particolare, proceduta spesso per scoperte casuali ed eventi aneddotici: Gallagher per esempio nel 1963 embolizzava gli aneurismi mediante \"pilojection\", iniezione pneumatica di peli di cavallo o di suino. I primi tentativi di usare palloncini sono di Luessenhop e Velasquez e di Serbinenko, tecnica che divenne molto popolare nel ventennio 1970-90. Guido Guglielmi, un neurochirurgo italiano, concep\u00ec nei primi anni '80 le spirali a distacco controllato, oggi conosciute come GDC (Guglielmi Detachable Coil), che permettono un posizionamento pi\u00f9 soddisfacente e un'efficacia di trattamento ottimale. Successivamente vi sono state modifiche e raffinamenti a quest'ultima tecnica, che rimane la migliore: lo studio ISAT (International subarachnoid aneurysm trial) ha dimostrato un significativo vantaggio nell'utilizzo di spirali, con un migliore esito rispetto al trattamento chirurgico, sebbene con una percentuale di risanguinamento leggermente maggiore. Gli aneurismi che risultano poco indicati per il trattamento con spirali sono quelli con diametro maggiore di 10 mm e gli aneurismi a colletto largo. Per i primi, infatti, vi \u00e8 il problema del volume da embolizzare: per avere una guarigione stabile \u00e8 stato valutato che almeno il 25% del volume della sacca debba essere occupata da materiale embolizzante, ma generalmente pi\u00f9 \u00e8 grande l'aneurisma meno volume viene embolizzato e quindi si assiste molto spesso a una riabitazione degli aneurismi grandi e giganti. Invece, per quanto riguarda gli aneurismi a colletto largo, vi \u00e8 il problema di riuscire a mantenere \"in situ\" le spirali, affinch\u00e9 non vadano nel lume vasale. Ulteriore problematica che pu\u00f2 riguardare entrambi i tipi di aneurismi \u00e8 la ricostruzione anatomica, poich\u00e9 in questi non \u00e8 facile discernere il normale decorso del vaso dal tratto di parete patologico. Per dare maggior supporto alle spirali anche in questi casi, diversi ausili venivano sviluppati, come la tecnica remodelling con palloncino e lo stenting. Si \u00e8 notato poi che lo stenting comportava variazioni nel pattern di flusso dell'aneurisma, rendendolo trombogenico. Inoltre, guidava la ricostruzione anatomica del vaso, cosa che avrebbe potuto provvedere anche a fornire una matrice per la neoformazione dell'intima vasale."}
{"id": "3555311", "revid": "599013", "url": "https://it.wikipedia.org/wiki?curid=3555311", "title": "Thomas Gill", "text": "Carriera.\nClub.\nGill gioc\u00f2 a calcio per oltre vent'anni. Vest\u00ec le maglie di Jerv, V\u00e5lerenga e Start (in due occasioni per ciascun club), Brann, Vejle, Aalborg, Sturm Graz, Duisburg, Copenaghen, Ayr United, Fredrikstad, FK Arendal, Frederikshavn, Hj\u00f8rring, Flekker\u00f8y e Str\u00f8msgodset.\nPer quest'ultimo club, gioc\u00f2 un solo match: difese i pali della porta del \"Godset\", infatti, nel pareggio per 1-1 contro il Sandefjord, in data 10 aprile 2005.\nNazionale.\nVest\u00ec la maglia della in 5 occasioni. Debutt\u00f2 il 22 gennaio 1997, nella vittoria per 3-0 nell'amichevole contro la ."}
{"id": "3555313", "revid": "599013", "url": "https://it.wikipedia.org/wiki?curid=3555313", "title": "Telegram (disambigua)", "text": ""}
{"id": "3555314", "revid": "767487", "url": "https://it.wikipedia.org/wiki?curid=3555314", "title": "Diario segreto da un carcere femminile", "text": "Diario segreto da un carcere femminile \u00e8 un film del 1973, diretto da Rino Di Silvestro.\nTrama.\nUna donna finisce in carcere per salvare la vita di suo padre."}
{"id": "3555315", "revid": "1305772", "url": "https://it.wikipedia.org/wiki?curid=3555315", "title": "Play Dead", "text": ""}
{"id": "3555318", "revid": "287204", "url": "https://it.wikipedia.org/wiki?curid=3555318", "title": "Oceania (singolo)", "text": ""}
{"id": "3555324", "revid": "124123", "url": "https://it.wikipedia.org/wiki?curid=3555324", "title": "Marshall Grant", "text": ""}
{"id": "3555325", "revid": "1305772", "url": "https://it.wikipedia.org/wiki?curid=3555325", "title": "Who Is It", "text": ""}
{"id": "3555329", "revid": "697352", "url": "https://it.wikipedia.org/wiki?curid=3555329", "title": "Wanderlust", "text": ""}
{"id": "3555332", "revid": "762947", "url": "https://it.wikipedia.org/wiki?curid=3555332", "title": "The Juniper Tree", "text": ""}
{"id": "3555333", "revid": "767487", "url": "https://it.wikipedia.org/wiki?curid=3555333", "title": "Tombe dei giganti di Goronna", "text": "Le tombe dei giganti di Goronna sono antichi sepolcri, risalenti al periodo della Civilt\u00e0 nuragica, situati nell'omonima localit\u00e0 del comune di Paulilatino, in provincia di Oristano.\nIl territorio di Paulilatino mostra la presenza di notevoli emergenze archeologiche, la pi\u00f9 conosciuta e studiata \u00e8 il santuario nuragico di Santa Cristina, che ospita uno dei pi\u00f9 importanti pozzi sacri di tutta la Sardegna; le tombe di giganti di Goronna sono un altro sito di notevole importanza archeologica e storica.\nIl sito.\nLa tomba A.\nIl sito di Goronna ospita le due importanti tombe di giganti omonime, nelle due sepolture sono stati ritrovati numerosi resti di scheletri; la prima sepoltura con i suoi venticinque metri di lunghezza risulta una delle pi\u00f9 grandi dell'intera isola. La stele della tomba \u00e8 spezzata, e alla sua base \u00e8 presente l'apertura che porta al vano sepolcrale, \u00e8 situata al centro di un emiciclo composto da pietrefitte, cio\u00e8 inserite direttamente all'interno del terreno. Nell'emiciclo che precede la tomba A, dovevano probabilmente svolgersi i riti funebri in onore dei defunti."}
{"id": "3555335", "revid": "729019", "url": "https://it.wikipedia.org/wiki?curid=3555335", "title": "Centrale nucleare di Shin Hanul", "text": "La centrale nucleare di Shin Hanul, precedentemente conosciuta come centrale nucleare di Shin Ulchin, \u00e8 una futura centrale nucleare sudcoreana situata presso la citt\u00e0 di Ulchin nella provincia del Nord Gyeongsang; il complesso energetico \u00e8 composto da due sezioni, la sezione originaria \u00e8 quella di Ulchin che \u00e8 composta da 6 reattori.\nL'impianto \u00e8 previsto essere composto da 4 reattori APR1400 per 5.360\u00a0MW totali."}
{"id": "3555339", "revid": "1272592", "url": "https://it.wikipedia.org/wiki?curid=3555339", "title": "Lucio Mazzuoli", "text": "Biografia.\nLaureatosi all'\u00c9cole des Mines di Parigi nel 1859, si \u00e8 formato come ingegnere minerario nelle cave di zolfo della Romagna, finch\u00e9, nel 1866, \u00e8 entrato nel Regio Corpo delle miniere, di cui sar\u00e0 ispettore capo. Dal 1872 al 1877 viene inviato presso l'ispettorato di Agordo, dove ha diretto l'istituto minerario, succedendo al collega Nicola Pellati nella cattedra di mineralogia e geologia.\nTrasferito in Liguria, dal 1880 al 1886 ha partecipato ai lavori del Comitato geologico per le rilevazioni cartografiche e stratigrafiche dell'area. In tal senso ha curato, insieme a Arturo Issel e a Domenico Zaccagna, la carta geologica relativa alle riviere liguri e alle Alpi Marittime, uscita nel 1887. Con lo stesso Issel, oltre ad alcune memorie su zone ofiolitiche della Liguria, ha redatto anche le note geologiche e mineralogiche della guida degli Appennini e delle Alpi Liguri, curata dalla sezione di Genova del Club Alpino Italiano nel 1892.\nA fine secolo, trasferito a Roma, si \u00e8 occupato prevalentemente dello studio di frane, gallerie e solfatare. Nel 1906 \u00e8 stato eletto presidente della Societ\u00e0 Geologica Italiana, che ha contribuito a fondare a Bologna nel 1881, seguendo il caso del suo coevo conterraneo e collega Antonio Verri. \u00c8 morto ottantacinquenne, insignito della commenda dell'Ordine della Corona d'Italia, nella frazione Gioiella del comune di Castiglione del Lago."}
{"id": "3555341", "revid": "599013", "url": "https://it.wikipedia.org/wiki?curid=3555341", "title": "P\u00e5l Lydersen", "text": "Carriera.\nClub.\nDi ruolo terzino, Lydersen gioc\u00f2 per lo Start finch\u00e9 non fu acquistato dagli inglesi dell'Arsenal, nel 1991. Ebbe per\u00f2 scarso spazio in squadra, a causa della concorrenza di Lee Dixon e Nigel Winterburn per un posto da titolare: la sua esperienza londinese si concluse con 16 presenze.\nLydersen lasci\u00f2 l'Arsenal nel 1994, con il suo procuratore sportivo Rune Hauge che dichiar\u00f2 di aver pagato 425.000 sterline al manager dei \"Gunners\" George Graham per liberare il norvegese e John Jensen, altro suo assistito.\nLydersen torn\u00f2 allora allo Start, prima in prestito e poi a titolo definitivo. Gioc\u00f2 in seguito per lo Sturm Graz e infine per il Molde, dove chiuse la carriera nel 2000.\nNazionale.\nLydersen gioc\u00f2 20 partite per la , con una rete all'attivo. Debutt\u00f2 il 22 agosto 1990, nella sconfitta per 2-1 contro la (sostitu\u00ec Stig Inge Bj\u00f8rnebye). Segn\u00f2 l'unica rete il 1\u00ba maggio 1991, nel 3-0 inflitto a ."}
{"id": "3555346", "revid": "122757955", "url": "https://it.wikipedia.org/wiki?curid=3555346", "title": "Anita M\u00e1rton", "text": ""}
{"id": "3555347", "revid": "767487", "url": "https://it.wikipedia.org/wiki?curid=3555347", "title": "Riprocessamento", "text": "Per riprocessamento si intendono i processi chimici che consentono la separazione del combustibile nucleare nelle sue principali componenti: uranio, plutonio ed attinidi minori con i prodotti di fissione. Questo processo permette di recuperare nuovo combustibile fissile e quindi avere una resa energetica maggiore dalla stessa quantit\u00e0 di uranio naturale estratto originariamente dalla miniera.\nIl combustibile esausto scaricato dai reattori contiene quantit\u00e0 apprezzabili di materiali fissili (U-235 e Pu-239), fertili (U-238), e altri materiali radioattivi, inclusi i veleni neutronici che rappresentano il motivo per cui si rende necessaria la rimozione del combustibile. Questi materiali fissili e quelli fertili possono essere separati chimicamente e recuperati dal combustibile esausto. L'uranio e il plutonio recuperati, se le condizioni economiche e istituzionali lo permettono, possono esseri riciclati per l'utilizzo come combustibile nucleare. Francia e Giappone sono tra le nazioni che attuano il riprocessamento, mentre gli Stati Uniti sono contrari a questa opzione temendo la proliferazione nucleare.\nIl combustibile MOX \u00e8 una miscela di uranio e plutonio riciclati e uranio impoverito che si comporta in modo simile, sebbene non identicamente, all'uranio arricchito per il quale la maggior parte dei reattori nucleari sono stati progettati. Il combustibile MOX \u00e8 una alternativa all'uranio a basso arricchimento (LEU) utilizzato nei reattori ad acqua leggera che sono tra i predominanti nella generazione di energia nucleare. Il riprocessamento per il recupero dell'uranio \u00e8 economicamente vantaggioso quando i prezzi dell'uranio sono elevati. Il riprocessamento del combustibile riduce inoltre il volume dei rifiuti nucleari e la loro radiotossicit\u00e0, consentendo la gestione separata dei componenti degli stessi rifiuti. Di contro, tra gli aspetti pi\u00f9 critici figura il rischio del potenziale utilizzo del plutonio ricavato dal riprocessamento per destinazioni inerenti alla fabbricazione di bombe sporche o armi nucleari.\nIl processo tecnologico maggiormente in uso per il riprocessamento del combustibile nucleare esausto \u00e8 rappresentato dal PUREX, che consiste essenzialmente in una estrazione liquido-liquido."}
{"id": "3555355", "revid": "124123", "url": "https://it.wikipedia.org/wiki?curid=3555355", "title": "Ljudvig Dmitrievi\u010d Faddeev", "text": ""}
{"id": "3555359", "revid": "1566286", "url": "https://it.wikipedia.org/wiki?curid=3555359", "title": "Andr\u00e9 Calmettes", "text": "Biografia.\nDiplomato al conservatorio, Calmettes esord\u00ec in teatro nel 1886 all'Odeon di Parigi con il \"Don Giovanni\" di Moli\u00e8re. Nel 1889 assunse la direzione del teatro di Sarah Bernhardt.\nNel 1908 divenne direttore artistico della \"Le Film d'Art\" dei fratelli Lafitte. In quello stesso anno Calmettes diresse il film \"L'Assassinat du duc de Guise\", alla quale fece comporre un accompagnamento sonoro in sala al musicista Camille Saint-Sa\u00ebns.\nIn tre anni, dal 1909 al 1912 gir\u00f2 film con un modello pi\u00f9 vicino a quello teatrale con attori gi\u00e0 celebri sul palcoscenico come Sarah Bernhardt, Gabrielle R\u00e9jane, Mounet-Sully, e con adattamenti di opere letterarie, soprattutto quelle di William Shakespeare e Honor\u00e9 de Balzac, in collaborazione con Henri Pouctal.\nA partire dal 1913, si dedic\u00f2 nuovamente al teatro e non apparve pi\u00f9 al cinema come attore, ma riapparve nel 1923 nel film \"Le petite chose\" di Andr\u00e9 Hugon."}
{"id": "3555361", "revid": "767487", "url": "https://it.wikipedia.org/wiki?curid=3555361", "title": "La lupa mannara", "text": "La lupa mannara \u00e8 un film del 1976, diretto da Rino Di Silvestro.\nTrama.\nDaniela, donna dalla mente instabile, \u00e8 solita sedurre uomini e poi ucciderli. Quando il cognato viene rinvenuto ucciso, la polizia apre un'indagine ma la ragazza non \u00e8 sospettata. A seguito delle sue condizioni mentali viene ricoverata in un ospedale psichiatrico. Presto fugge ed incontra un ragazzo del quale si innamora. A differenza delle altre avventure questa volta, Daniela, non uccide l'uomo (essendone innamorata) e stabilisce con lui una convivenza. Quando il ragazzo viene ucciso da tre bruti, a seguito di un regolamento di conti, Daniela, cade in una profonda depressione e si mette alla caccia dei tre assassini. Rintracciati i tre, Daniela, li uccide barbaramente. Scoperta dalla polizia viene arrestata e ricoverata in un ospedale psichiatrico."}
{"id": "3555362", "revid": "599013", "url": "https://it.wikipedia.org/wiki?curid=3555362", "title": "Andreas Lund", "text": "Carriera.\nClub.\nLund inizi\u00f2 la carriera nello Start e vest\u00ec poi la maglia del Molde. Nel 2000 fu acquistato dal Wimbledon, per cui segno 2 reti in 11 partite (ai danni di Chelsea e Arsenal). Le mediocri prestazioni offerte in Inghilterra, portano il Daily Mail a posizionarlo al trentaduesimo posto nella classifica dei 50 peggiori attaccanti nella storia della Premier League.\nNazionale.\nLund gioc\u00f2 19 partite, con 7 reti, per la . Debutt\u00f2 il 15 agosto 1995, nella sconfitta casalinga per 4-3 contro la Repubblica Ceca Under-21. Il 10 ottobre dello stesso anno, segn\u00f2 la prima rete: realizz\u00f2 un gol nel pareggio per 2-2 contro l'.\nVest\u00ec in 8 circostanze anche la maglia della Nazionale maggiore, con 3 marcature all'attivo. Esord\u00ec il 20 maggio 1999, nella vittoria per 6-0 sulla , in amichevole: fu proprio Lund a fissare il punteggio sul risultato finale."}
{"id": "3555363", "revid": "392652", "url": "https://it.wikipedia.org/wiki?curid=3555363", "title": "Igor Bensen", "text": "Nato in Russia nel periodo imminente alla Rivoluzione di Ottobre, durante l'infanzia si trasfer\u00ec grazie al padre a Praga e successivamente in Belgio per frequentare l'universit\u00e0. Successivamente vinse una borsa di studio e si trasfer\u00ec negli Stati Uniti, dove si laure\u00f2 in ingegneria meccanica con lode nel 1940.\nDopo un periodo di lavoro alla General Electric, nel 1953 fonda la \"Bensen Aircraft Corporation\" con sede a Raleigh in Nord Carolina. La fabbrica ha progettato e prodotto negli anni una serie di autogiro per uso amatoriale, venduti in kit o come schema di montaggio, garantendo la sopravvivenza dell'autogiro come velivolo dopo l'avvento dell'elicottero, che ne aveva quasi annullato l'utilit\u00e0 pratica. Bensen ide\u00f2 e brevett\u00f2 l'appellativo \"gyrocopter\".\nI progetti di Bensen sono stati la base di partenza per molti produttori attuali di autogiro, in quanto ha introdotto concetti che, anche se poi migliorati, sono divenuti indiscussi nella moderna produzione di questo tipo di velivoli.\nL'azienda di Bensen ha cessato l'attivit\u00e0 del 1988.\nIgor Bensen \u00e8 morto affetto dal malattia di Parkinson all'et\u00e0 di 82 anni."}
{"id": "3555368", "revid": "767487", "url": "https://it.wikipedia.org/wiki?curid=3555368", "title": "Live 09-04-2011", "text": "Live 09-04-2011 \u00e8 un album dei Diaframma registrato durante un concerto tenuto al Viper Theatre di Firenze durante il quale si sono alternati sul palco anche degli ospiti esterni per cantare alcuni dei brani in scaletta.\nCollegamenti esterni.\nLive 09-04-2011 su Discogs"}
{"id": "3555369", "revid": "767487", "url": "https://it.wikipedia.org/wiki?curid=3555369", "title": "Baby Love (film 1979)", "text": "Baby Love \u00e8 un film del 1979, diretto da Rino Di Silvestro.\nTrama.\nBaby Love \u00e8 la figliastra di una regina che vive nel castello di Balsorano. La regina vuole vendere Baby Love all'asta, al miglior offerente, per coprire i debiti. Ci sono quattro partecipanti: un cinese, un americano, un russo ed un siciliano. Tutti vogliono la ancora vergine Baby Love, ma dopo la conclusione positiva dell'asta lei decide di perdere la propria verginit\u00e0 con l'amante della regina ..."}
{"id": "3555375", "revid": "287204", "url": "https://it.wikipedia.org/wiki?curid=3555375", "title": "Pluto (gruppo musicale)", "text": ""}
{"id": "3555376", "revid": "287204", "url": "https://it.wikipedia.org/wiki?curid=3555376", "title": "Pluto (album)", "text": ""}
{"id": "3555377", "revid": "392652", "url": "https://it.wikipedia.org/wiki?curid=3555377", "title": "Caso di Trans-en-Provence", "text": "Il caso di Trans-en-Provence \u00e8 uno dei rari casi in cui un UFO avrebbe lasciato tracce fisiche sul terreno. Il presunto avvistamento si \u00e8 verificato l'8 gennaio 1981 in Francia vicino alla citt\u00e0 di Trans-en-Provence.\nCronologia degli eventi.\nIl caso cominci\u00f2 l'8 gennaio 1981 alle 17.00 circa. Renato Nicola\u00ef, un agricoltore di 55 anni, sent\u00ec uno strano fischio mentre stava svolgendo lavori agricoli nella sua propriet\u00e0. Egli si volt\u00f2 e vide, ad una distanza di circa 50 metri, un oggetto a forma di disco, che appariva leggermente sollevato da terra.\nSecondo la descrizione del testimone, l'oggetto appariva come composto da due piatti, di cui uno rovesciato e posto sull'altro. L'oggetto aveva un diametro apparente di circa 2,50 metri e un'altezza di circa 1,5 metri; mostrava una specie di cresta rialzata lungo tutto il bordo e aveva il colore del cuoio. Sotto l'apparecchio not\u00f2 due pezzi che lo tenevano sollevato, che potevano essere piedi o reattori ed avevano una lunghezza di circa 20 centimetri.\nNicola\u00ef raccont\u00f2 che l'oggetto si sollev\u00f2 all'improvviso, raggiungendo l'altezza della cima degli alberi, quindi si allontan\u00f2 verso nord-est. Il testimone si accorse che aveva lasciato il segno di bruciature sul terreno.\nIl giorno successivo Nicola\u00ef, su consiglio della moglie del suo vicino, avvert\u00ec la Gendarmeria del luogo.\nAccertamenti scientifici e tecnici.\nLa Gendarmeria si rec\u00f2 sul luogo dell'avvistamento, interrog\u00f2 Nicola\u00ef, scatt\u00f2 fotografie dei luoghi, fece rilievi e raccolse campioni di suolo e vegetazione. Il caso fu passato al GEPAN (\"Groupe d'\u00c9tude des Ph\u00e9nom\u00e8nes A\u00e9rospatiaux Non-identifi\u00e9s\") per gli accertamenti scientifici successivi.\nL'analisi del GEPAN riscontr\u00f2 che il terreno aveva subito una compressione meccanica di 4 o 5 tonnellate ed un riscaldamento fra i 300 e i 600\u00a0\u00b0C. Nei campioni di terreno furono trovate tracce di fosfati e zinco e l'analisi dell'erba medica vicino al luogo del presunto atterraggio mostr\u00f2 livelli di clorofilla pi\u00f9 bassi del normale in una percentuale fra il 30 e il 50%.\nImpressioni e spiegazioni.\nNicola\u00ef credeva inizialmente che l'oggetto fosse un veicolo militare sperimentale e la vicinanza della base militare di Canjuers rendeva tale ipotesi plausibile.\nL'indagine del GEPAN si orient\u00f2 verso spiegazioni convenzionali, come fenomeno atmosferici di natura terrestre. Tuttavia, dopo due anni di indagini non furono trovate spiegazioni plausibili e il GEPAN non si pronunci\u00f2 sull'origine della pressione del suolo e della deformazione dell'erba.\nArgomentazioni degli scettici.\nGli scettici francesi affermano che l'investigazione del GEPAN \u00e8 stata imperfetta, specialmente per quanto riguarda lo studio delle tracce fisiche.\nLa Gendarmeria rifer\u00ec che le tracce, che apparivano su una strada dove c'era passaggio di veicoli, apparivano come lasciate dalla gomma di un autoveicolo. Questa spiegazione fu trascurata dal GEPAN a causa delle dichiarazioni dell'unico testimone. In un primo tempo era stato detto che sul terreno erano visibili due cerchi concentrici: in realt\u00e0 le tracce fisiche visibili sulle fotografie non mostravano un cerchio perfetto, ma assomigliavano a due semicerchi che si incrociano l'uno con l'altro. Inoltre, la forma circolare non coincide con la descrizione dell'UFO fatta da Nicola\u00ef. In un'intervista rilasciata successivamente alla televisione francese, il testimone ha confermato che al tempo dell'avvistamento c'era su quella strada un passaggio di veicoli.\nIl GEPAN arriv\u00f2 tardi sul luogo, dopo la Gendarmeria, altri ufologi e curiosi, cos\u00ec le tracce potrebbero essere state alterate nella composizione chimica dalla gente che ha camminato sul luogo.\nLo scettico Michel Figuet ha ipotizzato che il testimone abbia visto un elicottero e non lo abbia riconosciuto per la ridotta visibilit\u00e0 dovuta al crepuscolo invernale; le tracce e gli effetti osservati al suolo potrebbero essere stati provocati da una betoniera di passaggio."}
{"id": "3555380", "revid": "767487", "url": "https://it.wikipedia.org/wiki?curid=3555380", "title": "Romeo Bosetti", "text": "Biografia.\nFiglio degli artisti circensi Giovanni e Filomena Baresi, inizi\u00f2 all'et\u00e0 di dieci anni nel circo dei genitori. Ebbe un fratello che mor\u00ec all'et\u00e0 di cinque anni, ed una sorella Henriette che fu ballerina, prima di morire tragicamente dopo essere saltata da una finestra per scampare a un incendio.\nA causa del continuo vagabondare dei genitori, Bosetti, non pot\u00e9 frequentare la scuola, ma impar\u00f2 da solo il francese, grazie al fatto che il loro circo spesso effettuava soste nei paesi francofoni. \nAcrobata, stuntman e artista di music-hall, esord\u00ec davanti alla macchina da presa nel 1906 alla \"Path\u00e9\" nel corto \"La course \u00e0 la perruque\", dove nel cast vi fu anche Andr\u00e9 Deed. Successivamente pass\u00f2 alla \"Gaumont\", dove interpret\u00f2, diresse e scrisse i soggetti delle comiche della serie Rom\u00e9o girate dal 1908 al 1914. Inoltre nella stessa casa fu produttore di tre film della serie \"Fant\u00f4mas\" diretti da Feuillade. \nBosetti lanci\u00f2 altri personaggi comici e li diresse personalmente in oltre 250 pellicole girate fino al 1916. Il primo fu \"Calino\" interpretato da Cl\u00e9ment M\u00e9g\u00e9, poi, passato nuovamente alla Path\u00e9 nel 1911 diresse gli studi cinematografici della casa parigina destinati alla produzione delle comiche a Nizza, la \"Comica Film\". \nAltri personaggi comici diretti furono \"Bigorno\" (Ren\u00e9 Lantini), \"Caroline\" (Ellen Lowe), \"Casimir\" (Lucien Bataille), \"Little Moritz\" (Maurice Schwartz), \"Patouillard\" (Paul Bertho) e \"Rosalie\" (Sarah Duhamel).\nCostretto ad abbandonare l'attivit\u00e0 cinematografica nel corso della prima guerra mondiale, partecip\u00f2 al conflitto dove rimase ferito. Con la crisi delle comiche che si manifest\u00f2 in quel periodo, tornato dal fronte Bosetti non riprese la propria attivit\u00e0."}
{"id": "3555384", "revid": "599013", "url": "https://it.wikipedia.org/wiki?curid=3555384", "title": "Aleksandrs \u010cekulajevs", "text": "Carriera.\nClub.\n1996-2005: giovanili e Alberts.\nTra il 1996 e il 2001 \u010cekulajevs fa parte della squadra giovanili dell'Auda Riga, per poi passare all'AUDA Neo nel biennio 2001-2002, al Viola nel 2003, arrivando all'Olimps nel 2004, sempre nella capitale lettone. Nel 2005 si trasferisce all'Alberts Riga, societ\u00e0 nella quale realizza 19 marcature.\n2006-2008: capocannoniere della seconda divisione lettone.\nNel 2006 passa al R\u012bga, societ\u00e0 che milita in Virsl\u012bga, primo livello del calcio lettone. La stagione si conclude con la salvezza per la societ\u00e0 (che arriva penultima con 20 punti di vantaggio dall'ultima in classifica) e con 6 presenze ed 1 rete per l'attaccante. Nella stagione successiva si trasferisce in 1. L\u012bga, seconda divisione lettone, all'Auda Riga. In questa stagione realizza 51 reti in 30 incontri di campionato divenendo capocannoniere del torneo: le sue reti non bastano n\u00e9 ad ottenere la promozione (la societ\u00e0 giunge terza in campionato) n\u00e9 ad ottenere il miglior attacco del torneo (l'attacco dell'Auda Riga \u00e8 il secondo pi\u00f9 prolifico). Il Daugava Riga lo acquista nel 2008, per giocare la Virsl\u012bga 2008: segna 3 reti giocando 21 partite, il Daugava Riga finisce nel gruppo play-out e vince il proprio girone salvandosi dalla retrocessione.\n2008-2010: Repubblica Ceca, il ritorno al Daugava Riga e l'Islanda.\nPer la stagione 2008-2009 \u010cekulajevs si dirige in Repubblica Ceca per giocare con il N\u00e1chod-De\u0161tn\u00e9, societ\u00e0 di terza divisione del calcio ceco. Nella squadra ceca realizza 11 marcature scendendo in campo in 18 occasioni. A fine stagione ritorna in patria al Daugava Riga, nuovamente in Virsl\u012bga: conta 6 presenze senza andare in rete. Nel 2010 il Vikingur \u00d3lafsv\u00edk, societ\u00e0 islandese che gioca in terza divisione, lo acquista. L'attaccante realizza 10 reti in 17 incontri di campionato portando l'UMF alla vittoria del torneo. In Coppa d'Islanda 2010 gioca il quarto turno contro il Fjar\u00f0abygg\u00f0, segnando una doppietta nel 3-2. Dopo aver superato lo Stjarnan ai quarti, la squadra perde in semifinale contro l'FH (3-1), futuri vincitori della competizione.\n2011: Trans Narva.\nNel 2011 la societ\u00e0 estone del Trans Narva lo acquista. Il 5 marzo \u010cekulajevs esordisce contro il Viljandi partendo da titolare ma l'incontro finisce 0-0. Alla seconda giornata si sblocca realizzando una rete contro il Kuressaare (4-0). Il 23 marzo realizza la prima tripletta all'Ajax Lasnam\u00e4e (7-0) per poi realizzare, contro gli stessi avversari, una quaterna il 14 giugno (0-7). Il lettone non si arresta e sempre contro l'Ajax Lasnam\u00e4e, il 13 agosto, sigla 6 reti nel 14-0 inflitto dai padroni di casa agli ospiti. Un mese dopo, contro il Viljandi, torna a segnare una tripletta (5-0). Il 24 settembre sigla un'altra tripletta, questa volta contro il Kalju (3-2) realizzando 5 reti nella giornata successiva, nuovamente contro l'Ajax Lasnam\u00e4e (0-12). A fine stagione conta 46 reti in 35 partite di campionato: ha vinto il titolo di capocannoniere del torneo, nessuno ha mai segnato cos\u00ec tante reti in una sola stagione di Meistriliiga. I secondi nella classifica dei marcatori Neemelo e Albert Prosa a pari merito, concludono la stagione con meno della met\u00e0 delle reti siglate da \u010cekulajevs. Nonostante ci\u00f2, il Trans Narva \u00e8 solo terzo in campionato, anche se con il miglior attacco della stagione. L'attaccante lettone \u00e8 protagonista anche nella Coppa di Estonia, dove la squadra raggiunge la finale arrendendosi al Flora Tallinn (2-0), realizzando 2 reti in 3 incontri.\nTra giugno e luglio gioca da titolare sia l'andata sia il ritorno del primo turno preliminare di Europa League contro i macedoni del Rabotni\u010dki, senza andare a segno.\nL'8 ottobre, nella Coppa di Estonia 2011-2012, realizza 4 marcature contro il Maardu (6-0). Durante la sua esperienza estone colleziona 41 presenze e 52 marcature.\nSvincolatosi dal Trans Narva, balza agli onori della cronaca nel gennaio del 2012 divenendo il calciatore che ha realizzato pi\u00f9 reti durante il 2011 e conducendo fino a gennaio la classifica della Scarpa d'oro 2012\nSfiora il titolo di miglior calciatore del campionato, superato dal solo Sergei Mo\u0161nikov.\n2012: Valletta e Lombard P\u00e1pa.\nIl 10 febbraio 2012 viene acquistato dai maltesi del Valletta FC. Il 17 dello stesso mese esordisce nella sfida di campionato contro il Balzan Youths siglando la prima delle due reti che permettono ai padroni di casa di ottenere il successo. Il 26 febbraio debutta anche in Coppa di Malta realizzando una doppietta contro il Mosta (3-1), nella partita valida per i quarti di finale. Il 13 marzo sigla la sua seconda doppietta nuovamente contro il Balzan Youths (2-7). Il 24 marzo marca l'ultima rete con la maglia del Valletta e il 14 aprile gioca il suo ultimo incontro con la societ\u00e0 maltese. Vince il campionato maltese.\nA fine stagione risulta dodicesimo nella classifica della Scarpa d'oro 2012, secondo per numero di marcature a pari merito con Cristiano Ronaldo a 46 reti, entrambi dietro a Lionel Messi, che in campionato ne segna 50.\nIl 2 luglio si trasferisce agli ungheresi del Lombard P\u00e1pa. Il 19 agosto esordisce contro l'MTK (0-2).\nIn seguito tenta l'avventura nelle isole Far Oer, senza riscuotere troppo successo. Dopo due anni di inattivit\u00e0, il primo gennaio 2016 si ritira dal calcio professionistico.\nStatistiche.\nPresenze e reti nei club.\n\"Statistiche aggiornate al 21 settembre 2014\"."}
{"id": "3555398", "revid": "767487", "url": "https://it.wikipedia.org/wiki?curid=3555398", "title": "Jel\u0161ovce", "text": "Jel\u0161ovce (in ungherese \"Nyitraegerszeg\") \u00e8 un comune della Slovacchia facente parte del distretto di Nitra, nella regione omonima."}
{"id": "3555399", "revid": "287204", "url": "https://it.wikipedia.org/wiki?curid=3555399", "title": "Jelsovce", "text": ""}
{"id": "3555401", "revid": "767487", "url": "https://it.wikipedia.org/wiki?curid=3555401", "title": "Sumurum", "text": "Sumurum (\"Sumurun\") \u00e8 un film muto del 1920 scritto, diretto e interpretato da Ernst Lubitsch.\nLa didascalia riporta \"Orientalisches Spiel in sechs Akten nach der Pantomine von Friedrich Freska\" (in sei scene, da una pantomima di Friedrich Freska).\nTrama.\nIl figlio del vecchio sceicco desidera Zuleika, chiamata Sumurum, la moglie favorita di suo padre. Ma la donna odia la vita dell'harem e si innamora del giovane mercante Nur-al-Din. Una danzatrice di strada, amata da un giocoliere gobbo, aiuta padre e figlio a dimenticare l'ingrata Sumurum. Ma la donna, bench\u00e9 si senta attratta dal giovane sceicco, si lascia vincere dall'amore per l'oro e il potere che le pu\u00f2 offrire il vecchio: dopo averli tradito entrambi, si trova invischiata in una strada senza uscita.\nProduzione.\nIl film fu prodotto dalla Projektions-AG Union (PAGU).\nDistribuzione.\nLa prima del film si ebbe a Berlino, il 1\u00ba settembre 1920 con le musiche di Victor Hollaender eseguite dall'orchestra condotta da Bruno Schulz.\nUsc\u00ec nelle sale cinematografiche statunitensi il 24 gennaio 1921 con il titolo \"One Arabian Night\". In Italia venne distribuito dalla \"Union\" nel 1922. Copia della pellicola viene conservata in una collezione privata.\nIl film \u00e8 stato distribuito in varie edizioni in DVD ed \u00e8 visibile su You Tube nella copia restaurata della Friedrich Wilhelm Murnau Stiftung (Transit Film)."}
{"id": "3555404", "revid": "105826", "url": "https://it.wikipedia.org/wiki?curid=3555404", "title": "Van Axel Castelli", "text": ""}
{"id": "3555408", "revid": "110157", "url": "https://it.wikipedia.org/wiki?curid=3555408", "title": "Kapince", "text": "Kapince (in ungherese \"K\u00e1p\") \u00e8 un comune della Slovacchia facente parte del distretto di Nitra, nella regione omonima."}
{"id": "3555414", "revid": "767487", "url": "https://it.wikipedia.org/wiki?curid=3555414", "title": "Klasov", "text": "Klasov (in ungherese \"Kal\u00e1sz\") \u00e8 un comune della Slovacchia facente parte del distretto di Nitra, nella regione omonima."}
{"id": "3555419", "revid": "913245", "url": "https://it.wikipedia.org/wiki?curid=3555419", "title": "Li Meiju", "text": "In carriera ha vinto un bronzo ai mondiali indoor di Valencia 2008."}
{"id": "3555420", "revid": "767487", "url": "https://it.wikipedia.org/wiki?curid=3555420", "title": "Kol\u00ed\u0148any", "text": "Kol\u00ed\u0148any (in ungherese \"Kolon\") \u00e8 un comune della Slovacchia facente parte del distretto di Nitra, nella regione omonima."}
{"id": "3555421", "revid": "287204", "url": "https://it.wikipedia.org/wiki?curid=3555421", "title": "Kolinany", "text": ""}
{"id": "3555426", "revid": "93556", "url": "https://it.wikipedia.org/wiki?curid=3555426", "title": "Dipartimento del Cimino", "text": "Il dipartimento del Cimino fu un dipartimento della Repubblica Romana, esistito dal 1798 al 1799. Prendeva il nome dal monte Cimino e aveva per capoluogo Viterbo.\nTerritorio.\nIl dipartimento del Cimino insisteva sulla parte pi\u00f9 settentrionale del Lazio. Confinava a nord con il Granducato di Toscana e il dipartimento del Trasimeno, a est con il dipartimento del Clitunno, a sud con il dipartimento del Tevere e a ovest con il mar Tirreno.\nStoria.\nIl dipartimento del Cimino segu\u00ec le sorti dell'effimera repubblica giacobina proclamata a Roma nel 1798. La caduta del regime repubblicano l'anno seguente condusse al ripristino delle istituzioni pontificie. Nel 1809, nonostante l'occupazione napoleonica dello Stato Ecclesiastico e la sua annessione all'Impero francese, il Cimino non fu ricostituito e il territorio corrispondente entr\u00f2 a far parte del dipartimento del Tevere (poi dipartimento di Roma). I distretti preesistenti furono sostituiti da un \"arrondissement\" con capoluogo a Viterbo.\nSuddivisione amministrativa.\nL'ultimo riparto amministrativo del Cimino, definito il 26 fiorile anno VI, prevedeva la suddivisione del dipartimento in 3 distretti e 15 cantoni."}
{"id": "3555427", "revid": "599013", "url": "https://it.wikipedia.org/wiki?curid=3555427", "title": "Stanislav Kitto", "text": ""}
{"id": "3555428", "revid": "3115", "url": "https://it.wikipedia.org/wiki?curid=3555428", "title": "Lehota", "text": "Lehota (in ungherese \"Abasz\u00e1ll\u00e1s\") \u00e8 un comune della Slovacchia facente parte del distretto di Nitra, nella regione omonima.\nQua \u00e8 nato il vescovo Milan \u0160a\u0161ik. "}
{"id": "3555430", "revid": "149727", "url": "https://it.wikipedia.org/wiki?curid=3555430", "title": "Zobten am Berge", "text": ""}
{"id": "3555431", "revid": "110157", "url": "https://it.wikipedia.org/wiki?curid=3555431", "title": "Take Care, Take Care, Take Care", "text": "Take Care, Take Care, Take Care \u00e8 il sesto album del gruppo post-rock Explosions in the Sky, pubblicato il 18 aprile 2011 da Bella Union, in collaborazione con John Congleton, a cui si devono la registrazione nonch\u00e9 il mixaggio.\nIl disco.\nDistante dal precedente circa 4 anni, quest'album si differenzia in quanto, per la prima volta, i brani sono arricchiti da vocalizzi. Questi, sebbene distanti e appena percepibili, caratterizzano i brani \"Trembling Hands\" e \"Human Qualities\", ma la voce non \u00e8 utilizzata per tutta la durata del pezzo, e anzi ne costituisce solo un'apertura o una chiusura.\nIn generale, non vi \u00e8 una grande inversione di marcia nello stile, anche se ampio spazio \u00e8 dedicato alle innovazioni e alle sperimentazioni."}
{"id": "3555432", "revid": "37401", "url": "https://it.wikipedia.org/wiki?curid=3555432", "title": "Cantine Cerrato", "text": "Le Cantine Cerrato sono un monumento archeologico sotterraneo di Bovino, in provincia di Foggia. Si tratta di cisterne romane, costituite da due ambienti contigui.\nSi trovano nel centro storico di Bovino, sotto l'isolato compreso tra il duomo, via Roma, via Torino e via Alfieri, a circa tre metri di profondit\u00e0 dall'attuale piano stradale. I resti sono accessibili da via Torino, ma gli ambienti sotterranei si prolungano per oltre 20 metri e proseguono al di sotto di altri fabbricati.\nDescrizione.\nI resti antichi sono costituiti da due vani perpendicolari (A e B), parzialmente tagliati nella roccia e in parte con muri in laterizio, coperti da volte a botte e interamente rivestiti in \"opus signinum\". Vi sboccano condotti sotterranei di collegamento con pozzi e altre cisterne. L'ambiente B \u00e8 separato longitudinalmente in due vani per mezzo di pilastri con arcate in laterizio.\nSi trattava probabilmente di cisterne, collegate con l'approvvigionamento idrico della citt\u00e0, forse bacini di decantazione all'arrivo dell'acquedotto.\nI due ambienti sono collegati con altre strutture antiche lungo l'asse oggi rappresentato da piazza Guido Paglia, piazza Duomo e piazza Marino Boffa (dove si ipotizza sorgesse il foro della citt\u00e0), tutte orientate secondo la probabile sistemazione ortogonale dell'area urbana.\nAmbiente A.\nL'ambiente A, pi\u00f9 piccolo (16,50\u00a0m x 4,40\u00a0m, con un'altezza di almeno 4\u00a0m), \u00e8 orientato in senso nord-sud e si restringe nella parte meridionale, dove la parete \u00e8 arrotondata.\nLe pareti dei lati nord e ovest sono in laterizio: il muro nord ha uno spessore di 70/90\u00a0cm e conserva un'apertura di 2\u00a0m di larghezza, probabilmente di epoca tarda, mentre il muro ovest, che lo divide dall'ambiente B, \u00e8 spesso circa 1\u00a0m; gli altri due lati sono scavati nell'arenaria locale. Le pareti sono impermeabilizzate con un rivestimento in \"opus signinum\", accuratamente lisciato.\nLa volta a botte, rivestita con intonaco pozzolanico, presenta numerosi tubi di sfiato e due pozzi, uno all'estremit\u00e0 sud, di 90\u00a0cm di diametro, e l'altro verso nord, di 1\u00a0m di diametro.\nEntrambi i pozzi sono contemporanei alla cisterna, cos\u00ec come risulta dal rivestimento che copre l'imboccatura. All'angolo nord-ovest vi sbocca inoltre un tubo in terracotta di 24\u00a0cm di diametro.\nVerso l'estremit\u00e0 sud della parete orientale sbocca inoltre un condotto, che sembra di epoca posteriore. In questo condotto confluiscono tre rami, tutti tagliati nella roccia:\nAmbiente B.\nL'ambiente B, pi\u00f9 grande (, con un'altezza di ), \u00e8 orientato in senso est-ovest e ortogonale rispetto all'ambiente A. Ad eccezione del lato orientale, che lo separa dall'ambiente A, gli altri tre lati sono scavati nella roccia. Come nell'ambiente A, tutte le pareti sono rivestite da \"opus signinum\" e probabilmente anche il suolo.\nIl vano \u00e8 suddiviso in due gallerie parallele allungate (larghe e ), con volte a botte separate da una fila di sei arcate (altezza di circa ), sostenute da pilastri quadrati () in laterizio, poggianti su lastre di terracotta (alte ).\nVi sboccano, oltre al condotto gi\u00e0 menzionato, proveniente dall'ambiente A, un secondo condotto a semicerchio lungo la stessa parete, di funzione incerta. All'angolo ovest sono presenti due condotti: uno, largo circa e alto , diretto verso nord e ad altezza galleria, ha la bocca che presenta lo stesso rivestimento della cisterna; l'altro, largo , parte a mezza altezza e sembra essere stato creato in epoca posteriore; dopo un percorso di circa 20 metri, raggiunge una cisterna dal diametro di , da cui si diramano altri due condotti, sempre tagliati nella roccia."}
{"id": "3555433", "revid": "1851848", "url": "https://it.wikipedia.org/wiki?curid=3555433", "title": "Gong Lijiao", "text": "In carriera ha vinto inoltre un bronzo ai Giochi olimpici di , un argento e due bronzi mondiali rispettivamente a , e ."}
{"id": "3555434", "revid": "580197", "url": "https://it.wikipedia.org/wiki?curid=3555434", "title": "Nazionale di calcio femminile della Francia", "text": "La nazionale di calcio femminile della Francia \u00e8 la rappresentativa calcistica femminile della Francia, gestita dalla F\u00e9d\u00e9ration Fran\u00e7aise de Football (FFF).\nCome membro della UEFA partecipa a varie competizioni internazionali tra cui la Coppa del Mondo, il Campionato d'Europa, i Giochi olimpici estivi ed alcuni tornei ad invito come l'Algarve Cup, la Cyprus Cup e la SheBelieves Cup.\nAl 20 agosto 2021 occupa la 5\u00aa posizione nella classifica mondiale della FIFA.\nStoria.\nGli anni pionieristici.\nNel dicembre 1917 nacque la \"F\u00e9d\u00e9ration des soci\u00e9t\u00e9s f\u00e9minines sportives de France\" (FSFSF) che si occup\u00f2 di organizzare le manifestazioni sportive femminili, incluso un campionato di calcio dal 1919. Nel maggio 1920 una selezione delle migliori calciatrici della FSFSF gioc\u00f2 in Inghilterra alcune partite contro il Dick, Kerr's Ladies Football Club. La prima partita venne giocata al Deepdale di Preston davanti a ben spettatori, con le inglesi che vinsero per 2-0. Le francesi conclusero il tour con una vittoria, un pareggio e due sconfitte. Il 30 ottobre 1920 la partita tra la selezione francese e le inglesi del Dick, Kerr's Ladies, conclusasi sull'1-1, venne disputata allo stadio Pershing di Parigi davanti a circa spettatori, incluso Jules Rimet, presidente della FFF. Negli anni successivi la selezione francese, gestita dalla \"F\u00e9d\u00e9ration feminine sportive de France\" (FFSF), disput\u00f2 una serie di partite contro selezioni belghe. Nel 1937 si disputarono le ultime partite di calcio femminile in Francia e nel 1941 il governo di Vichy proib\u00ec con decreto la pratica del calcio femminile, ritenuto dannoso per lo sviluppo dello sport femminile.\nLa rinascita e il riconoscimento.\nA partire dalla met\u00e0 degli anni sessanta del XX secolo, il calcio femminile in Francia rinacque, soprattutto nell'area di Reims e nella parte nord-orientale. Il 29 marzo 1970, visto lo sviluppo del calcio femminile sia come numero di giocatrici (circa ) sia come club, il Consiglio Federale della FFF riconobbe ufficialmente il calcio femminile e apr\u00ec ai club che richiedevano licenze. Una selezione francese aveva gi\u00e0 disputato alcune partite tra il 1969 e il 1970 contro selezioni italiane e inglesi, ma fu la partita disputata il 17 aprile 1971 ad Hazebrouck contro i e vinta per 4-0 ad essere riconosciuta come prima partita ufficiale della nazionale francese sia dalla FIFA che dalla FFF. A Pierre Geoffroy, giornalista sportivo e pioniere del calcio femminile a Reims, venne affidata la guida tecnica della nazionale francese. La partita del 17 aprile 1971 contro i Paesi Bassi venne anche considerata come spareggio per l'accesso alla Coppa del Mondo, non ufficiale, prevista in Messico nel 1971 e la squadra francese ne venne informata solo a fine partita. La Coppa del Mondo si disput\u00f2 nell'agosto 1971 in Messico e la Francia, perdendo le due partite della fase a gironi contro e , disput\u00f2 la finale per il quinto posto, vinta contro l'. La nazionale francese disput\u00f2 varie amichevoli nel corso degli anni settanta e inizio anni ottanta, ottenendo pochi successi rispetto alle partite giocate.\nNel biennio 1982-83 la Francia prese parte alle qualificazioni al campionato europeo 1984, concludendo al secondo posto il proprio girone alle spalle dell'Italia, unica qualificata alla fase finale. Eliminata anche dalle qualificazioni al campionato europeo 1987, la nazionale francese arriv\u00f2 ai quarti di finale per l'ammissione alla fase finale nel corso delle qualificazioni al campionato europeo 1989, ma venne sconfitta nella doppia sfida dall'Italia. Otto anni dopo arriv\u00f2 la prima qualificazione a una fase finale del campionato europeo: dopo aver superato la fase a gironi, la Francia super\u00f2 la nel doppio confronto dei play-off. La nazionale, guidata da Aim\u00e9 Mignot, venne inserita nel gruppo A nella fase finale del campionato europeo 1997, pareggiando contro la all'esordio; nonostante la vittoria contro la grazie alla tripletta di Ang\u00e9lique Roujas, la sconfitta contro la decret\u00f2 l'eliminazione dal torneo per la peggior differenza reti rispetto alla Spagna.\nLa crescita e il consolidamento.\nNel 1997, su impulso di Aim\u00e9 Jacquet, selezionatore della nazionale maschile, venne istituito a Clairefontaine il CNFE, un centro federale per lo sviluppo del calcio femminile. Sempre nel 1997 la guida tecnica della nazionale pass\u00f2 a \u00c9lisabeth Loisel. Le prestazioni della nazionale andavano migliorando, tanto che nel 2002 la squadra partecip\u00f2 ai play-off per l'accesso al campionato mondiale 2003. Dopo aver superato la Danimarca in semifinale, la Francia super\u00f2 l'Inghilterra per 1-0 sia nella gara d'andata sia in quella di ritorno, disputata il 16 novembre 2002 allo stadio Geoffroy Guichard di Saint-\u00c9tienne davanti a spettatori. La Francia venne sorteggiata nel girone B, esordendo con una sconfitta contro la , seguita da una vittoria contro la grazie a una rete di Marinette Pichon e un pareggio contro il , concludendo il girone al terzo posto e venendo eliminata dal torneo. L'accesso alla fase finale del campionato mondiale 2007 venne mancato nella fase a gironi delle qualificazioni, dopo aver concluso il girone 5 alle spalle dell'Inghilterra. Al campionato europeo 2009 la Francia, guidata da Bruno Bini, riusc\u00ec per la prima volta a superare la fase a gironi di una fase finale, affrontando i Paesi Bassi nei quarti di finale. La partita si concluse a reti inviolate dopo i tempi supplementari e ai tiri di rigore s'imposero le \"orange\" per 5-4.\nAl campionato mondiale 2011 la nazionale francese venne inserita nel gruppo A assieme alle padrone di casa della , concludendo al secondo posto proprio alle spalle delle tedesche con due vittorie e una sconfitta. Ai quarti di finale la Francia affront\u00f2 l'Inghilterra: la partita si concluse in parit\u00e0 sull'1-1 dopo i supplementari e venne vinta dalle francesi ai tiri di rigore grazie al rigore decisivo di Eug\u00e9nie Le Sommer. In semifinale arriv\u00f2 la sconfitta per 1-3 contro gli e, successivamente, arriv\u00f2 anche la sconfitta contro la nella finale per il terzo posto, concludendo cos\u00ec il torneo in quarta posizione. Grazie a questo risultato, la Francia ottenne l'accesso al torneo femminile di calcio ai Giochi di Londra 2012. Raggiunti i quarti di finale, \"le Bleues\" superarono la Svezia per 2-1, per poi essere sconfitte in semifinale dal . Anche in quest'occasione, le francesi persero la finale per il terzo posto contro il , vittorioso con una rete di Diana Matheson nei minuti di recupero, concludendo al quarto posto ai piedi del podio olimpico. Sempre nel 2012 arriv\u00f2 la vittoria del primo torneo col trionfo nella Cyprus Cup, torneo a inviti ospitato a Cipro, grazie alla vittoria sul Canada per 2-0 in finale. Nel 2014 arriv\u00f2 il bis nella Cyprus Cup dopo aver sconfitto in finale l'Inghilterra per 2-0.\nAl campionato europeo 2013 la Francia concluse il proprio girone al primo posto a punteggio pieno, grazie alle vittorie su , Spagna e Inghilterra, ma venne poi eliminata ai quarti di finale dalla Danimarca. La sfida dei quarti si concluse in parit\u00e0 sull'1-1 al termine dei tempi supplementari e venne decisa in favore delle danesi dopo i tiri di rigore. Il 27 novembre 2013 in una partita valida per le qualificazioni al campionato mondiale 2015, poi concluso in testa a punteggio pieno, la Francia, guidata dal nuovo selezionatore Philippe Berger\u00f4o, batt\u00e9 la a Le Mans per 14-0, eguagliando il proprio record di vittoria pi\u00f9 larga ottenuto nel 1998 contro l' con analogo punteggio. Nella fase finale del mondiale di Canada 2015, la Francia super\u00f2 da prima il proprio girone, nonostante una sconfitta contro la , e negli ottavi di finale sconfisse la Corea del Sud per 3-0. L'avventura canadese s'interruppe ai quarti di finale con la sconfitta ai tiri di rigore contro la Germania dopo l'errore decisivo di Claire Lavogez. Nonostante l'eliminazione ai quarti, \"le Bleues\" guadagnarono l'accesso al torneo femminile di calcio ai Giochi di Rio 2016. Come quattro anni prima fu il Canada a bloccare la strada delle francesi, che vennero sconfitte ai quarti di finale per 1-0.\nNel marzo 2017 arriv\u00f2 la vittoria della SheBelieves Cup, torneo a inviti giocato negli Stati Uniti tra quattro tra le migliori nazionali del panorama internazionale. Dopo aver vinto contro l'Inghilterra e pareggiato contro la Germania, la Francia batt\u00e9 per 3-0 le padrone di casa statunitensi, vincendo il torneo. Come nelle due precedenti edizioni, il cammino delle francesi al campionato europeo 2017 si concluse ai quarti di finale. Dopo aver superato la fase a gironi da seconda classificata, nei quarti di finale arriv\u00f2 la sconfitta per 1-0 contro l' grazie a una rete di Jodie Taylor, in quella che risult\u00f2 essere per le inglesi la prima vittoria sulla Francia dopo 43 anni.\nIl 2019 fu l'anno della prima manifestazione internazionale organizzata in Francia, dopo che la FIFA aveva assegnato proprio alla Francia l'organizzazione del campionato mondiale 2019. La nazionale, guidata da Corinne Diacre e capitanata da Amandine Henry, era tra le favorite per la vittoria finale. Inserita nel girone A, vinse tutte e tre le partite contro , e . Negli ottavi di finale affront\u00f2 e sconfisse il dopo i tempi supplementari grazie alla rete decisiva di Henry. Il cammino delle francesi si ferm\u00f2 nuovamente ai quarti di finale dopo la sconfitta per 2-1 contro gli grazie a una doppietta di Megan Rapinoe.\nRosa.\nLista delle 24 calciatrici convocate dalla selezionatrice Corinne Diacre per le gare del 26 novembre 2021 contro il a Vannes e del 30 novembre 2021 contro il a Guingamp, valide per le qualificazioni al campionato mondiale 2023.\n! colspan=\"8\" bgcolor=\"#B0D3FB\" align=\"left\" |\n! colspan=\"8\" bgcolor=\"#B0D3FB\" align=\"left\" |\n! colspan=\"8\" bgcolor=\"#B0D3FB\" align=\"left\" |"}
{"id": "3555435", "revid": "767487", "url": "https://it.wikipedia.org/wiki?curid=3555435", "title": "L\u00fa\u010dnica nad \u017ditavou", "text": "L\u00fa\u010dnica nad \u017ditavou (in ungherese \"Vajkm\u00e1rtonfalva\") \u00e8 un comune della Slovacchia facente parte del distretto di Nitra, nella regione omonima."}
{"id": "3555436", "revid": "287204", "url": "https://it.wikipedia.org/wiki?curid=3555436", "title": "Lucnica nad Zitavou", "text": ""}
{"id": "3555440", "revid": "120293109", "url": "https://it.wikipedia.org/wiki?curid=3555440", "title": "Giuseppe Ragazzini", "text": "Anglista, \u00e8 ricordato principalmente come autore del celebre dizionario bilingue inglese-italiano edito da Zanichelli.\nAllievo del Liceo Torricelli di Faenza, si laure\u00f2 poi con lode in Lettere presso l'Universit\u00e0 di Bologna. Dapprima insegnante nelle scuole secondarie, fu poi Professore Ordinario di Lingua e Letteratura Inglese all'Universit\u00e0 di Bologna, presso la Facolt\u00e0 di Economia e Commercio.\nGli \u00e8 stato conferito il premio \"Penna d'oro\" di Zanichelli, destinato agli autori i cui libri hanno raggiunto il milione di copie vendute.\nOpere.\nDizionari.\nSuccessivamente al lancio della quarta edizione, il dizionario viene aggiornato annualmente da un comitato editoriale.&lt;br&gt;\nL'edizione minore del dizionario\nera invece originariamente curata da Adele Biagi\nNote.\n&lt;Ruoli di anzianit\u00e0 del personale insegnante delle universit\u00e0 e degli istituti superiori d'istruzione. Prima fascia. Situazione al 1\u00ba gennaio 1992, p.\u00a0368.&gt;"}
{"id": "3555441", "revid": "1310927", "url": "https://it.wikipedia.org/wiki?curid=3555441", "title": "Nazionale Under-17 di calcio dell'Uruguay", "text": "La nazionale di calcio uruguaiana Under-17 \u00e8 la rappresentativa calcistica Under-17 nazionale dell'Uruguay ed \u00e8 posta sotto l'egida della Asociaci\u00f3n Uruguaya de F\u00fatbol."}
{"id": "3555442", "revid": "729019", "url": "https://it.wikipedia.org/wiki?curid=3555442", "title": "Interstate 95", "text": "La Interstate 95 (I-95) \u00e8 la principale autostrada nella East Coast degli Stati Uniti d'America, con un percorso per la maggior parte parallelo all'oceano Atlantico, che da nord parte dallo Stato settentrionale del Maine fino ad arrivare a sud a Downtown Miami in Florida, e serve alcune delle aree urbane pi\u00f9 popolose degli States, includendo Boston, Providence, New Haven (Connecticut), la citt\u00e0 di New York, Filadelfia, Baltimora, Washington (District of Columbia), Richmond (Virginia); Jacksonville, il Kennedy Space Center e Miami (in Florida).\nSi tratta della pi\u00f9 lunga rotta nord\u2013sud dello Interstate Highway System, e ha sostituito nei tragitti a lungo e medio raggio le vecchie strade e autostrade nazionali U.S. Routes, principalmente la U.S. Route 1. Le sezioni pi\u00f9 vecchie della I-95, che includevano alcune autostrade private a pedaggio nazionalizzate, precedettero il Sistema di Autostrade Interstatali; la rotta deve essere ancora completata nel tratto tra Pennsylvania e New Jersey. La costruzione del tratto mancante era prevista verso la fine del 2018.\nTragitto.\nI due tratti della Interstate I-95 compiono un tragitto di .\nIl termine meridionale della I-95 (nella contea di Miami-Dade denominata la \"The Singer Expressway\") \u00e8 un collegamento alla U.S. Route 1 immediatamente a sud del \"downtown\" di Miami, in Florida, che conduce verso Brickell avenue. L'autostrada si dirige verso nord lungo l'Atlantico attraverso Jacksonville (Florida) fino a Savannah (Georgia), e poi piega leggermente verso l'entroterra attraverso gli Stati del Carolina del Sud e della Carolina del Nord fino a Richmond. Da Richmond supera Washington D.C. per dirigersi verso Baltimora nel Maryland, dove la I-95 segue la fall line, una caratteristica linea geografica dove la pianura costiera dell'Atlantico incontra la zona pedemontana nota come Appalachian Piedmont. L'autostrada Interstale-95 continua verso nord attraverso Wilmington (nel Delaware) e Filadelfia (Pennsylvania), dove si interrompe. Allora il traffico verso nord deve proseguire su altre strade per continuare verso Newark (nel New Jersey). Questo sar\u00e0 necessario fino al completamento della Pennsylvania Turnpike/Interstate 95 (2017?). La I-95 attraversa il George Washington Bridge verso New York City, e in seguito transita verso New Haven (Connecticut) e Providence (Rhode Island), circonda Boston (Massachusetts), e si dirige verso Portsmouth (New Hampshire) e Augusta (Maine) nel suo tragitto verso la strada nazionale U.S. Route 2 fino a Houlton e la frontiera con il Canada (Nuovo Brunswick) presso il Houlton/Woodstock Border Crossing seguendo un breve tragitto tramite la \"New Brunswick Route 95\", che la collega alla Trans-Canada Highway.\nFlorida.\nInizialmente, la I-95 correva parallela all'autostrada privata Florida's Turnpike (che collega Miami con Orlando e Walt Disney World) per circa da Palm Beach Gardens nord fino a Fort Pierce (Contea di St. Lucie) nella Treasure Coast. Nel tempo, la I-95 venne ricostruita su un tracciato separato, che era parallelo alla Turnpike tra Palm Beach Gardens e Stuart, con lo smantellamento della turnpike rimossa da alcune zone dove si allineava con la I-95 nel 1973, e il completamento della I-95 nel 1987.\nIn seguito la I-95 transita sul Fuller Warren Bridge che si estende sopra il fiume Saint Johns nei pressi di Jacksonville. Il ponte attuale venne completato nel 2002.\nVirginia.\nLa Richmond-Petersburg Turnpike era un'autostrada a pedaggio nella parte centrale della Virginia, che venne aperta nel luglio del 1958. Si estendeva dai limiti nord della contea di Richmond fino poco a sud di Petersburg nell'odierna Interstate 85. Nell'agosto del 1958, la maggior parte della via venne designata Interstate 95. I pedaggi furono rimossi nel 1992.\nStati di New Jersey e New York.\nLa New Jersey Turnpike venne inaugurata nel 1952, e correntemente viene segnata come I-95 l'autostrada tra la Exit 6 (il Pennsylvania Turnpike Connector) a nord di Filadelfia fino alla linea dello Stato di New York (che si attraversa sul George Washington Bridge. Si stima che nel 2017, la I-95 debba seguire quel collegamento fino alla Pennsylvania.\nIl ponte George Washington porta la I-95, le US highways 1 e 9, e la strada nazionale US 46 sopra l'Hudson River tra New Jersey e Upper Manhattan. Il traffico diretto verso nord (verso Manhattan) deve pagare un pedaggio sul lato del New Jersey prima di attraversare il ponte verso New York.\nLa New England Thruway all'interno della citt\u00e0 di New York si estende dal Pelham Parkway interchange del Bronx, appena a nord della Interstate 695 (New York) che conduce verso il Connecticut. L'autostrada NET venne completata nel 1961. Nel 1956, questa \"direttissima\" (\"thruway\") venne designata come parte della I-95. Inizialmente i pedaggi erano riscossi in entrambe le direzioni, ma vennero rimossi in direzione sud (verso New York) nei tardi anni ottanta durante una ricostruzione della NET. Correntemente, i pedaggi vengono riscossi soltanto in direzione nord.\nVecchie strade parallele \"US Routes\".\nAnche se la Interstate 95 \u00e8 principalmente l'evoluzione come autostrada inter-statale della vecchia via nazionale U.S. 1, le due vie divergono sostanzialmente per lunghi tratti della via verso nord. Nello Stato della Florida, dopo correre quasi parallelamente alla U.S. 1 da Homestead (termine sud della I-95) e poi a Miami, per dirigersi spostata un po' di pi\u00f9 nell'entroterra verso Jacksonville (Florida), l'autostrada federale si dirige verso ovest finch\u00e9 la I-95 non si collega alla U.S. 17 attraversando la Georgia e nella parte meridionale del Carolina del Sud, collegandosi in pi\u00f9 punti. Nei pressi di Walterboro, SC, la U.S. 17 si dirige a est verso Charleston, SC e la U.S. 15 comincia a correre parallela all'inter-statale.\nVie alterne, bretelle, diramate, tangenziali, raccordi.\nL'Interstate 95 ha molte diramazioni e altre vie ausiliarie."}
{"id": "3555443", "revid": "1543377", "url": "https://it.wikipedia.org/wiki?curid=3555443", "title": "Maculel\u00ea", "text": "Maculele \u00e8 una danza afro-brasiliana dei rituali legati alla capoeira e al candombl\u00e9 che tradizionalmente \u00e8 legata alle feste che si fanno il giorno della candelora.\nEtimologia.\nPer quanto riguarda l'etimologia del termine, pare che \"macu\" derivi dalla lingua yoruba parlata dagli schiavi neri Nag\u00f4s, mentre \"lel\u00ea\" deriva da Mal\u00eas', schiavi neri musulmani di lingua araba.\nMaculele richiama in s\u00e9 le danze agli orixa guerrieri dei culti sincretici e si pratica utilizzando bastoni. Alla sua nascita questa danza mimetica si svolgeva nella coltivazioni di canna da zucchero e gli schiavi mimavano una vera e propria lotta con i machete che poi furono sostituiti con armi di legno per la loro eccessiva pericolosit\u00e0, oggi da bastoni chiamati \"grimas\".\nOggi il maculele rimane un rituale legato alla capoeira e i capoeristi pi\u00f9 abili lo ballano ancora con i machete, abbigliati con un maribo, riprendendo l'iconografia di Ogun.\nDalla mitologia ad esso legata scaturisce anche una probabile provenienza indigena poich\u00e9 si pensa che maculele fosse un membro di una tib\u00f9 autoctona del Brasile."}
{"id": "3555444", "revid": "287204", "url": "https://it.wikipedia.org/wiki?curid=3555444", "title": "Luk\u00e1\u010dovce", "text": "Luk\u00e1\u010dovce (in ungherese \"Lak\u00e1cs\") \u00e8 un comune della Slovacchia facente parte del distretto di Nitra, nella regione omonima."}
{"id": "3555451", "revid": "71433", "url": "https://it.wikipedia.org/wiki?curid=3555451", "title": "L'anno che verr\u00e0", "text": ""}
{"id": "3555457", "revid": "838137", "url": "https://it.wikipedia.org/wiki?curid=3555457", "title": "Lukacovce", "text": "Il toponimo Lukacovce, con grafie diverse, pu\u00f2 riferirsi a diversi comuni della Slovacchia:"}
{"id": "3555478", "revid": "767487", "url": "https://it.wikipedia.org/wiki?curid=3555478", "title": "Sogni erotici di Cleopatra", "text": "Sogni erotici di Cleopatra \u00e8 un film del 1985 diretto da Rino Di Silvestro.\nTrama.\nCesare porta la regina egizia Cleopatra a Roma."}
{"id": "3555482", "revid": "547992", "url": "https://it.wikipedia.org/wiki?curid=3555482", "title": "Andrea Coppola (attore)", "text": ""}
{"id": "3555486", "revid": "124776697", "url": "https://it.wikipedia.org/wiki?curid=3555486", "title": "Richard Kre\u00df", "text": "Ha militato per 11 anni nell'Eintracht, ottenendo la vittoria del campionato tedesco nella stagione 1958-1959 ed arrivando fino alla fine di Coppa dei Campioni nella stagione seguente, in cui segna il gol del 1-0."}
{"id": "3555487", "revid": "287204", "url": "https://it.wikipedia.org/wiki?curid=3555487", "title": "Richard Kress", "text": ""}
{"id": "3555495", "revid": "1305772", "url": "https://it.wikipedia.org/wiki?curid=3555495", "title": "Dunster (Regno Unito)", "text": "Dunster (860 ab. ca.) \u00e8 un villaggio con \"status\" di parrocchia civile della contea inglese del Somerset (Inghilterra sud-occidentale), appartenente al distretto del West Somerset e situato nel tratto orientale del parco nazionale dell'Exmoor, a pochi chilometri a sud dalla costa che si affaccia sul Canale di Bristol.\nLa localit\u00e0, che nel corso del Medioevo costituiva uno dei principali poli commerciali della zona, \u00e8 annoverata tra i villaggi medievali meglio conservati di tutta l'Inghilterra, con oltre 200 edifici tutelati dallo Stato.\nGeografia fisica.\nCollocazione.\nDunster si trova tra Minehead e Washford, a circa 115\u00a0km a sud-ovest di Bristol.\nStoria.\nI primi insediamenti in zona vengono fatti risalire all'Et\u00e0 del Bronzo o all'Et\u00e0 del Ferro.\nIl villaggio di Dunster \u00e8 citato per la prima volta nel 700 d.C. e, successivamente, anche nel \"Domesday Book\" (XI secolo).\nEdifici e luoghi d'interesse.\nCastello di Dunster.\nL'edificio pi\u00f9 noto di Dunster \u00e8 probabilmente il castello, eretto dai Normanni in una collina che domina il villaggio nell'XI secolo e rimaneggiato successivamente. Fu residenza della famiglia Luttrell dal 1376 alla fine degli anni novanta del XX secolo.\nMercato dei Tessuti.\nIl Mercato dei Tessuti (\"Old Yarn Market\"), che - come suggerisce il nome - era il luogo dove venivano venduti i tessuti locali, risale al 1609 ed \u00e8 costruito su pianta ottagonale."}
{"id": "3555496", "revid": "73843", "url": "https://it.wikipedia.org/wiki?curid=3555496", "title": "Dunster", "text": ""}
{"id": "3555497", "revid": "1543377", "url": "https://it.wikipedia.org/wiki?curid=3555497", "title": "Doxa (azienda)", "text": "Doxa \u00e8 un istituto specializzato in sondaggi d\u2019opinione, ricerche di mercato e analisi statistiche fondato nel 1946 da Pierpaolo Luzzatto Fegiz. Prende il nome dal termine della lingua greca antica (\"d\u00f3xa\") che significa \"opinione\". \u00c8 stata la prima societ\u00e0 di ricerche nata in Italia, tra le prime in Europa.\nDal 2019 la societ\u00e0 appartiene al gruppo franco-americano BVA. \u00c8 socio fondatore del network internazionale WIN - Worldwide Independent Network of Market Research, di cui \u00e8 presidente Vilma Scarpino, CEO di Doxa.\nLe ricerche statistiche si occupano di studi di scenario, analisi sulla soddisfazione e la fedelt\u00e0 dei clienti fino agli studi su marchi, prodotti e comunicazione.\nCon l'evoluzione tecnologica, l'istituto ha affiancato alle modalit\u00e0 di intervista pi\u00f9 tradizionali (come telefono e personale) metodologie nuove come Internet.\nStoria.\nLa fondazione e i primi sondaggi.\nDoxa fu fondata a Milano il 25 gennaio 1946 su iniziativa di Pierpaolo Luzzatto Fegiz (1900-1989), docente universitario, titolare della cattedra di statistica presso l\u2019Universit\u00e0 di Trieste. Presidente dell\u2019istituto era Achille Bossi, avvocato della filiale italiana della Watson-IBM. Luzzatto Fegiz, che aveva studiato le metodologie dei sondaggi di opinione durante i suoi soggiorni negli Stati Uniti, era considerato un pioniere del settore in Italia e in Europa, e nel 1947 fu nominato primo presidente della ESOMAR (European Society for Opinion and Marketing Research). Nello stesso anno, Doxa fu anche tra i primi fondatori del network Gallup, che comprendeva diversi istituti di vari Paesi.\nIl primo importante sondaggio effettuato da Doxa fu condotto nell\u2019aprile del 1946 su un campione di 6000 persone, intervistate sul referendum che il 2 giugno di quell\u2019anno avrebbe sancito la nascita della Repubblica italiana: pur non indicando deliberatamente una previsione vera e propria (i rispondenti potevano scegliere tra sei possibili affermazioni), il sondaggio fotograf\u00f2 la tendenza dell\u2019elettorato verso l\u2019opzione repubblicana.\nUn\u2019altra occasione importante per la notoriet\u00e0 dell\u2019istituto arriv\u00f2 con le prime elezioni politiche italiane dopo la caduta del fascismo, quelle del 18 aprile 1948: un sondaggio Doxa predisse piuttosto accuratamente i risultati della consultazione, con la vittoria della DC sui partiti della sinistra.\nSempre nel 1948, su richiesta dell\u2019allora ministro del Bilancio, Luigi Einaudi, Doxa realizz\u00f2 la prima indagine sul reddito nazionale, seguita da una nuova indagine nel 1950 per conto della Banca d\u2019Italia.\nOltre ai sondaggi politici e alle ricerche istituzionali, Doxa inizi\u00f2 progressivamente a dedicarsi alle indagini di mercato; dal 1947, queste ricerche furono raccolte e pubblicate nel \"Bollettino della Doxa.\"\nNel 1956 arriv\u00f2 in Doxa Ennio Salamon, chiamato da Luzzatto Fegiz che era stato suo professore universitario: rimarr\u00e0 alla guida dell\u2019istituto per cinquant\u2019anni, fino al 2006. Poco dopo, nel novembre 1957, entr\u00f2 in Doxa Elio Brusati, anch\u2019egli allievo di Luzzatto Fegiz, che diventer\u00e0 direttore generale nel 1976.\nNel corso dei decenni la notoriet\u00e0 dell\u2019istituto si impose sia con i sondaggi di mercato e di costume che fotografavano i cambiamenti nella societ\u00e0 italiana, sia grazie alla notoriet\u00e0 garantita dalla radio e dalla televisione, le cui trasmissioni riprendevano o addirittura si basavano sui sondaggi stessi: \u00e8 il caso di \"Hit Parade\", programma musicale condotto da Lelio Luttazzi e basato sulle rilevazioni Doxa riguardanti le vendite di dischi.\nIn occasione delle elezioni del 1976 la RAI affid\u00f2 a Doxa le prime proiezioni elettorali: il successo delle previsioni segn\u00f2 l\u2019inizio di una lunga collaborazione con la televisione pubblica.\nNel 1991 l\u2019imprenditrice Marina Salamon, figlia di Ennio, acquis\u00ec il controllo della societ\u00e0 tramite la propria holding Alchimia.\nGli ultimi sviluppi e l'ingresso di BVA.\nNegli ultimi decenni l\u2019istituto ha progressivamente lasciato il campo dei sondaggi elettorali, per focalizzarsi sulle ricerche di mercato e su un modello di business incentrato sul digitale.\nNel 2009 al Gruppo si \u00e8 aggiunta Connexia, agenzia di comunicazione e di pubbliche relazioni. Negli anni successivi si sono aggiunte le societ\u00e0 Duepuntozero, specializzata nell\u2019analisi del mercato digitale, e DoxaPharma, specializzata in ricerche e indagini per il settore farmaceutico.\nNel 2018 Doxa ha lanciato la divisione mobility, dedicata agli studi sulle abitudini di guida degli italiani. Dal 1989 \u00e8 inoltre attiva la business unit Doxa Kids, specializzata nelle ricerche di mercato con target su bambini e ragazzi. CasaDoxa \u00e8 invece l\u2019Osservatorio dedicato allo studio delle preferenze e degli ideali abitativi degli italiani, su cui produce un report annuale.\nDoxa collabora inoltre con il Politecnico di Milano come partner di diversi Osservatori: Mobile b2c Strategy, Internet Media, Digital Content, Artificial Intelligence, Internet of Things (smart home), Smartworking, Innovazione Digitale in Sanit\u00e0.\nNel 2019 la societ\u00e0 \u00e8 stata ceduta da Alchimia a BVA, gruppo franco-americano specializzato nell\u2019applicazione delle scienze comportamentali, e ha assunto il nome di BVA Doxa: nell\u2019operazione sono stati confermati lo staff di 140 persone e il management che vede Marina Salamon nel ruolo di presidente e Vilma Scarpino in quello di amministratore delegato. L\u2019acquisizione non ha incluso l\u2019agenzia Connexia, che \u00e8 rimasta dunque nella holding Alchimia.\nSempre nel 2019 BVA Doxa ha ottenuto il Premio Innovazione Smau nella categoria \u201cmigliori partnership per marketing, customer experience e customer care\u201d per lo sviluppo di soluzioni digitali per la gestione di panel e community di ricerca di mercato."}
{"id": "3555498", "revid": "1573940", "url": "https://it.wikipedia.org/wiki?curid=3555498", "title": "Chiesa di San Zeno (San Giovanni Ilarione)", "text": "La chiesa di San Zeno domina sul paese di San Giovanni Ilarione e sulla frazione di Castello. Circondata dalle colture tipiche di questa valle, in prevalenza vigneti e ciliegi, si trova sulla cima di un colle, dal quale si pu\u00f2 godere di una vista su tutta la val d'Alpone. Per la sua ridottissima dimensione, viene spesso chiamata \"chiesetta di San Zeno\".\nDescrizione.\nLa chiesa, in stile romanico, \u00e8 in pietra grigia, ha una forma rettangolare ed \u00e8 ad un'unica navata. Abbandonata a se stessa per decenni, negli anni 1970 \u00e8 in gran parte crollata; il tetto ed una parete laterale crollarono completamente, cos\u00ec pure si persero o andarono distrutti gli arredi sacri che ospitava al suo interno e tutti gli affreschi. Si sono invece conservati integri il campanile basso con la campanelle, parte delle pareti e l'abside a forma quadrangolare. Sottoposta ad un consistente intervento, venne di nuovo riaperta nel 1981. Conserva ancora al suo interno la statua lapidea di san Zeno, primo vescovo di Verona, del 1449. La chiesa \u00e8 in stile romanico con campanile a bifore, tetto a capanna ed archi a tutto sesto. In una visita vescovile si scrive fosse l'antica matrice delle chiese del paese, \u00e8 certo infatti che nel 1444 vi era attorno anche un cimitero.\nStoria.\nIl primo documento in cui compare il nome di questa chiesa risale al 1444 e si tratta di un inventario di tutti i beni della diocesi. Pare che nel 1500 le strutture iniziassero a cedere o che la chiesa fosse gi\u00e0 abbandonata ad incuria, fino a che nel 1782 il vescovo di allora diede l'ordine di restaurarla completamente. Il suo successore per\u00f2 sostenne che non era ancora in condizioni tali da dover ricorrere ad intervento. In queste gi\u00e0 precarie condizioni, venne usata poi come chiesa parrocchiale durante la seconda guerra mondiale. In seguito, dopo consistente restauro, venne riaperta il 3 maggio 1981."}
{"id": "3555500", "revid": "88812", "url": "https://it.wikipedia.org/wiki?curid=3555500", "title": "Doxa (filosofia)", "text": ""}
{"id": "3555505", "revid": "93556", "url": "https://it.wikipedia.org/wiki?curid=3555505", "title": "Dipartimento del Clitunno", "text": "Il dipartimento del Clitunno fu un dipartimento della Repubblica Romana, esistito dal 1798 al 1799. Prendeva il nome dal fiume Clitunno e aveva per capoluogo Spoleto.\nTerritorio.\nIl dipartimento del Clitunno insisteva sulla parte pi\u00f9 meridionale dell'Umbria e parte della valle del Tevere nell'odierno alto Lazio. Confinava a nord con il dipartimento del Trasimeno, a ovest con il dipartimento del Cimino, a sud con il dipartimento del Tevere, a est con il dipartimento del Tronto e il Regno di Napoli.\nStoria.\nIl dipartimento del Cimino segu\u00ec le sorti dell'effimera repubblica giacobina proclamata a Roma nel 1798. La caduta del regime repubblicano l'anno seguente condusse al ripristino delle istituzioni pontificie. Nel 1809, nonostante l'occupazione napoleonica dello Stato Ecclesiastico e la sua annessione all'Impero francese, il Clitunno non fu ricostituito e il territorio corrispondente fu diviso fra i dipartimenti del Trasimeno e del dipartimento del Tevere (poi di Roma). I distretti preesistenti furono sostituiti da due \"arrondissement\" con capoluogo rispettivamente a Spoleto e a Rieti.\nSuddivisione amministrativa.\nL'ultimo riparto amministrativo del Clitunno, definito il 26 fiorile anno VI, prevedeva la suddivisione del dipartimento in 3 distretti e 20 cantoni."}
{"id": "3555510", "revid": "767487", "url": "https://it.wikipedia.org/wiki?curid=3555510", "title": "Sportsmen's Tennis Club USTA Pro Circuit Challenger 2011", "text": "Lo Sportsmen's Tennis Club USTA Pro Circuit Challenger 2011 \u00e8 stato un torneo di tennis facente parte della categoria ITF Women's Circuit nell'ambito dell'ITF Women's Circuit 2011. Il torneo si \u00e8 giocato a Boston negli USA dal 20 al 26 giugno 2011 su campi in cemento e aveva un montepremi di $50\u00a0000.\nVincitori.\nSingolare.\n Petra Rampre ha battuto in finale Tetjana Lu\u017eans'ka 6\u20134, 5\u20137, 6\u20134\nDoppio.\n Tetjana Lu\u017eans'ka / Alexandra Mueller hanno battuto in finale Sharon Fichman / Marie-\u00c8ve Pelletier 7\u20136(3), 6\u20133"}
{"id": "3555514", "revid": "1543377", "url": "https://it.wikipedia.org/wiki?curid=3555514", "title": "Campionato Primavera 2006-2007", "text": "Il Campionato Primavera TIM - Trofeo \"Giacinto Facchetti\" 2006-2007 \u00e8 la 45\u00aa edizione del Campionato Primavera e la prima ad avere come denominazione \"Trofeo Giacinto Facchetti\", in memoria dell'ex capitano dell'Inter.\nIl detentore del trofeo \u00e8 la Juventus. La fase finale del torneo ha avuto luogo dal 12 al 19 maggio sui campi di Vipiteno, Bressanone e Bolzano.\nLa squadra vincitrice del torneo \u00e8 stata l'Inter.\nRegolamento.\nLe squadre sono suddivise, con criteri di vicinanza, in tre gironi di tredici squadre ed uno di quattordici.\nAl termine della fase a gironi, le prime quattro squadre di ogni girone accedono alla fase successiva, gli ottavi di finale.\nLe sedici squadre qualificate si affrontano in gare di andata e ritorno e le vincitrici accedono alla fase finale.\nIn questa fase, suddivisa in tre turni: quarti di finale, semifinali e finale, \u00e8 applicato il sistema dell'eliminazione diretta in gara singola.\nOttavi di finale.\nSquadre partecipanti.\nNegli Ottavi non possono essere accoppiate squadre della stessa fascia, n\u00e9 squadre aventi fatto parte dello stesso Girone di qualificazione. Gli accoppiamenti sono stabiliti per sorteggio.\nPrima fascia\nSeconda fascia\nFase finale.\nLe squadre prime classificate nei gironi eliminatori sono considerate teste di serie e non possono incontrarsi tra loro nei quarti di finale. Le altre squadre sono appaiate mediante sorteggio.\nSquadre qualificate alla fase finale.\nTeste di serie\nSeconda fascia\nTabellone.\nLe gare della Fase Finale si sono giocate tra il 12 e il 19 maggio 2007."}
{"id": "3555517", "revid": "1543377", "url": "https://it.wikipedia.org/wiki?curid=3555517", "title": "\u00c9mile Baudot", "text": "Ideatore del codice Baudot, \u00e8 stato uno dei pionieri nelle telecomunicazioni.\nBiografia.\nEra il figlio di Pierre \u00c9mile Baudot, che in seguito divenne sindaco di Magneux. Ricevette la sua unica istruzione formale nella scuola elementare del suo villaggio, dopo di che lavor\u00f2 nella fattoria di suo padre prima di entrare nella French Post &amp; Telegraph Administration come operatore apprendista nel 1869.\nApprese l'uso del Codice Morse e frequent\u00f2 un corso di quattro mesi sul sistema di stampa del telegrafo, che pi\u00f9 tardi lo ispir\u00f2 per il proprio sistema.\nDopo aver servito brevemente durante la guerra franco-prussiana, torn\u00f2 in servizio civile a Parigi nel 1872.\nTelegrafia.\nBaudot invent\u00f2 il suo codice telegrafo nel 1870 e lo brevett\u00f2 nel 1874. Era un codice a 5 bit, che ha permesso la trasmissione telegrafica dei segnali dell'alfabeto romano, di punteggiatura e di controllo. Nel 1874 o nel 1875 (varie fonti dicono entrambe le date) aveva anche perfezionato l'hardware elettromeccanico per trasmettere il suo codice. Le sue invenzioni si basavano sul meccanismo di stampa da strumento di Hughes, del distributore inventato da Bernard Meyer nel 1871, e del codice a cinque unit\u00e0 ideato da Carl Friedrich Gauss e Wilhelm Eduard Weber. Baudot li combin\u00f2 insieme con le sue idee originali per produrre un completo sistema.\nPrimo utilizzo.\nIl sistema Baudot \u00e8 stato accettato dal French Post &amp; Telegraph Administration nel 1875, con le prime prove in linea del suo sistema che si verificano tra Parigi e Bordeaux il 12 novembre 1877.\nL'apparecchio Baudot \u00e8 stato mostrato alla Paris Exposition Universelle (1878) e vinse la medaglia d'oro dell'Esposizione, oltre a esportare il suo sistema di comunicazione in tutto il mondo.\nCarriera.\nDopo il primo successo del suo sistema, Baudot \u00e8 stato promosso al ispettore nel 1880, ed \u00e8 stato nominato ispettore Ingegnere nel 1882.\nNel luglio del 1887 ha condotto un test di successo sul cavo telegrafico Atlantico tra Weston-super-Mare e Waterville (Nuova Scozia).\nL'8 agosto 1890, ha stabilito le comunicazioni tra Parigi, Vannes e Lorient su un singolo cavo. Il 3 gennaio 1894 install\u00f2 un apparato triplex sul telegrafo tra Parigi e Bordeaux che era stato precedentemente opera con qualche difficolt\u00e0 sul sistema del telegrafo Hughes. Il 27 aprile 1894 ha stabilito le comunicazioni tra la Borsa di Parigi e alla Borsa di Milano, di nuovo su un singolo cavo, usando la sua nuova invenzione, il Trasmettitore. Il Post Office britannico ha adottato il sistema di Baudot nel 1897 per un circuito simplex tra Londra e Parigi.\nNel 1897 il sistema Baudot \u00e8 stato migliorato con il passaggio a nastro perforato. Il Codice di Baudot fu poi standardizzato come International Telegraph Alphabet Number One.\nIl sistema telegrafico Baudot \u00e8 stato impiegato progressivamente in Francia, e poi \u00e8 stato adottato anche in altri paesi, come l'Italia, che \u00e8 stato il primo a introdurlo nel suo servizio nell'entroterra, nel 1887. Seguirono i Paesi Bassi nel 1895, in Svizzera nel 1896, l'Austria e il Brasile nel 1897. Nel 1900 \u00e8 stato adottato dalla Germania, dalla Russia nel 1904, nelle Indie Britanniche nel 1905, Spagna nel 1906, in Belgio nel 1909, in Argentina nel 1912, e in Romania nel 1913.\nMorte.\nBaudot spos\u00f2 Josephine Marie Adelaide Langrognet il 15 gennaio 1890 \u2013 la quale mor\u00ec solo tre mesi dopo, il 9 aprile 1890.\nPoco dopo aver iniziato il lavoro con il servizio telegrafico, Baudot ha cominciato a soffrire di disagio fisico ed era spesso assente dal lavoro per questo motivo. La sua condizione lo colp\u00ec per il resto della sua vita, fino alla morte il 28 marzo 1903, a Sceaux, Hauts-de-Seine, vicino a Parigi.\nOnorificenze.\nOnorificenze straniere.\nGli \u00e8 stato dedicato un asteroide, 14400 Baudot."}
{"id": "3555521", "revid": "767487", "url": "https://it.wikipedia.org/wiki?curid=3555521", "title": "SMA Cup Sant'Elia 2011", "text": "Lo SMA Cup Sant'Elia 2011 \u00e8 stato un torneo di tennis facente parte della categoria ITF Women's Circuit nell'ambito dell'ITF Women's Circuit 2011. Il torneo si \u00e8 giocato a Roma - Tevere Remo in Italia dal 20 al 26 giugno 2011 su campi in terra battuta e aveva un montepremi di $25\u00a0000.\nVincitori.\nSingolare.\n Karin Knapp ha battuto in finale Laura Thorpe 6\u20133, 6\u20130\nDoppio.\n Ver\u00f3nica Cepede Royg / Paula Ormaechea hanno battuto in finale Marina \u0160amajko / Sofia Shapatava 7\u20135, 6\u20134"}
{"id": "3555525", "revid": "767487", "url": "https://it.wikipedia.org/wiki?curid=3555525", "title": "M\u00e1rio Jo\u00e3o", "text": "Carriera.\nBenfica.\nGioc\u00f2 cinque stagioni, tra il 57-58 e il 61-62: collezion\u00f2 118 presenze, 48 come difensore laterale destro e 45 come laterale sinistro, segnando 4 reti. Entr\u00f2 a far parte del settore giovanile del club nel 1955-56, nella categoria Aspirantes (giovanili del Benfica).\nIl 2 febbraio 1958, in un incontro del campionato nazionale con il Lusitano di \u00c9vora disputato allo Stadio da Luz, Otto Gl\u00f3ria decise di attuare svariate modifiche agli schemi della squadra, impiegando M\u00e1rio Jo\u00e3o come mediano sinistro titolare. Nel 1959-1960, con B\u00e9la Gutmann alla guida del club, M\u00e1rio Jo\u00e3o disput\u00f2 una stagione molto positiva, considerata la migliore della sua carriera, giocando come difensore su entrambe le fasce.\nPass\u00f2 alla storia disputando le due finali di Coppa dei Campioni vinte dal Benfica. Grazie al suo stile energico e deciso, riusciva a neutralizzare del tutto l'avversario che marcava. Era generoso, tenace e combattivo.\nNella finale del 1962 si mise in evidenza per i suoi interventi decisi in anticipo, rivelandosi assai efficace nell'annullare i rapidi giocatori del Real Madrid. Oltre al doppio titolo europeo vinse due campionati portoghesi e due coppe nazionali.\nNel 1963 ritorna nella sua citt\u00e0 natale, Barreiro. Gioca fino al 1968 nel Fabril do Barreiro. Nel 1968 si ritira dal calcio giocato.\nNazionale.\nGioc\u00f2 3 partite con la maglia della Nazionale portoghese senza realizzare reti."}
{"id": "3555526", "revid": "2006282", "url": "https://it.wikipedia.org/wiki?curid=3555526", "title": "Giorgio De Capitani", "text": "Biografia.\nOrdinato sacerdote nel 1963 nell'arcidiocesi di Milano, ha esercitato a Introbio dal 1963 al 1966, a Cambiago dal 1966 al 1973, a Sesto San Giovanni nella parrocchia San Giuseppe dal 1973 al 1983; inoltre \u00e8 stato parroco a Balbiano e Colturano dal 1983 al 1984. Ha svolto incarichi pastorali presso la parrocchia di Rovagnate in provincia di Lecco, dove dal 1996 al 2013 ha gestito la piccola chiesa e la comunit\u00e0 di fedeli nella frazione di Sant'Ambrogio in Monte. Nel luglio 2013 \u00e8 stato rimosso da Monte, secondo lui in seguito all'indisponibilit\u00e0 a chiudere il suo sito internet e rimuovere gli insulti e le ingiurie nei confronti di Silvio Berlusconi. \nDa settembre 2013 risiede a La Valletta Brianza e celebra una messa festiva la settimana a Dolzago. \nControversie.\nLe idee espresse all'interno delle sue prediche e nel suo sito, nonch\u00e9 il linguaggio usato, hanno suscitato le reazioni della Chiesa cattolica, che insieme alla Lega e a Silvio Berlusconi sono i principali bersagli delle critiche e degli insulti del sacerdote. Don Giorgio ha subito attacchi da parte del quotidiano \"Il Giornale\", .\nHa partecipato alla trasmissione Exit in onda su LA7 il 6 aprile 2011, affermando che sperava che a Silvio Berlusconi venisse un ictus, sollevando numerose polemiche.\n\u00c8 stato anche criticato per le sue posizioni sui soldati italiani morti durante la \"missione di pace\" in Afghanistan, definiti come dei mercenari e dunque indegni di essere chiamati difensori della patria."}
{"id": "3555537", "revid": "1573940", "url": "https://it.wikipedia.org/wiki?curid=3555537", "title": "Jollas", "text": "Jollas \u00e8 un genere di ragni appartenente alla famiglia Salticidae.\nDistribuzione.\nLe 12 specie oggi note di questo genere sono state rinvenute prevalentemente in America centrale e meridionale: vi sono vari endemismi, tre in Argentina, due nel Suriname e due sull'isola di Hispaniola.\nUna sola specie, la \"J. lahorensis\" \u00e8 stata rinvenuta in Pakistan, ma alcuni autori dubitano che appartenga a questo genere, probabilmente si tratta di un errore di classificazione. I generi Freya, Bellota e Zygoballus hanno problematiche distributive analoghe.\nTassonomia.\nConsiderato un sinonimo anteriore di \"Oningis\" , da uno studio dell'aracnologa Galiano del 1991 con trasferimento della specie tipo \"Neon pompatus\" , apparentemente non nota a Simon.\nA dicembre 2010, si compone di 12 specie:"}
{"id": "3555543", "revid": "1728", "url": "https://it.wikipedia.org/wiki?curid=3555543", "title": "Civitaducale", "text": ""}
{"id": "3555545", "revid": "287204", "url": "https://it.wikipedia.org/wiki?curid=3555545", "title": "Mario Joao", "text": ""}
{"id": "3555562", "revid": "34392", "url": "https://it.wikipedia.org/wiki?curid=3555562", "title": "Neo psichedelia", "text": ""}
{"id": "3555567", "revid": "34392", "url": "https://it.wikipedia.org/wiki?curid=3555567", "title": "Federico IV di Aragona", "text": ""}
{"id": "3555568", "revid": "34392", "url": "https://it.wikipedia.org/wiki?curid=3555568", "title": "Federico III di Aragona", "text": ""}
{"id": "3555590", "revid": "767487", "url": "https://it.wikipedia.org/wiki?curid=3555590", "title": "Jazz Track", "text": "Jazz Track \u00e8 un album del trombettista jazz Miles Davis pubblicato dalla Columbia Records nel 1959.\nIl disco.\nL'album fu pubblicato negli Stati Uniti dopo l'uscita del film francese \"Ascensore per il patibolo\" di Louis Malle la cui colonna sonora era stata registrata nel dicembre 1957 a Parigi da Miles Davis con il batterista statunitense Kenny Clarke, da tempo residente nella capitale francese, e con un gruppo di musicisti locali capitanati dal pianista Ren\u00e9 Urtreger. La colonna sonora del film era stata pubblicata dalla Fontana in Francia in un 33 giri 10\" che ebbe molta fortuna.\nLa Columbia pubblic\u00f2 nel 1959 i dieci brani, tutti improvvisati in studio mentre su uno schermo scorrevano le immagini del film, nel lato A dell'album e inser\u00ec nella seconda facciata tre registrazioni effettuate l'anno precedente negli studi della casa discografica da Davis con il suo nuovo gruppo, un sestetto che comprendeva John Coltrane e Cannonball Adderley, il fido contrabbassista Paul Chambers e due nuovi ingressi, il talentuoso pianista Bill Evans e il batterista Jimmy Cobb che avevano preso il posto di Red Garland e Philly Joe Jones, membri storici del celebre quintetto davisiano.\nParticolarit\u00e0 del disco \u00e8 che nel retro di copertina e nelle etichette interne i brani della prima facciata vengono attribuiti al quintetto di Miles Davis, gruppo di fatto inesistente in quella forma poich\u00e9 era stato appositamente formato per la registrazione della colonna sonora di \"Ascenseur pour l'\u00e9chafaud\", mentre quelle della seconda facciata sono attribuite al sestetto di Miles Davis che in effetti era stato appena stabilmente costituito dal trombettista dell'Illinois.\nI brani francesi furono riproposti in svariate versioni della colonna sonora di \"Ascenseur pour l'\u00e9chafaud\" su vinile e poi su CD in una edizione allargata comprendente molto materiale aggiuntivo e alternativo proveniente dalle stesse \"sessions\". La stessa Fontana pubblic\u00f2 in Europa \"Jazz Track\" con l'identica scaletta del disco americano, ma con una copertina diversa.\nLe incisioni newyorkesi furono successivamente pubblicate nell'album giapponese \"1958 Miles\" nel 1974 con l'aggiunta di \"Love For Sale\", proveniente dalla stessa seduta di registrazione, e poi nell'album della serie Columbia Jazz Masterpieces \"'58 Miles Featuring Stella by Starlight\" con tre tracce dal vivo incise dalla stessa formazione al Plaza Hotel di New York il 9 settembre del 1958. \"Jazz Track\", forse perch\u00e9 la Columbia non poteva disporre liberamente della musica di \"Ascensore per il patibolo\", non fu pi\u00f9 ristampato dalla casa discografica che incluse le quattro celebri registrazioni del maggio 1958 in altri dischi. La Columbia inser\u00ec poi nella sua discografia ufficiale di Miles Davis la riedizione americana di \"1958 Miles\" che entr\u00f2 a far parte del cofanetto antologico \"The Complete Columbia Album Collection\" del 2009.\n\"Jazz Track\" rimase fuori catalogo per molti anni, diventando uno dei dischi di Davis pi\u00f9 ricercati dai collezionisti, fino a quando, nel 2008, l'etichetta Jazz Beat lo ripubblic\u00f2 in una edizione su vinile da 180 grammi e su CD con alcune tracce aggiuntive gi\u00e0 edite in altri dischi di Davis. Nella copertina del disco, diversa dall'originale, si fa riferimento a \"Frantic\", titolo con cui era stato inizialmente distribuito nei paesi anglosassoni il film di Malle.\nNal 2013 la versione originale di \"Jazz Track\" \u00e8 stata ripubblicato dalla etichetta Legacy della Sony Music all'interno del cofanetto antologico di 9 CD \"Miles Davis: The Original Mono Recordings\".\nAlla terza edizione del Grammy Award nel 1961, \"Jazz Track\" ottenne una nomination nella categoria Best Jazz Performance Solo or Small Group, ma fu battuto dalla versione di Andr\u00e9 Previn di \"West Side Story\".\nLa musica.\n\"Ascenseur pour l'\u00e9chafaud\".\nI brani furono registrati nel corso di una sola notte, il 4 dicembre 1957, presso lo studio di una radio di Parigi, la Poste Parisien. Il regista Louis Malle non voleva la classica registrazione di una colonna sonora, ma una vera seduta d'improvvisazione, una \"jam session\". Tre dei musicisti riuniti per l'occasione erano francesi, il pianista Ren\u00e9 Urtreger, il sassofonista Barney Wilen e il bassista Pierre Michelot; alla batteria sedeva Kenny Clarke, veterano del be bop e vecchia conoscenza di Davis che si era stabilito da qualche tempo in via pressoch\u00e9 definitiva in Francia.\nMalle aveva preparato una bobina con le sette scene a cui si sarebbe aggiunto il commento che veniva proiettata di continuo, in una sorta di \"loop\". Ad ogni ciclo seguiva l'analisi di quanto suonato e il regista forniva indicazioni pi\u00f9 precise. Alla fine il regista mont\u00f2 la musica sul film, a volte utilizzando brani pensati per una scena in un'altra.\nPer Davis si tratt\u00f2 certamente di un'esperienza del tutto nuova. Mai aveva partecipato alla realizzazione di una colonna sonora. Peraltro la registrazione del commento sonoro di \"Ascensore per il patibolo\" fu un'esperienza del tutto nuova anche per il mondo del cinema e per il jazz. Ad esempio, nel commento sonoro \u00e8 presente quello che secondo alcuni \u00e8 il primo assolo di contrabbasso senza accompagnamento mai realizzato (i brevi brani \"\u00c9vasion de Julien\" e \"Visite du vigile\" sono suonati dal solo Pierre Michelot), caratteristica voluta dal regista per meglio sottolineare alcune sequenze. Malle defin\u00ec il lavoro di Davis come fondamentale per la riuscita del film. La musica aggiungeva secondo il regista una nuova dimensione, in una sorta di contrappunto tra immagini e musica.\nLa colonna sonora del film fu pubblicata nel 1958 dalla Fontana Records, sussidiaria della Philips molto attiva nel jazz e controparte europea della Columbia, in un fortunato album a 10 pollici. In sede di post-produzione alla musica fu aggiunto un effetto di riverbero per enfatizzare la drammaticit\u00e0 del commento sonoro. Tale effetto, pensato per il film, fu mantenuto anche sul disco.\nThe Miles Davis Sextet.\nLe sedute di registrazione del 26 maggio del 1958 furono le prime per il sestetto di Miles Davis con Bill Evans dopo che il pianista Red Garland se ne era andato in modo burrascoso nel mezzo della registrazione di \"Milestones\" nel marzo dello stesso anno.\nDavis aveva da poco allargato il suo classico quintetto affiancando al sassofono tenore di John Coltrane, da poco riammesso nel gruppo, il contralto di Julian Cannonball Adderley. La sezione ritmica fu completata dal batterista Jimmy Cobb al posto di Philly Joe Jones.\nCon questo sestetto Davis ottenne molti ingaggi a partire da quelli al Cafe Bohemia di New York fino all'esibizione al Plaza Hotel nel settembre del 1958, passando per una esibizione al Festival Jazz di Newport in giugno, tutte esibizioni poi immortalate su disco. Con \"Milestones\" Davis aveva iniziato ad esplorare la musica modale e con l'arrivo di Evans pot\u00e9 approfondire questa tecnica che poi lo porter\u00e0 a realizzare il celebre \"Kind of Blue\" l'anno successivo.\nPer le prime sedute di registrazione negli studi della Columbia a New York, Davis scelse un gruppo di standard e ballate dal ritmo lento che potevano essere un buon banco di prova per il sofisticato pianismo del bianco Evans, ma che potevano mettere in luce anche le capacit\u00e0 di Coltrane e la potenza di Cannonball. Il cambio nella formazione port\u00f2 un sostanziale mutamento nella concezione armonica e nell'atmosfera delle esecuzioni. I brani si allungano e, diversamente dalla tipica struttura hard bop comune anche ai lavori del primo quintetto di Davis, l'esposizione del tema non \u00e8 fatta in \"ensemble\", ma \u00e8 normalmente lasciata alla tromba. Inoltre, in una sperimentazione che culminer\u00e0 nelle composizioni modali di \"Kind of Blue\", Davis tenta di liberarsi degli accordi, che considerava una gabbia per l'improvvisazione, per un approccio modale basato sulle scale che a suo dire consentiva un ritorno alla melodia.\nNelle tracce registrate, pi\u00f9 ancora che in \"Milestone\", risulta evidente l'apparente contrasto tra il suono \"cool\" di Miles Davis e quello ancora vagamente hard bop di Coltrane e Adderley, il tutto mediato dal pianismo definito \"rapsodico\" di Bill Evans.\nCome in molti dei migliori brani incisi da Davis, il trobettista si prende la parte pi\u00f9 lenta e meditata all'inizio di \"On Green Dolphin Street\", una canzone del 1947 composta per il film \"Il delfino verde\". Dopo una celebre introduzione di Evans, il ritmato e ipnotico basso di Chambers prepara l'ingresso di Davis che introduce il tema e lascia il posto, nella parte centrale pi\u00f9 veloce e boppistica, al ruvido assolo di un John Coltrane ormai libero di esprimersi al suo massimo e alla potente parte di Adderley, in una anticipazione di quello che sar\u00e0 \"Kind of Bue\". \"Fran-Dance\" (a volte indicata come \"Fran Dance\") \u00e8 una ballata composta da Davis e dedicata alla compagna e futura moglie Frances Taylor.\n\"Stella by Starlight\" \u00e8 considerata da alcuni il capolavoro di Miles Davis. Anche in questo brano, composto per un film del 1944 e divenuto presto uno degli standard jazz pi\u00f9 eseguiti, inizia con una sofisticata esposizione del tema da parte del trombettista accompagnato da un tappeto di accordi di Evans. Il brano, in cui \u00e8 assente Adderley, sale dopo un deciso stacco con l'ingresso di Coltrane supportato dal \"drumming\" di Cobb e quindi dal delicato e romantico assolo del pianista. La conclusione \u00e8 ancora per Davis in una delle sue pi\u00f9 apprezzate esecuzioni.\n\"Love for Sale\" di Cole Porter fu registrata lo stesso giorno, ma fu esclusa dall'album forse perch\u00e9 il brano era appena stato incluso in \"Somethin' Else\", disco di Cannonball Adderley registrato nel marzo dello stesso anno proprio con Miles Davis. La lunga esecuzione fu inclusa pi\u00f9 tardi in molte raccolte di Davis e poi, insieme a tutte le registrazioni del 26 maggio 1958, in \"1958 Miles\" e in \"'58 Miles Featuring Stella by Starlight\".\nTracce.\nLato A - The Miles Davis Quintet\nLato B - The Miles Davis Sextet\nBonus tracks"}
{"id": "3555593", "revid": "767487", "url": "https://it.wikipedia.org/wiki?curid=3555593", "title": "Vento, vento, portali via con te", "text": "Vento, vento, portali via con te \u00e8 un film del 1976 diretto da Mario Bianchi.\nTrama.\nLe vicende di due maldestri poliziotti della narcotici, Nicola e Roberto, che rimarranno coinvonti in un affare pericoloso e ben pi\u00f9 grande di loro, ma alla fine risolveranno il caso.\nDistribuzione.\nNon si hanno notizie precise sulla data di distribuzione nelle sale cinematografiche italiane.\nVenne trasmesso in televisione per la prima volta da Rete 4 il 23 maggio 2019."}
{"id": "3555597", "revid": "247222", "url": "https://it.wikipedia.org/wiki?curid=3555597", "title": "Shallow Grave (album)", "text": "Shallow Grave \u00e8 l'album di debutto dell'artista svedese The Tallest Man on Earth. L'artista, nel comporre il disco, \u00e8 stato fortemente influenzato dalla musica folk statunitense.\n\"The Gardener\" \u00e8 il primo singolo estratto dall'album.\nThe Tallest Man on Earth, noto per la sua presenza scenica e per la sua voce particolare, ha effettuato alcuni tour in compagnia di artisti come John Vanderslice e Bon Iver."}
{"id": "3555599", "revid": "767487", "url": "https://it.wikipedia.org/wiki?curid=3555599", "title": "Tubeway Army", "text": "I Tubeway Army sono stati un gruppo musicale punk rock e new wave londinese fondato nel 1977 da Gary Webb, poi Gary Numan, e Paul Gardiner.\nStoria.\nNel 1976, all'et\u00e0 di 19 anni, Webb lascia il gruppo \"Mean Street\" di Londra per unirsi ai \"The Lasers\", in cui Gardiner suonava il basso. Successivamente i due lasciano il gruppo e fondano i Tubeway Army insieme a Jess Lidyard, lo zio di Numan, alla batteria. I tre assumono i nomi d'arte \"Valerian\" (Webb), \"Scarlett\" (Gardiner) e \"Rael\" (Lidyard).\nWebb \u00e8 un compositore di successo, prolifico e ambizioso. Il gruppo inizia a esibirsi nella scena punk 77 di Londra e riesce a ottenere un contratto discografico con l'etichetta Beggars Banquet Records, con cui pubblica due singoli nella prima met\u00e0 del 1978. I brani per\u00f2 non ottengono successo.\nSuccessivamente, il gruppo pubblica un album e Webb adotta il nome d'arte \"Gary Numan\". L'album, pur rimanendo in ambito prettamente punk rock con chitarra, basso e batteria, vede i primi tentativi di inserire negli arrangiamenti un sintetizzatore Minimoog.\nI testi riguardano tematiche fantascientifiche e distopiche tipiche di autori quali Philip K. Dick. Nonostante la vendita di tutto il primo lotto di stampa, l'album non riesce a entrare nelle classifiche e nessun singolo viene estratto. Da quel momento il gruppo prende la decisione di abbandonare gli spettacoli dal vivo a causa dell'eccessiva violenza della scena punk londinese. L'unica registrazione live del gruppo, effettuata nel febbraio del 1978, viene pubblicata come bootleg nei primi anni ottanta e successivamente incluso nella ristampa in CD del 1998 dell'album \"Tubeway Army\", col titolo \"Living Ornaments '78\".\nAll'inizio del 1979, il gruppo torna in studio per le registrazioni di \"Replicas\", il secondo album, con maggiore presenza di sintetizzatori e dalle atmosfere ancora pi\u00f9 orientate alla fantascienza rispetto al precedente. \"Down in the Park\", il primo singolo estratto, non entra in classifica, invece \"Are 'Friends' Electric?,\" il secondo, ottiene un buon successo. Una speciale edizione dell'album in \"picture disc\" fa s\u00ec che il singolo entri in classifica, ma ci\u00f2 che permette al gruppo di fare breccia nel pubblico sono le apparizioni ai popolari programmi televisivi \"The Old Grey Whistle Test\", della BBC, e \"Top of the Pops\", dove si esibiscono in completo nero e con un Numan dalle movenze quasi robotiche, caratteristica che diverr\u00e0 presto il suo marchio di fabbrica.\nIl singolo rimane al primo posto della classifica inglese per quattro settimane nel mese di luglio, permettendo all'album di seguirlo a ruota in quella degli album pi\u00f9 venduti. Per via delle continue apparizioni televisive, il gruppo recluter\u00e0 altri musicisti.\nNuman diviene cos\u00ec il primo artista di genere elettronico in Gran Bretagna a ottenere successo commerciale. Questo lo spinge ad abbandonare il gruppo e intraprendere la carriera solista.\nFormazione.\nMembri originari\nMembri addizionali"}
{"id": "3555600", "revid": "15756", "url": "https://it.wikipedia.org/wiki?curid=3555600", "title": "Partito Liberale Messicano", "text": "Il Partito Liberale Messicano, o Partido Liberal Mexicano in spagnolo, o semplicemente PLM, \u00e8 stato un movimento politico fondato il 28 settembre 1905 che mirava a riorganizzare il vecchio Partito Liberale, che fu protagonista della promulgazione della Costituzione del 1857, indirizzando il vecchio partito verso posizioni pi\u00f9 rivoluzionarie e libertarie.\nEra organizzato dalla Giunta Organizzatrice del Partito Liberale Messicano, in cui vi erano anche anarchici quali Ricardo ed Enrique Flores Mag\u00f3n e Librado Rivera. A tale gruppo si pu\u00f2 ascrivere la transizione che port\u00f2 il vecchio partito dal liberalismo al libertarismo. Il PLM, ed i magonisti, cos\u00ec erano chiamati i militanti del PLM, furono la base che guid\u00f2 le prime insurrezioni contro il dittatore Porfirio D\u00edaz e che gett\u00f2 le fondamenta per la Rivoluzione messicana del 1910. I delegati del PLM intervennero in prima persona negli scioperi operai di Cananea e R\u00edo Blanco, solo per fare un esempio, avevano a disposizione un giornale di tendenza anti-porfirista che si chiamava Regeneraci\u00f3n.\nL'attivit\u00e0 politica del PLM ebbe termine prima con la morte di Ricardo Flores Mag\u00f3n nel 1922 e poi qualche anno dopo con l'arresto e la deportazione di Librado Rivera.\nLa nascita.\nNel febbraio del 1901 si tenne a San Luis Potos\u00ed il congresso liberale organizzato da Camilo Arriaga. Durante tale congresso ispirato alla costituzione del 1857 alla presenza dei 14 rappresentanti gli stati del Messico, Camilo Arriaga tent\u00f2 di fondare un partito liberale ma il suo tentativo non ebbe successo.\nSulla spinta del congresso nel 1901 furono fondati decine di club liberali e il 5 febbraio, a San Luis Potos\u00ed, nacque la \"Confederazione dei circoli liberali\", i cui fondatori furono arrestati l'anno successivo. La repressione effettuata da Porfirio D\u00edaz su ogni forma di opposizione port\u00f2 alla rielezione stessa di D\u00edaz nel 1902. Nel 1904 gli avversari di D\u00edaz furono costretti a riparare all'estero con la susseguente divisione dei diversi gruppi. Uno di questi, quello guidato da Camilo Arriaga trov\u00f2 rifugio in Texas mentre un altro, guidato da Ricardo Flores Mag\u00f3n, nella citt\u00e0 di Laredo al confine con gli Stati Uniti.\nLa polizia di D\u00edaz, aiutata dal governo americano, persegu\u00ec i militanti liberali in Texas, per cui furono costretti a spostarsi a Nord. Il 28 settembre 1905, a St. Louis, Ricardo Flores Mag\u00f3n elabor\u00f2 il manifesto con il quale veniva costituita la Giunta Organizzatrice del Partito Liberale Messicano, il cui scopo era la riunione di tutte le forze d'opposizione per lottare contro la dittatura.\nIl 1\u00ba luglio del 1906 la Giunta Organizzatrice (\"Junta Organizadora\") promulg\u00f2 il Manifesto e il Programma del Partito Liberale Messicano istituzionalizzandone la nascita. Tra i punti principali del programma c'erano la proibizione del lavoro infantile e l'educazione laica obbligatoria e gratuita, la giornata lavorativa di 8 ore, il salario minimo, l'indennizzazione padronale per gli incidenti lavorativi.\nIl Programma del PLM fu la sintesi dei contributi fatti pervenire alla Giunta, ma il programma finale fu redatto da Juan Sarabia. Tutti i fondatori firmarono il programma, eccezion fatta per Rosal\u00edo Bustamante. Quasi tutti gli esponenti della Giunta tenevano contatti con il libertarismo, non tutti erano sicuri che il PLM dovesse assumere una posizione libertaria, il fallimento della rivolta del 1906 fece convergere i membri della Giunta su posizioni vicine all'anarchismo. Nel 1908 i fratelli Flores Mag\u00f3n, Librado Rivera e Pr\u00e1xedis Guerrero, rimossero dalle loro cariche Antonio Irineo Villarreal e Manuel Sarabia con l'accusa di eccessiva moderazione della loro posizione politica. Tale situazione sanc\u00ec la rottura con Francisco Madero e i suoi che sceglieranno la strada liberale e istituzionale. Dopo molti anni i punti caratterizzanti il PLM saranno utilizzati per la Costituzione politica degli Stati Uniti Messicani promulgata nel 1917 e che determin\u00f2 \"de iure\" ma non \"de facto\", la fine della rivoluzione messicana.\nLe rivolte.\nMolte insurrezioni furono organizzate dal PLM contro la dittatura di Porfirio D\u00edaz a partire dal 1906, insurrezioni che furono represse militarmente. Per ricordarne qualcuna: lo sciopero minerario di Cananea fu portato avanti con parole d'ordine provenienti dal manifesto del MPL cos\u00ec come lo sciopero tessile di Rio Blanco e Veracruz, mentre la ribellione di Acayucan, Minatitlan e Puerto Messico fu guidata dalle parole d'ordine di Hilary C. Salas e C\u00e1ndido Donato Padua, delegati del PLM a Veracruz e Tabasco.\nIl 16 settembre 1906, giornata di celebrazioni per l'indipendenza del Mexico, fu celto dal PLM come giorno d'inizio della rivoluzione. L'MPL disponeva di 44 formazioni guerrigliere che oscillavano fra un minimo di 50 uomini addestrati e un max di 300 uomini, i qualiavrebbero dovuto insorgere contemporaneamente coadiuvati dai gruppi operanti sui confini, gruppi predisposti anche al rifornimento d'armi. Ma la polizia fra il 2 edil 5 settembre, nonostante le precauzioni, ferm\u00f2 la maggior parte dei rivoltosi sequestrando armi e documenti. Vistisi scoperti i \"magonisti\" dovettero rimandare i loro piani.\nIl 26 settembre, un gruppo di rivoluzionari attacc\u00f2 la citt\u00e0 di Jimenez, ma la convergenza sulla citt\u00e0 dei governativi in forze li costrinse al ritiro. Altrettanti risultati negativi si ebbero nelle sommosse di Monclova, Saragozza, Ciudad Porfirio D\u00edaz ovvero Piedras Negras e altre piccole citt\u00e0 in Coahuila il 30 settembre insorsero Acayucan, Minatitlan e Puerto Mexico, guidata da Hilary C. Salas e C\u00e1ndido Donato Padua, delegati PLM a Veracruz e Tabasco. Ad Acayucan i combattimenti con i governativi durarono 4 giorni e la maggior parte dei ribelli perse la vita in tali combattimenti, un certo numero di ribelli ripar\u00f2 sulle montagne di Soteapan, dove si riorganizzarono per una guerra di guerriglia che durer\u00e0 fino al 1911. Il PLM mise in atto un terzo tentativo di insurrezione a Camargo, Tamaulipas, il 16 ottobre, ma purenon ebbe l'effetto sperato dai ribelli. Tre giorni dopo, il gruppo di El Paso, Texas, organizzato da Juan Sarabia, Antonio I. Villarreal e Ricardo Flores Mag\u00f3n, si diresse a Ciudad Juarez ma fu fermato dai governativi mentre cercavano di attraversare la frontiera. Gli insorti furono trattenuti in stato d'arresto a El Paso, trattenuti dagli ufficiali dell'immigrazione e dagli investigatori del Pinkerton National Detective Agency. Ricardo Flores Mag\u00f3n e Modesto Diaz riuscirono a fuggire facendo perdere le loro tracce.\nCirca due anni dopo, il 24 giugno 1908, i rivoluzionari attaccarono la cittadina di Viesca, Coahuila, ma furono respinti e sconfitti dai governativi. I dirigenti del Partito vennero arrestati e reclusi nel carcere politico di San Juan de Ulua di Veracruz. Il 26 giugno, alcuni membri scampati all'arresto, attaccarono i villaggi di Las Vacas, ora Acu\u00f1a, Casas Grandes e Palomas (Chihuahua). Attivit\u00e0 militari del PLM furono segnalate anche a Oaxaca, Puebla, Tlaxcala, Morelos e Messico. Anche il movimento di protesta che paralizz\u00f2 il traffico ferroviario nord del paese fu notevolmente influenzato dal PLM.\nLa repressione.\nSecondo l'agente della Pinkerton Thomas Furlong a St. Louis, Missouri, nel 1908 furono reclusi nelle prigioni messicane circa 180 membri del PLM, tra i quali alcuni leader. Nel 1909, Praxedis G. Guerrero promosse una serie di manifesti rivolti ai lavoratori messicani, nei quali li si incitava all'insurrezione rivoluzionaria. L'arma pi\u00f9 efficace del PLM fu la stampa: anche in esilio pubblic\u00f2, in diverse localit\u00e0, almeno 7 periodici o fogli propagandistici. Tutti di volta in volta furono soppressi dalle autorit\u00e0.\nLa rivoluzione.\nPer il Partito Liberale Messicano, l'esclusivo rovesciamento del dittatore Porfirio D\u00edaz, 25 maggio 1911, non poteva essere bastante per garantire totale libert\u00e0 alla comunit\u00e0 per cui l'azione politica doveva essere correlata a riforme economiche, per questo iniziarono ad espropriare con le armi le terre ai latifondisti, a distribuirle ai contadini e a difenderle militarmente dalla reazione dei proprietari terrieri. La rivoluzione messicana era oramai esplosa e il PLM dovette, di conseguenza, organizzarsi militarmente raggruppandosi nella \"Confederazione dei Gruppi dell'Esercito Liberale\" (spagnolo: \"Confederaci\u00f3n de Grupos del Ej\u00e9rcito Liberal\")\nIl 23 settembre 1911, a Los Angeles, la Junta Organizadora del Partito Liberale Messicano (PLM) pubblic\u00f2 su \u00abRegeneraci\u00f3n\u00bb un Manifesto libertario in cui si invitavano i messicani a lottare contro Stato, clero e capitale secondo le parole d'ordine: \u00abTierra y Libertad\u00bb.\nLe azioni militari pi\u00f9 importanti, tra il 1910 e il 1913, furono attuate con l'occupazione delle citt\u00e0 di confine di Tijuana e Mexicali, conosciuta come l'insurrezione della Bassa California, ma altre citt\u00e0 subirono attacchi rivoluzionari: negli Stati di Sonora, Chihuahua, Coahuila, Tamaulipas, Michoac\u00e1n e nella grande citt\u00e0 di Veracruz. Rifiutando di riconoscere il trattato di Ciudad Ju\u00e1rez che sanciva un accordo fra Porfirio D\u00edaz e Francisco Madero ponendo termine alla prima fase della Rivoluzione messicana, i militanti del PLM, durante il governo provvisorio di Francisco Le\u00f3n de la Barra, furono perseguitati dai federali e dai maderisti. Per farla finita con il PLM il governo messicano aveva chiesto l'appoggio del governo statunitense per il trasporto di truppe messicane negli Stati Uniti, di modo da poter metter fra due fuochi i guerriglieri della Bassa California. Nell'esercito liberale vi erano sia messicani che volontari di altre nazionalit\u00e0, in particolare di idee anarchiche e socialiste, che soprattutto presero parte alla ribellione della Bassa California. Le azioni militari del PLM spesso non riuscirono vincenti per carenza di risorse e infiltrazioni della polizia nonch\u00e9 mancanza di chiarezza sia ideologica che tattica. Ad esempio, alcuni scelsero di seguire Madero, ex militante del PLM convertitosi al parlamentarismo per divergenze rispetto alle idee libertarie di Ricardo Flores Mag\u00f3n, e talvolta si ritrovarono a combattere contro i loro vecchi compagni rimasti fedeli ai principi libertari del Programma del PLM. Molti per\u00f2 preferirono il carcere o la morte piuttosto che tradire la causa di PLM convertendosi al liberalismo parlamentare. Un caso emblematico di questa volont\u00e0 fu quella di Eugenio Alzalde, Antonio Lara Diaz e Tomas Vargas, fatti prigionieri a Ciudad Ju\u00e1rez dalle forze fedeli Madero. Altri personaggi che mantennero coerentemente le idee libertarie furono: Tirso de la Toba, Quirino Limone, Carmen Parra, L. Anselmo Figueroa, Librado Rivera, Jesus Gomez, Margarita Ortega, Juan Montero, Emilio Guerrero, Lucia Norman, Jesus Rangel, Rosa Gortari, Gabino Ram\u00edrez, Mar\u00eda Brousse, Raul Palma, Basilia Franco e Fernando Palomares. Per distinguersi dai militanti del PLM che passarono con Madero, i militanti preferirono del MPL rimasti fedeli al manifesto iniziarono a dirsi anarchici. La stampa e i governativi li chiamavano \"magonisti\" e venivano trattati allo stesso modo di banditi sl servizio dei fratelli Magon. Gli storici useranno il termine \"magonismo\" per identificare il movimento che seguiva il pensiero di Ricardo Flores Mag\u00f3n e dei collaboratori di \u00abRegeneraci\u00f3n\u00bb: Librado Rivera, Praxedis G. Guerrero e Anselmo L. Figueroa\nLa fase discendente del PLM.\nDopo la ribellione in Bassa California e l'arresto di Ricardo Flores Mag\u00f3n, Librado Rivera e Anselmo Figueroa, ci furono altre insurrezioni guidate dall'PLM. Ad esempio il caso di Primitivo Gutierrez che, il 9 febbraio 1912, per conto del PLM proclam\u00f2 l'instaurazione del comunismo anarchico a Las Vacas (Stato di Coahuila) in vece della costituzione. Nella Sierra del Burro, nel nord dello Stato di Coahuila, l'attivit\u00e0 del PLM prosegu\u00ec. Tuttavia, queste azioni non ebbero molto peso nello sviluppo della rivoluzione messicana. Nonostante la presa del PLM stesse diminuendo, nel 1913 Fernando Palomares e Jose Maria Rangel provarono a rilanciare la lotta armata, passando dal Texas al Messico, ivi per\u00f2 furono sconfitti, catturati e condannati a 50 anni di carcere. Nel 1915, in concomitanza con la morte di Anselmo L. Figueroa e alla mancanza di risorse per \"Regeneraci\u00f3n\", un gruppo di militanti si trasfer\u00ec in una fattoria di Edendale, quartiere di Los Angeles, California. L\u00ec costruirono una sorta di comune agricola, allevando polli e coltivando la terra per sopravvivere, ma progettando anche il rilancio dell'attivit\u00e0 del PLM, che da quel momento prese il nome di Uni\u00f3n Obrera Revolucionaria (Unione Rivoluzionario dei Lavoratori). Nel febbraio del 1916, Enrique e Ricardo Flores Mag\u00f3n furono arrestati nella loro casa di Edendale con l'accusa di diffamare Venustiano Carranza. Verranno liberati solo qualche mese dopo grazie all'intervento del comitato sorto in loro appoggio, fondato da Emma Goldman e Alexander Berkman, che riusc\u00ec e lasci\u00f2 l'attivit\u00e0 del gruppo rivoluzionario, che rimase in mano ai soli Maria Brouse, sua figlia Lucia Norman, Librado Rivera e Ricardo Flores Mag\u00f3n. Questi ultimi due, nel 1918, pubblicarono su \"Regeneraci\u00f3n\" un manifesto indirizzato agli anarchici di tutto il mondo e per questo subirono un ulteriore arresto accusati di cospirare contro il governo USA e furono condannati rispettivamente a 15 e 20 anni di carcere.\nRicardo Flores Mag\u00f3n mor\u00ec in prigione nel 1922, Rivera fu invece rilasciato e deportato in Messico, dove continu\u00f2 la sua opera di denuncia ai danni del governo instaurato con la rivoluzione per cui fu incarcerato sotto la presidenza di Plutarco El\u00edas Calles. Ebbe quindi termine la fase in cui si era tentato di trasformare la Rivoluzione messicana in rivoluzione sociale."}
{"id": "3555602", "revid": "376678", "url": "https://it.wikipedia.org/wiki?curid=3555602", "title": "Kristian Matsson", "text": ""}
{"id": "3555603", "revid": "163662", "url": "https://it.wikipedia.org/wiki?curid=3555603", "title": "Renato Brozzi", "text": "Biografia.\nApprese il mestiere di cesellatore da giovanissimo in una fonderia di bronzi e lavor\u00f2 poi per una bottega di antiquariato. Sostenuto e incoraggiato dal pittore Daniele de Strobel, frequent\u00f2 l'Accademia di Belle Arti di Parma, dove ebbe come maestro Cecrope Barilli, diplomandosi in soli tre anni mentre il corso ne prevedeva cinque.\nTrasferitosi a Roma nel 1907, vi rimase con la famiglia per oltre 50 anni. Frequent\u00f2 la Scuola d'Arte della Medaglia presso le officine della Zecca di Stato, dove perfezion\u00f2 la tecnica dell'incisione. Fu molto amico del conterraneo Amedeo Bocchi e abit\u00f2 assieme a lui in una delle case-studio della Villa Strohl Fern. Divise con lui anche uno studio sulla via Flaminia e frequentarono insieme la fiaschetteria toscana in via della Croce, luogo di ritrovo di artisti e letterati tra i quali Papini, Soffici, Ungaretti e Cardarelli (nel locale esiste una targa sbalzata dal Brozzi).\nNel 1915 vinse una medaglia d'oro alla Mostra Internazionale di Belle Arti di San Francisco. Nel 1917, alle mostre individuali indette dalla Permanente di Milano (dove gi\u00e0 aveva esposto nel 1910), espose cinquantaquattro opere tra pastelli, targhe in rame e piatti d'argento. Nel 1919 disegn\u00f2 il rovescio della moneta da 10 centesimi di lira, raffigurante un'ape posata su un fiore di papavero.\nI suoi lavori richiamarono l'attenzione di Gabriele D'Annunzio, che dal 1920 lo volle come suo scultore e orafo personale. Brozzi adorn\u00f2 la residenza del poeta a Cargnacco di Gardone Riviera e realizz\u00f2 diverse sculture e altre opere che spesso il poeta donava agli amici.\nTra le sue opere pi\u00f9 famose si hanno:\nNel 1936 restaur\u00f2 assieme a Mario Minari il \"Tesoro di Marengo\" di Fraschetta, poi trasferito nel Museo di antichit\u00e0 di Torino.\nVinse numerosissimi premi e partecip\u00f2 a mostre in tutto il mondo, tra cui la Biennale di Venezia, cui presenzi\u00f2 per l'ultima volta nel 1954. In seguito, pur continuando a lavorare, rifiut\u00f2 altri appuntamenti, ritirandosi in un isolamento volontario; nel 1962 torn\u00f2 nel paese natio del Parmense, ove mor\u00ec l'anno successivo, lasciando tutte le opere scultoree, pittoriche e grafiche ancora in suo possesso all'amministrazione comunale di Traversetolo.\nNel 1990 il Comune allest\u00ec nel palazzo municipale il museo Renato Brozzi, spostato nel 2007 all'interno del centro civico La Corte; le sale espongono le opere donate dall'artista, comprendenti anche la cospicua corrispondenza con Gabriele D'Annunzio."}
{"id": "3555614", "revid": "767487", "url": "https://it.wikipedia.org/wiki?curid=3555614", "title": "Napoli una storia d'amore e di vendetta", "text": "Napoli una storia d'amore e di vendetta \u00e8 un film del 1979 diretto da Mario Bianchi.\nTrama.\nTony Ferrante, emigrato a New York da oltre dieci anni, svolge l'attivit\u00e0 di cantante nei night, circoli e club newyorkesi, riscuotendo ampia popolarit\u00e0 tra le colonie delle Little Italy. Ferrante viene a conoscenza della morte del fratello Gennaro, ucciso per rapina da alcuni balordi travestiti da donne. Cos\u00ec ritorna velocemente a Napoli per indagare sul delitto.\nTra varie peripezie, Ferrante, a Napoli, ritrova l'amata Lucia, che per una differenza di classe sociale, tempo prima, egli fu costretto a lasciare. Lucia, tra i tormenti, rivela a Ferrante che hanno un bambino perso nel nulla. L'episodio risale a dieci anni prima, quando Ferrante lasci\u00f2 definitivamente l'Italia per l'America. Qui Lucia si accorse di essere incinta. I suoi genitori, per insabbiare lo scandalo, abbandonarono il neonato ad uno zingaro. Lucia, dopo aver girovagato per lungo tempo, si arrese alla crudele realt\u00e0, rassegnandosi alla definitiva perdita del figlio. Dopo questa confessione, Ferrante decide che \u00e8 ora di darsi da fare e, tra mille peripezie e gravi rischi, si mette sulle tracce sia dell'assassino del fratello che del figlio mai conosciuto. Durante il percorso di questa indagine, sulla pista seguita da Ferrante, s'intrufolano personaggi comici e gang canore, scene di tormenti e di passioni che si risolvono con il lieto fine: gli assassini del fratello uccisi, il figlio ritrovato e la tormentata storia tra Tony e Lucia che si completa con il matrimonio.\nProduzione.\nIl film \u00e8 tratto dalla commedia teatrale \"O scugnizzo e 'o signore\", tre atti e un quadro di Alberto Sciotti. La sceneggiata, per la regia di Fred Black (pseudonimo di Mario Da Vinci e Alberto Sciotti) debutta nel 1978 al Teatro Cilea di Napoli con il seguente cast: Mario Da Vinci (Vincenzo Staiano), Graziella Marina (Maria Esposito), Sal da Vinci (Gennarino), Virginia Da Brescia (Virginia), Pia Velsi (Angelarosa Mezamazza), Lucia Da Vinci (Filomena), Enzo Nandi (Raimondo), Peppe Boccione (Nicola), Melina Emozione (Eufemia), Franco Scuotto (Peppino), Sabrina Nandi (Dolores De Panza), Gennaro Maione (nonno), Ciro Capano (Antonio), Enzo Esposito (Girolamo), Gianni Glori (Mim\u00ec). La commedia teatrale \u00e8 tratta, a sua volta, dalla canzone 'O scugnizzo e 'o signore di Alberto Sciotti e Tony Iglio del 1977, che Mario e Sal Da Vinci incidono su 45 giri (Bellarecord BR 189) e 33 giri (Bellarecord BRLP 10038) Phonotype.\nColonna sonora.\nLa colonna sonora del film \u00e8 stampata dall'etichetta discografica Dominant Record (LPD 3306) nel 1979. L'album prevede 13 interventi musicali firmati da Tony Iglio: \nLe canzoni \"Freva\" e \"Spiaggia\" , firmate da Alberto Sciotti e Tony Iglio sono gi\u00e0 inserite nel 33 giri \"Vasame ancora\" del 1978."}
{"id": "3555621", "revid": "287204", "url": "https://it.wikipedia.org/wiki?curid=3555621", "title": "Open GDF SUEZ du P\u00e9rigord 2011", "text": "L'Open GDF SUEZ du P\u00e9rigord 2011 \u00e8 stato un torneo professionistico di tennis femminile giocato sulla terra battuta. \u00c8 stata la 12\u00aa edizione del torneo, che fa parte dell'ITF Women's Circuit nell'ambito dell'ITF Women's Circuit 2011. Si \u00e8 giocato a P\u00e9rigueux in Francia dal 20 al 26 giugno 2011.\nPartecipanti.\nAltre partecipanti.\nGiocatrici che hanno ricevuto una wild card:\nGiocatrici che sono passate dalle qualificazioni:\nCampionesse.\nSingolare.\n S\u00e9verine Beltrame ha battuto in finale Audrey Bergot, 6\u20134, 6\u20132\nDoppio.\n Florencia Molinero / Erika Sema hanno battuto in finale Leticia Costas Moreira / In\u00e9s Ferrer-Su\u00e1rez, 6\u20132, 3\u20136, [10\u20137]"}
{"id": "3555627", "revid": "1543377", "url": "https://it.wikipedia.org/wiki?curid=3555627", "title": "Lenzerheide Open 2011", "text": "Il Lenzerheide Open 2011 \u00e8 stato un torneo professionistico di tennis femminile giocato sulla terra battuta. \u00c8 stata la 12\u00aa edizione del torneo, che fa parte dell'ITF Women's Circuit nell'ambito dell'ITF Women's Circuit 2011. Si \u00e8 giocato a Lenzerheide in Svizzera dal 20 al 26 giugno 2011.\nPartecipanti.\nAltre partecipanti.\nGiocatrici che hanno ricevuto una wild card:\nGiocatrici che sono passate dalle qualificazioni:\nCampionesse.\nSingolare.\n Ani Mija\u010dika ha battuto in finale Amra Sadikovi\u0107, 6\u20133, 3\u20136, 6\u20133\nDoppio.\n Ani Mija\u010dika / Amra Sadikovi\u0107 hanno battuto in finale Nikola Hofmanov\u00e1 / Romana Tabak, 4\u20136, 6\u20132, [10\u20134]"}
{"id": "3555633", "revid": "599013", "url": "https://it.wikipedia.org/wiki?curid=3555633", "title": "Novak \u00d0okovi\u0107", "text": ""}
{"id": "3555637", "revid": "1543377", "url": "https://it.wikipedia.org/wiki?curid=3555637", "title": "Rolls Royce Women's Cup Kristinehamn 2011", "text": "Il Rolls Royce Women's Cup Kristinehamn 2011 \u00e8 stato un torneo professionistico di tennis femminile giocato sulla terra battuta. \u00c8 stata la 12\u00aa edizione del torneo, che fa parte dell'ITF Women's Circuit nell'ambito dell'ITF Women's Circuit 2011. Si \u00e8 giocato a Kristinehamn in Svezia dal 20 al 26 giugno 2011.\nPartecipanti.\nAltre partecipanti.\nGiocatrici che hanno ricevuto una wild card:\nGiocatrici che sono passate dalle qualificazioni:\nCampionesse.\nSingolare.\n Jana \u010cepelov\u00e1 ha battuto in finale Alexandra Cad\u00e2n\u0163u, 6\u20134, 3\u20136, 6\u20134\nDoppio.\n Mervana Jugi\u0107-Salki\u0107 / Emma Laine hanno battuto in finale T\u00edmea Babos / Ksenija Lykina, 6\u20134, 6\u20134"}
{"id": "3555645", "revid": "287204", "url": "https://it.wikipedia.org/wiki?curid=3555645", "title": "Umberto Marotta", "text": " \nCarriera.\nTra i fondatori della Vitersport, esordisce in campionato il 19 novembre 2006 nel pareggio casalingo contro gli Sconvolts Pescara. Nella giornata successiva, il 9 dicembre dello stesso anno, sigla la sua prima rete ufficiale contro gli allora Campioni d'Italia dei Thunder Roma, e la prima su rigore arriva l'11 febbraio 2007 nel confronto con le Albalonga's Craziest Cows.\nUtilizzato soprattutto in difesa, sia con lo stick, sia con la mazza, nei successivi campionati ne diventa un punto fermo fino a conquistarsi la fascia di capitano, il 29 novembre 2008.\nCon la suddivisione del campionato nazionale in due categorie, per ragioni di blasone si ritrova nella stagione 2010/2011 relegato con la sua squadra nella Serie A2, riuscendo per\u00f2 a conquistare, con i propri compagni, la vittoria del torneo e la promozione in A1 al primo tentativo.\nCon l'inizio della stagione 2011/2012, Marotta \u00e8 sostituito come capitano da Francesco Cesarei e viene utilizzato sia da difensore, sia da attaccante nella sfortunata partita persa in casa contro i Coco Loco Padova dopo pi\u00f9 di un anno di imbattibilit\u00e0. Segna la sua prima tripletta in gare ufficiali nella vittoria 7-5 contro i Blue Devils Napoli il 18 marzo 2012.\nNella stagione 2012/2013 passa alla Darco Sport di Albano Laziale. Gioca i suoi primi incontri internazionali a Praga, nel torneo 'Join the Game', in prestito agli All Blacks. Esordisce tra le 'Mucche pazze' nella vittoria per 7-3 proprio a Viterbo, contro la Vitersport. Segna le sue prime reti in maglia giallonera con la doppietta a Roma contro i Thunder. Alla fine della stagione regolare, dopo un campionato tribolato per i castellani, nell'ultimo incontro con i Blue Devils Genova, Marotta stacca il biglietto per la partecipazione alle fasi finali di Lignano Sabbiadoro, divenendo il primo giocatore ad aver partecipato ai \"play-off\" sia di A1, sia di A2 dalla suddivisione del campionato nelle due serie. Nella successiva diviene il primo ad aver vinto sia un girone di A1, sia uno di A2 durante la stagione regolare. In entrambe le partecipazioni ottiene un quarto posto senza marcature personali. \nNella pausa estiva precedente al campionato 2015/2016, gioca alcune amichevoli con la maglia dei Macron Warriors Viadana, segnando la prima rete della neonata compagine lombarda nella partita di presentazione giocata contro una selezione di giocatori delle due squadre milanesi. Dopo il quarto posto torneo internazionale di Eindhoven, Marotta si accasa definitivamente con i mantovani per scendere in campo nella loro prima stagione ufficiale in A2.\nLa stagione 2015/2016 comincia con la prima quaterna personale, segnata contro la squadra B degli Sharks Monza, seguita da un'altra nella prima in casa, contro le Aquile Azzurre Genova, con la quale arriva al proprio nuovo primato stagionale di marcature. Il 10 gennaio 2016 sigla il suo primo goal ufficiale con un T-stick nella partita casalinga contro i Goodfellas Pavia. Il 10 aprile segna otto reti nel ritorno contro Pavia (primato personale) ed il 24 aprile segna una rete nell'ultima partita della stagione regolare, raggiungendo quota 26 (di nuovo, primato personale) e garantendosi l'accesso alla seconda fase finale di serie A2 della carriera. A fine stagione, a distanza di cinque anni, conquista il suo secondo campionato di A2, entrando nella ristretta cerchia dei giocatori a esservi riusciti, e rimedia il primo cartellino giallo in carriera a venti secondi dalla fine della partita contro i Madracs Udine.\nDurante la stagione 2016/2017 segna la sua prima rete in A1 con il T-stick nella gara casalinga contro i Campioni d'Italia, i Coco Loco Padova.\nVita privata.\nLaureato con lode in Ingegneria informatica, \u00e8 fratello del portiere della Vitersport Edvige Marotta e figlio del dirigente Pierluigi Marotta. Per due anni consecutivi, nel 1998 e 1999, \u00e8 stato l'unico rappresentante della Provincia di Viterbo alle fasi nazionali delle Olimpiadi della matematica. \u00c8 sposato con C\u00e9line Pernechele ed ha una figlia, Giulia, nata nel 2013.\nStatistiche.\nPresenze e reti in campionato.\n\"Statistiche aggiornate al 23 giugno 2018.\""}
{"id": "3555649", "revid": "767487", "url": "https://it.wikipedia.org/wiki?curid=3555649", "title": "Sensi caldi", "text": "Sensi caldi \u00e8 un film erotico del 1980 diretto da Arduino Sacco.\nTrama.\nSonia \u00e8 una pubblicitaria in carriera che trascura il marito Alberto per il lavoro, per cui questi decide di divorziare da lei. Allora Sonia convince Sandra, ex di Alberto, a riallacciare i rapporti con lui e a filmarli di nascosto mentre fanno l'amore."}
{"id": "3555651", "revid": "767487", "url": "https://it.wikipedia.org/wiki?curid=3555651", "title": "Monsieur Batignole", "text": "\u00abMonsieur Batignole\u00bb \u00e8 un film del 2002, diretto da G\u00e9rard Jugnot, che ne \u00e8 anche il principale interprete.\nTrama.\nParigi, 1942; Edmond Batignole \u00e8 un rosticcere che, durante l'occupazione tedesca della Francia, cerca di destreggiarsi evitando con cura di prendere posizione e curandosi soltanto dei suoi affari. Un giorno degli abitanti del quartiere - la famiglia ebrea Bernstein - vengono arrestati e deportati. Sua moglie chiede a Pierre jean, fidanzato della figlia Micheline e collaborazionista tedesco, di intercedere presso le autorit\u00e0 tedesche affinch\u00e9 venga loro assegnato il prestigioso appartamento che \u00e8 rimasto vuoto dopo l'arresto. La cosa mette a disagio Edmond, che per\u00f2 non ha voglia di opporsi alle insistenze della moglie.\nGrazie alle entrature del collaborazionista la casa viene loro assegnata. Ma proprio nel giorno in cui la famiglia Batignole si trasferisce nell'appartamento e festeggia l'evento assieme agli ufficiali tedeschi, suona alla porta Simon, uno dei bambini della famiglia Bernstein, che \u00e8 riuscito a fuggire prima di essere deportato in Germania. Edmond dapprima lo vuole mandar via, ma poi si fa sempre pi\u00f9 coinvolgere nel tentativo di salvare il ragazzino, al quale si aggiungono poi altre due bimbe, Sara e Guila Cohen, cio\u00e8 due cugine di Simon anche loro sfuggite alla deportazione della loro famiglia.\nAlla fine il senso di giustizia prende il sopravvento in Edmond. Sfidando con insospettabile coraggio le SS, riesce a trovare i soldi per organizzare la fuga dei tre bimbi verso la Svizzera. Ma Pierre Jean li scopre e minaccia fanaticamente di denunciarlo alle SS. Edmond lo uccide e fugge in treno assieme ai tre bimbi per raggiungere la frontiera svizzera. La figlia Micheline, bench\u00e9 fosse la fidanzata di Pierre jean, approva le sue azioni.\nRiuscendo fortunosamente a eludere i controlli, i quattro arrivano in una fattoria vicino al confine, dove vengono ospitati da Ir\u00e8ne, il cui marito \u00e8 prigioniero di guerra. Qui rischiano di essere arrestati per la sbadataggine del piccolo Simon e di Martin, il figlio di Ir\u00e8ne geloso delle attenzione della madre per Edmond. Ma anche in questo caso riescono a sfuggire ai tedeschi.\nAlla fine Edmond riesce a condurre i bambini alla frontiera svizzera. Al momento di salutare i tre bambini, anche Edmond decide di restare con loro, scegliendo cos\u00ec una vita meno conformista. Simon, Sara e Guila si salveranno, ma non rivedranno mai pi\u00f9 le loro famiglie.\nCritica.\nIl film si inserisce nel filone delle opere che propongono un'autocritica del comportamento dei francesi durante l'occupazione tedesca e la deportazione degli ebrei che ne scatur\u00ec, in particolare quando fu effettuata un'operazione nota come Rastrellamento del Velodromo d'Inverno. Un tema poi affrontato, anche se con accenti diversi, in altre due opere, entrambe del 2010, come \"La chiave di Sara\" e \"Vento di Primavera\".\nLa pellicola ha ricevuto critiche positive sia in Francia, sia in Italia, dove Tullio Kezic lo ha collegato a \"La vita \u00e8 bella\" di Roberto Benigni.\nAmbientazione.\nIl film \u00e8 ambientato in gran parte a Parigi. In particolare, il negozio di macelleria dei Batignole viene posto in rue (oggi Avenue) Sibelle, nel 14.mo. \"arrondissement\". Le scene ambientate fuori Parigi sono state riprese a Le Bizot, Les Gras e Morteau, tutti Comuni del Dipartimento del Doubs, che si trova effettivamente al confine franco - svizzero.\nAltre notizie.\nPresentato al Festival del Cinema di Locarno del 2002, nella sezione \"Ev\u00e9nements\". \u00c8 stata realizzata la versione DVD prodotta dalla \"Warner Home Video\" nel 2002."}
{"id": "3555666", "revid": "729019", "url": "https://it.wikipedia.org/wiki?curid=3555666", "title": "Villa Sagramoso", "text": "Villa Sagramoso, conosciuta anche come \"il castello\", si trova a Zevio, in Provincia di Verona.\nStoria.\nIl territorio di Zevio, abitato gi\u00e0 in epoca preromana da popolazioni celtiche, presenta numerose testimonianze dell'epoca romana, durante la quale l'insediamento si trovava sulla via di comunicazione verso est sulla diramazione per Montagnana-Este. \u00c8 tuttavia a partire dalla seconda met\u00e0 del V secolo che il territorio veronese, e Zevio con questo, assume importanza militare come fronte di difesa orientale contro le invasioni barbariche del periodo. Nonostante per un lungo periodo la linea dell'Adige avesse rappresentato la difesa definitiva per le invasioni, con l'insediamento della popolazione longobarda nel territorio veronese Zevio divent\u00f2 uno degli insediamenti posti a difesa delle invasioni delle popolazioni di origine germanica nella seconda met\u00e0 del Cinquecento.\nDopo i Longobardi, verso l'Ottocento, nella zona si insediarono i Gepidi, che sul finire del secolo dovettero affrontare l'arrivo degli Ungari. \u00c8 proprio in questo periodo che \u00e8 presumibile far risalire la rinascita del presidio militare a Zevio con la costruzione del castello. Ciononostante, la prima testimonianza pervenutaci relativa al castello di Zevio si ritrova in un atto di permuta del 976-977. Notizie successive risalgono al XII secolo, durante il quale ebbe luogo una ribellione contro Tomasino degli Erzoni o Lendinara con l'assalto del castello, che fu incendiato. Il castello ritorna poi nelle cronache relative alla contrapposizione tra Guelfi e Ghibellini che infuri\u00f2 nei primi decenni del Duecento e che provoc\u00f2 anche la distruzione di Zevio.\nDopo la fine della dinastia scaligera al termine del XIV secolo, vi fu il dominio visconteo seguito, all'inizio del Quattrocento, dalla dominazione veneziana. Proprio durante il governo della Serenissima, tra il 1435 e 1442, venne presa la decisione di smilitarizzare il castello e l'edificio divenne una villa residenziale di propriet\u00e0 della famiglia Sagramoso, una delle pi\u00f9 antiche e potenti dinastie di Verona. Non esiste una datazione certa relativa al passaggio di propriet\u00e0, che tuttavia risulta confermato nel 1620, grazie ad un documento che attesta la richiesta da parte di un Sagramoso di demolire alcune case che impedivano la visuale davanti al castello. La villa resta possedimento della famiglia per lungo tempo e nel corso del Settecento diventa un rinomato luogo di soggiorno e svago.\nNel corso dell'Ottocento l'edificio inizia il suo declino, probabilmente dovuto alla perdita di importanza della tenuta per la famiglia Sagramoso, e nel 1868 il complesso diventa propriet\u00e0 comunale. A partire da questo momento l'ampia struttura viene utilizzata per gli scopi pi\u00f9 diversi: da abitazione privata a scuola elementare prima maschile e successivamente femminile, da teatro ad abitazione di suore, ma anche asilo e caserma dei carabinieri. A partire dal 1990 diventa la sede municipale del Comune di Zevio.\nDescrizione.\nVilla Sagramoso sorge nelle vicinanze di un guado in una delle anse del fiume Adige. Nonostante oggi il castello appaia come un complesso piuttosto eterogeneo, per le irregolarit\u00e0 del terreno ma soprattutto per le profonde modifiche apportate nel corso dei secoli, l'impianto della struttura riflette le origini militari dell'edificio. Su di un'area circoscritta da una cinta ellittica \u00e8 tuttora visibile il tozzo mastio circondato da edifici di servizio.\nIl complesso \u00e8 formato da tre parti che si distinguono per l'epoca di costruzione e per il valore architettonico.\nAlla fine degli anni ottanta, il complesso \u00e8 stato sottoposto ad un importante intervento di recupero e di restauro conservativo, in seguito al quale \u00e8 stato insediato il Municipio.\nDurante la lunga storia del castello gli edifici che lo compongono sono stati pi\u00f9 volte danneggiati, distrutti e ricostruiti. L'intera struttura ha subito numerose e importanti trasformazioni nella seconda met\u00e0 del XVII secolo che hanno tuttavia mantenuto alcuni elementi retaggio dell'originaria funzione militare come il fossato, la torre, i sotterranei con copertura a volta, il ponte e il ponte levatoio. Altri elementi sono andati invece persi, come i grandi saloni interni e il giardino botanico antistante la villa, un tempo sede di un orto botanico per la sperimentazione di nuovi frutti.\nCon l'insediamento della famiglia Sagramoso e l'utilizzo della villa come residenza privata, il castello divenne il centro dell'importante propriet\u00e0 fondiaria della famiglia, che ne fece un rinomato luogo di soggiorno e di svago per importanti figure dell'epoca. A testimonianza di questo periodo rimane un'epigrafe posta sul lato meridionale del ponte che ricorda il matrimonio di Bianca Sagramoso con Luigi della Torre.\nSul lato orientale del corpo principale a quattro piani \u00e8 ben visibile dal cortile una lapide databile intorno al Settecento con la quale si celebra il cane Pudl e le sue imprese come cane da caccia.\nFino al 1914, adiacente agli edifici della villa, esisteva una \"giassara\" (ghiacciaia). Posta nel giardino, era una struttura esterna ma dipendente dal Castello; si trattava di una costruzione in parte ipogea, poco sporgente dal terreno, in tutto simile a quelle che si trovano in Lessinia. A causa delle scarse misure igieniche il suo utilizzo venne interrotto."}
{"id": "3555680", "revid": "123053907", "url": "https://it.wikipedia.org/wiki?curid=3555680", "title": "Episodi di Geronimo Stilton (prima stagione)", "text": "La prima stagione della serie \u00e8 andata in onda dal 24 settembre 2009 all'11 gennaio 2010 su Rai 2. \u00c8 stata poi raccolta in 6 DVD editi e distribuiti dalla Universal, usciti anche in edicola con TV Sorrisi e Canzoni.\nGli episodi sono in tutto 26 e sono:"}
{"id": "3555686", "revid": "31886", "url": "https://it.wikipedia.org/wiki?curid=3555686", "title": "Nosferattus", "text": "Nosferattus \u00e8 un genere di ragni appartenente alla famiglia Salticidae.\nEtimologia.\nIl nome risulta dalla fusione del termine Nosferatu, termine che richiama un celebre vampiro, col suffisso \"-attus\", caratteristico di vari generi della famiglia Salticidae, un tempo denominata \"Attidae\".\nCaratteristiche.\nQuesto genere \u00e8 verosimilmente correlato ad Aillutticus per varie peculiarit\u00e0 in comune, fra le quali un cefalotorace largo e innalzato come postura, di forma arrotondata nella parte posteriore degli occhi e leggermente convesso in quella anteriore.\nDistribuzione.\nLe cinque specie oggi note di questo genere sono state rinvenute in varie localit\u00e0 del Brasile: la N. aegis nello Stato di Tocantins, la N. ciliatus e la N. discus nello Stato di Maranh\u00e3o, la N. palmatus nel piccolo Stato di Sergipe e infine la N. occultus rinvenuta nello Stato di Cear\u00e1 e nel Maranh\u00e3o.\nTassonomia.\nA dicembre 2010, si compone di cinque specie:"}
{"id": "3555688", "revid": "729019", "url": "https://it.wikipedia.org/wiki?curid=3555688", "title": "Tranvia Forl\u00ec-Ravenna", "text": "La tranvia Forl\u00ec-Ravenna era una linea tranviaria interurbana a vapore che colleg\u00f2 Forl\u00ec a Ravenna tra il 1883 e il 1929.\nStoria.\nNegli anni settanta del XIX secolo, Ravenna godeva di un unico collegamento ferroviario, una diramazione della linea Bologna-Ancona che metteva il capoluogo romagnolo in collegamento con Castel Bolognese. Forl\u00ec dista in linea d'aria da Ravenna meno di 30\u00a0km, ma il collegamento su strada ferrata era lungo 61\u00a0km.\nLa gestione Brusaporci.\nLa domanda per una tranvia a vapore che unisse le due citt\u00e0 fu avanzata alle rispettive province da due uomini d'affari, l'ingegner Giulio Romagnoli di Forl\u00ec e Giovanni Brusaporci di Meldola, nella primavera del 1879. Gli stessi avevano proposto all'ente provinciale forlivese anche un collegamento Forl\u00ec-Ronco-Meldola. Nel 1881 tale linea fu aperta all'esercizio, mentre per la linea verso il ravennate occorse pi\u00f9 tempo. Gli studi furono ultimati solo nel 1882; il benestare ministeriale arriv\u00f2 il 17 gennaio dell'anno seguente e quindi solo il 30 giugno Brusaporci firm\u00f2 il capitolato che gli concesse l'esercizio della tranvia. L'apertura al servizio passeggeri avvenne il 10 novembre 1883, mentre quello merci fu avviato l'anno seguente.\nIl 7 novembre 1884, il tram giunse alla Darsena di Ravenna, nei pressi della stazione ferroviaria. Brusaporci avrebbe voluto che la tranvia attraversasse il centro cittadino, ma il consiglio comunale fu contrario all'idea, per cui il tracciato urbano aggir\u00f2 il centro passando in mezzo al quartiere Garibaldi.\nLa \"Belga\".\nNel 1885, Brusaporci cedette la concessione alla Soci\u00e9t\u00e9 Anonyme des Tramways des Romagnes, societ\u00e0 di diritto belga [del gruppo Entreprise Generale de Travaux (\"Engetra\").\nCon la \"belga\" furono acquisiti nuovi rotabili e si increment\u00f2 il traffico merci: negli anni seguenti furono aperti i raccordi con la Fonderia Forlanini di Forl\u00ec ed alcune fornaci, oltre alla linea Ravenna-Classe, di 4\u00a0km, inaugurata il 3 giugno 1900 e destinata prevalentemente al traffico generato dallo zuccherificio di Classe; la stessa societ\u00e0 Ligure Ravennate, proprietaria dello zuccherificio, aveva infatti promosso la linea. Nello stesso tempo si incrementarono i disagi e le lamentele sia da parte degli abitanti delle zone attraversate dalla linea sia dei suoi utenti.\nNel 1906, il comune ravennate chiese ed ottenne di trasferire i binari alle spalle del quartiere Garibaldi, dopo le lamentele dei suoi abitanti, le quali risalivano fin dal 1888. Fra il 1913 e il 1914 al tracciato da poco spostato si aggiunse un altro tronco, pi\u00f9 esterno, che fu percorso dai soli treni merci diretti alla Darsena.\nNel anni dieci del XX secolo, la \"belga\" si propose per alcuni nuovi progetti tranviari come la linea Classe-Marina (1911) e la Ravenna-Porto Corsini (1912). Se per la prima richiesta non si ebbe alcuna prosecuzione concreta, per la seconda si ottenne una concessione su un progetto disegnato dall'ingegner Alfredo Poletti, ma i lavori non vennero avviati. Secondo il Giuntini (1996), il mancato inizio dei lavori pu\u00f2 essere imputato al cambio di ragione sociale. Nel 1912, infatti la Belga divenne Societ\u00e0 Anonima Tramways de Lombardie et Romagnes (SATLR), acquisendo la gestione diretta di altre linee tranviarie dell'\"Engetra\" in Italia.\nDurante la prima guerra mondiale, l'Ufficio Speciale delle Ferrovie ridusse le assegnazioni di coke, costringendo la SATLR ad interrompere il servizio nel giugno 1917.\nFra il rilancio e la chiusura.\nL'esercizio riprese nel dopoguerra, ma nel 1922 e nel 1923 la gestione tranviaria fu cos\u00ec deficitaria che la SATLR minacci\u00f2 la chiusura della linea. Le due deputazioni provinciali furono d'accordo per sostituire l'\"obsoleta\" trazione a vapore con quella elettrica e aprirono le trattative con l'impresa belga. Ben presto alle province si aggiunse anche la Camera di Commercio di Ravenna, intenzionata a favorire la sostituzione dei belgi con nuovi concessionari.\nNel 1924 si avviarono le pratiche per elettrificare la linea e prolungarla fino a Porto Corsini. Le province avrebbero riscattato sia la Forl\u00ec-Ravenna sia la Meldola-Forl\u00ec, mentre la Banca Tecnica Industriale le avrebbe ristrutturate ed elettrificate, ottenendone in cambio l'esercizio. Anche questo progetto, tuttavia, fin\u00ec in un nulla di fatto.\nIl traffico merci cess\u00f2 il 31 dicembre 1929, mentre quello viaggiator\u00ec prosegu\u00ec fino al successivo 10 gennaio 1930.\nCaratteristiche.\nLa linea era una tranvia interurbana a binario semplice lunga 27\u00a0km. Lo scartamento adottato era metrico, con rotaie da 18\u00a0kg/m posate in spezzoni da 7,50 m.\nLa pendenza massima del tracciato risultava del 17,50 per mille, mentre la distanza minima dalle case fu fissata a 2,5 metri. Il raggio minimo di curvatura era di 150\u00a0m.\nPer il servizio erano impiegate locomotive a vapore di tipo tranviario che potevano rimorchiare fino a cinque carrozze. La velocit\u00e0 massima consentita fu fissata a 20\u00a0km/h nei tratti extraurbani e 6\u00a0km/h, con accompagnamento da parte del personale, in quelli urbani. Il Giuntini (1996) riporta varie testimonianze per le quali i limiti sia di velocit\u00e0 e sia di rimorchi trainabili non vennero rispettati. La percorrenza risultava di 98 minuti.\nLa linea per Classe era armata con rotaie Vignoles da 21\u00a0kg/m.\nPercorso.\nLasciata Ravenna e superato un primo punto d'incrocio al Ponte della Cella, sul fiume Montone, il binario tranviario seguiva la \"via Ravegnana\", lungo l'argine sinistro del fiume Ronco, servendo Longana, Ghibullo, Gambellara, Coccolia e Durazzanino e sovrappassando, dopo questa localit\u00e0, il canale Emiliano Romagnolo, per giungere al capolinea forlivese.\nA Forl\u00ec la stazione era comune alla linea per Meldola, posta lateralmente a via Alfredo Oriani () e presso la quale avevano sede il deposito-officina e la direzione di esercizio.\nSempre a Forl\u00ec rimase per pochi anni in esercizio una breve diramazione urbana fra Piazzale della Vittoria e Piazza Vittorio Emanuele II (attuale Piazza Aurelio Saffi), lungo l'allora Corso Vittorio Emanuele (poi Corso della Repubblica).\nMateriale rotabile.\nPer la trazione dei treni delle due linee furono utilizzate in totale 15 locomotive a vapore di tipo tranviario di vari tipi, cos\u00ec riassumibili:"}
{"id": "3555693", "revid": "339392", "url": "https://it.wikipedia.org/wiki?curid=3555693", "title": "Vittime degli anni di piombo e della strategia della tensione", "text": ""}
{"id": "3555697", "revid": "486946", "url": "https://it.wikipedia.org/wiki?curid=3555697", "title": "Vittime degli anni di piombo e della strategia della tensione nel 1969", "text": ""}
{"id": "3555699", "revid": "339392", "url": "https://it.wikipedia.org/wiki?curid=3555699", "title": "Vittime degli anni di piombo e della strategia della tensione nel 1970", "text": ""}
{"id": "3555700", "revid": "339392", "url": "https://it.wikipedia.org/wiki?curid=3555700", "title": "Vittime degli anni di piombo e della strategia della tensione nel 1971", "text": ""}
{"id": "3555701", "revid": "339392", "url": "https://it.wikipedia.org/wiki?curid=3555701", "title": "Vittime degli anni di piombo e della strategia della tensione nel 1972", "text": ""}
{"id": "3555702", "revid": "339392", "url": "https://it.wikipedia.org/wiki?curid=3555702", "title": "Vittime degli anni di piombo e della strategia della tensione nel 1973", "text": ""}
{"id": "3555705", "revid": "112856874", "url": "https://it.wikipedia.org/wiki?curid=3555705", "title": "Paul Malakwen Kosgei", "text": "Biografia.\nHa stabilito il record del mondo juniores nei 3000 siepi nel 1997 e conquistato medaglie in tre edizioni consecutive dei campionati del mondo di corsa campestre fra il 1998 ed il 2000.\nIl 2002 \u00e8 per lui un anno pieno di successi: l'oro al mondiale di mezza maratona, la vittoria ai Campionati africani nei 10.000 metri e l'argento ai Giochi del Commonwealth, ancora nei 10.000 metri.\nFocalizzatosi nella corsa su strada, nel 2004 ha stabilito il record del mondo dei 25\u00a0km in running 1:12:45. Il suo primato personale nella mezza maratona \u00e8 59:07, con cui ha vinto la mezza maratona di Berlino del 2006.\nPassato alla distanza piena, ha conquistato il primo posto alla Maratona d'Italia 2010 con 2:09:00, record della corsa."}
{"id": "3555706", "revid": "339392", "url": "https://it.wikipedia.org/wiki?curid=3555706", "title": "Vittime degli anni di piombo e della strategia della tensione nel 1974", "text": ""}
{"id": "3555708", "revid": "339392", "url": "https://it.wikipedia.org/wiki?curid=3555708", "title": "Vittime degli anni di piombo e della strategia della tensione nel 1975", "text": ""}
{"id": "3555709", "revid": "339392", "url": "https://it.wikipedia.org/wiki?curid=3555709", "title": "Vittime degli anni di piombo e della strategia della tensione nel 1976", "text": ""}
{"id": "3555711", "revid": "339392", "url": "https://it.wikipedia.org/wiki?curid=3555711", "title": "Vittime degli anni di piombo e della strategia della tensione nel 1977", "text": ""}
{"id": "3555712", "revid": "339392", "url": "https://it.wikipedia.org/wiki?curid=3555712", "title": "Vittime degli anni di piombo e della strategia della tensione nel 1978", "text": ""}
{"id": "3555715", "revid": "273833", "url": "https://it.wikipedia.org/wiki?curid=3555715", "title": "Polepie", "text": ""}
{"id": "3555719", "revid": "123818199", "url": "https://it.wikipedia.org/wiki?curid=3555719", "title": "Phil McGraw", "text": "Biografia.\nMcGraw \u00e8 nato a Vinita, in Oklahoma, l'1 settembre 1950, figlio di Joseph J. McGraw Jr. e di sua moglie, Anne Geraldine \"Jerry\". \u00c8 cresciuto con due sorelle maggiori, Deana e Donna, e la sorella minore Brenda nei giacimenti petroliferi del North Texas dove suo padre era un fornitore di attrezzature. All'et\u00e0 di 13 anni, ha lavorato presso uno stand di A&amp;W Root Beer e una catena locale chiamata 'Pizza Planet' a Oklahoma City.\nMcGraw si trasfer\u00ec in Kansas con suo padre e come lui perseguiva lo stesso obiettivo di diventare uno psicologo. L\u00ec ha frequentato la Shawnee Mission North High School a Overland Park, nel Kansas. Ha giocato come difensore nella squadra di football del liceo e nel 1968 ha vinto una borsa di studio per il football all'Universit\u00e0 di Tulsa, dove ha giocato come difensore centrale sotto l'allenatore Glenn Dobbs. Successivamente si \u00e8 trasferito alla Midwestern State University di Wichita Falls, in Texas.\nMcGraw si \u00e8 laureato nel 1975 alla Midwestern State University con una laurea triennale in psicologia. Continuando con un master in psicologia sperimentale nel 1976 e un dottorato di ricerca in psicologia clinica nel 1979 presso la University of North Texas, dove la sua tesi era intitolata \"Artrite reumatoide: un intervento psicologico\". Ha svolto un anno di formazione post-dottorato in Psicologia forense presso il Wilmington Institute. Il consigliere di dottorato di McGraw era Frank Lawlis, che in seguito divenne il principale psicologo collaboratore per lo show televisivo 'Dr. Phil.McGraw'. Ha cominciato ad accumulare popolarit\u00e0 negli anni '90 al The Oprah Winfrey Show. Dal 2002 \u00e8 autore e presentatore del popolare talk show omonimo \"Dr. Phil\". Nel 2015, la rivista Forbes ha calcolato il suo guadagno in 70 milioni di dollari nei precedenti 12 mesi, classificandolo come la quindicesima celebrit\u00e0 mondiale per introiti.\nHa interpretato s\u00e9 stesso in molte serie tv e film, tra cui \"Scary Movie 4\" del 2006, \"Love the Beast\" del 2009 e \"Hello Kitty\" del 2019.\nViene citato spesso in Supernatural."}
{"id": "3555720", "revid": "339392", "url": "https://it.wikipedia.org/wiki?curid=3555720", "title": "Vittime degli anni di piombo e della strategia della tensione nel 1979", "text": ""}
{"id": "3555721", "revid": "339392", "url": "https://it.wikipedia.org/wiki?curid=3555721", "title": "Vittime degli anni di piombo e della strategia della tensione nel 1980", "text": ""}
{"id": "3555722", "revid": "339392", "url": "https://it.wikipedia.org/wiki?curid=3555722", "title": "Vittime degli anni di piombo e della strategia della tensione nel 1981", "text": ""}
{"id": "3555725", "revid": "339392", "url": "https://it.wikipedia.org/wiki?curid=3555725", "title": "Vittime della violenza politica e della strategia della tensione nel 1982", "text": ""}
{"id": "3555726", "revid": "339392", "url": "https://it.wikipedia.org/wiki?curid=3555726", "title": "Vittime della violenza politica e della strategia della tensione nel 1983", "text": ""}
{"id": "3555727", "revid": "339392", "url": "https://it.wikipedia.org/wiki?curid=3555727", "title": "Vittime della violenza politica e della strategia della tensione nel 1984", "text": ""}
{"id": "3555728", "revid": "716642", "url": "https://it.wikipedia.org/wiki?curid=3555728", "title": "Irak'li Kobalia", "text": "Carriera.\nKobalia ha iniziato la sua carriera nel Baia Zugdidi, prima di trasferirsi in prestito al Met'alurgi Rustavi nel 2011. Ha partecipato alla fase di qualificazione della UEFA Europa League 2011-2012. In questa occasione ha messo a segno al minuto 48 del secondo tempo la rete decisiva nella sfida contro la societ\u00e0 armena del Bananc'; nell'arco di questa stagione gioca complessivamente 5 partite nei turni preliminari di Europa League.\nDopo l'eliminazione del Met'alurgi Rustavi dall'Europa League \u00e8 tornato al Baia Zugdidi."}
{"id": "3555731", "revid": "1341291", "url": "https://it.wikipedia.org/wiki?curid=3555731", "title": "Freccia Vallone 1996", "text": "La Freccia Vallone 1996, sessantesima edizione della corsa, si svolse il 17 aprile 1996 su un percorso di 200,5 km da Spa al muro di Huy. Fu vinta dallo statunitense Lance Armstrong, al traguardo con il tempo di 4h40'00\" alla media di 42,964\u00a0km/h.\nPartenza a Spa con 182 ciclisti di cui 98 portarono a termine il percorso."}
{"id": "3555733", "revid": "640469", "url": "https://it.wikipedia.org/wiki?curid=3555733", "title": "Sanremo 1983", "text": ""}
{"id": "3555734", "revid": "5456", "url": "https://it.wikipedia.org/wiki?curid=3555734", "title": "Paul Kosgei", "text": ""}
{"id": "3555739", "revid": "520814", "url": "https://it.wikipedia.org/wiki?curid=3555739", "title": "Jos\u00e9 Ignacio Hurtado Capilla", "text": ""}
{"id": "3555740", "revid": "287204", "url": "https://it.wikipedia.org/wiki?curid=3555740", "title": "Inaki Hurtado", "text": ""}
{"id": "3555741", "revid": "520814", "url": "https://it.wikipedia.org/wiki?curid=3555741", "title": "Jos\u00e9 Ignacio Hurtado", "text": ""}
{"id": "3555743", "revid": "47767", "url": "https://it.wikipedia.org/wiki?curid=3555743", "title": "Terenas Menethil II", "text": ""}
{"id": "3555744", "revid": "47767", "url": "https://it.wikipedia.org/wiki?curid=3555744", "title": "Terenas Menethil", "text": ""}
{"id": "3555745", "revid": "47767", "url": "https://it.wikipedia.org/wiki?curid=3555745", "title": "Re Terenas", "text": ""}
{"id": "3555758", "revid": "1341291", "url": "https://it.wikipedia.org/wiki?curid=3555758", "title": "Freccia Vallone 1995", "text": "La Freccia Vallone 1995, cinquantanovesima edizione della corsa, si svolse il 12 aprile 1995 su un percorso di 205,5 km da Spa al muro di Huy. Fu vinta dal francese Laurent Jalabert, al traguardo con il tempo di 4h51'00\" alla media di 42,371\u00a0km/h.\nPartenza a Spa con 187 ciclisti di cui 88 portarono a termine il percorso."}
{"id": "3555771", "revid": "1573940", "url": "https://it.wikipedia.org/wiki?curid=3555771", "title": "Nilssonia formosa", "text": "La tartaruga dal guscio molle pavonina del Myanmar (Nilssonia formosa ) \u00e8 una tartaruga d'acqua dolce della famiglia dei Trionichidi.\nDescrizione.\nIl carapace rotondo (lungo fino a 65\u00a0cm) \u00e8 di colore verde oliva o marrone oliva con reticolazioni nerastre e, negli esemplari giovani, quattro ocelli scuri dai margini chiari che scompaiono con l'et\u00e0. Il piastrone \u00e8 bianco. La testa, il collo e le zampe sono verde oliva con numerose macchie giallastre dai margini scuri; su ogni lato della testa vi \u00e8 una macchia allungata, mentre altre chiazze chiare sono presenti sulle tempie, intorno agli angoli della bocca e sul mento. La parte ventrale di mento e collo \u00e8 color crema.\nDistribuzione e habitat.\nL'areale della tartaruga dal guscio molle pavonina del Myanmar, come indica il nome, sembra essere ristretto ai fiumi Irrawaddy, Sittang e Salween, in Myanmar. Smith considera questa specie piuttosto comune nel corso inferiore dell'Irrawaddy, mentre Annandale ritiene che il suo areale si spinga fino ai confini con la Cina.\nBiologia.\nAnnandale descrisse una colonia di questi rettili mantenuta in una vasca nel Tempio di Maha Myat Muni, a Mandalay. Le tartarughe addomesticate non hanno timore dell'uomo e si avvicinano se vengono offerti loro carne di pollo e riso. Malgrado Annandale avesse trovato nella vasca molti esemplari deformi, Peter Paul van Dijk non ne vide nemmeno uno quando visit\u00f2 il tempio nel 1992."}
{"id": "3555773", "revid": "122127511", "url": "https://it.wikipedia.org/wiki?curid=3555773", "title": "Miss Mondo 1962", "text": "Miss Mondo 1962, la dodicesima edizione di Miss Mondo, si \u00e8 tenuta l'8 novembre 1962, presso il Lyceum Theatre di Londra. Il concorso \u00e8 stato presentato da Michael Aspel. Catharina Lodders, rappresentante dei Paesi Bassi \u00e8 stata incoronata Miss Mondo 1962."}
{"id": "3555774", "revid": "729019", "url": "https://it.wikipedia.org/wiki?curid=3555774", "title": "Scoglietto di Portoferraio", "text": "Lo scoglietto di Portoferraio \u00e8 un'isola minore dell'Arcipelago Toscano.\n\u00c8 situata circa 1,5\u00a0km a nord-est di capo Bianco; amministrativamente fa parte del comune elbano di Portoferraio.\nCaratteristiche.\nL'isolotto, anticamente chiamato Ferraiola (da \"Ferraia\", nome medievale di Portoferraio), \u00e8 quasi privo di vegetazione e sulla sua sommit\u00e0 \u00e8 collocato il faro dello Scoglietto di Portoferraio, edificato nel 1910.\nNon fa parte del Parco nazionale dell'Arcipelago Toscano, mentre il tratto di mare che la circonda \u00e8 compreso dal 1971 nell'area di tutela biologica \"Le Ghiaie - Scoglietto \u2013 Capo Bianco\", dove \u00e8 vietata la pesca per disposizione del MInistero delle Politiche Agricole..\nLa zona \u00e8 ricchissima di pesci e nelle praterie di posidonia trova rifugio un'abbondante fauna di invertebrati; per questo il luogo \u00e8 molto apprezzato dagli appassionati di immersioni subacquee.\nAl momento risulta vietato arrampicarsi sulle rocce pena sanzione pecunaria\nAccesso.\n\u00c8 facilmente raggiungibile in barca dalla spiaggia delle Ghiaie; la traversata a nuoto \u00e8 poco consigliabile per ragioni di sicurezza dovute alla lunghezza del percorso."}
{"id": "3555777", "revid": "1305772", "url": "https://it.wikipedia.org/wiki?curid=3555777", "title": "Enzo Muzii", "text": "Biografia.\nGiornalista dal 1949 al 1962, si occup\u00f2 prevalentemente di critica teatrale e cinematografica. \nEsord\u00ec come regista nel film collettivo \"I misteri di Roma\" (1962), documentario su aspetti poco noti della capitale coordinato da Cesare Zavattini. Sempre con Zavattini (e Fabio Carpi) collabor\u00f2 alla sceneggiatura di \"Una sera come le altre\" di Vittorio De Sica, episodio di \"Le streghe\" (1967).\nPer il cinema nell'estate del 1967 gir\u00f2 a Positano il suo primo film \"Come l'amore\", con Annamaria Guarnieri e Alfred Lynch, vincitore dell'Orso d'argento al Festival di Berlino 1968. Successivamente diresse il film \"Una macchia rosa\" (1970).\nPer la televisione: \"Alle origini della mafia\" (sceneggiato con Brando Giordani, da Leonardo Sciascia e Giandomenico Giagni), \"La signorina Else\" (dal racconto di Schnitzler), \"La singolare avventura di Francesco Maria\" (da un racconto di Brancati), \"Fosca\", dal romanzo omonimo di Igino Ugo Tarchetti."}
{"id": "3555780", "revid": "1067855", "url": "https://it.wikipedia.org/wiki?curid=3555780", "title": "Supercoppa italiana 2003 (pallacanestro maschile)", "text": "La Supercoppa italiana 2003 fu la 9\u00aa supercoppa italiana di pallacanestro maschile.\nFu vinta dalla Pallacanestro Cant\u00f9 contro la Benetton Treviso.\nIl titolo di MVP dell'incontro \u00e8 stato assegnato al canturino Nate Johnson."}
{"id": "3555782", "revid": "1442080", "url": "https://it.wikipedia.org/wiki?curid=3555782", "title": "Torneo di Wimbledon 2011 - Doppio maschile per invito", "text": "Donald Johnson e Jared Palmer erano i detentori del titolo, ma sono stati eliminati nel round robin.\nJacco Eltingh e Paul Haarhuis hanno battuto in finale Jonas Bj\u00f6rkman e Todd Woodbridge 3\u20136, 6\u20133, [13\u201311]"}
{"id": "3555786", "revid": "116710844", "url": "https://it.wikipedia.org/wiki?curid=3555786", "title": "Miss Universo 1962", "text": "Miss Universo 1962, undicesima edizione di Miss Universo, si \u00e8 tenuta a Miami, negli Stati Uniti d'America il 14 luglio 1962. L'evento \u00e8 stato presentato da Gene Rayburn. Norma Nolan, Miss Argentina, \u00e8 stata incoronata Miss Universo 1962."}
{"id": "3555791", "revid": "599013", "url": "https://it.wikipedia.org/wiki?curid=3555791", "title": "Suore dello Spirito Santo (Ariano Irpino)", "text": "Le Suore dello Spirito Santo sono un istituto religioso femminile di diritto pontificio.\nStoria.\nLa congregazione deriva dal monastero delle Benedettine Cassinesi di Ariano Irpino, presso il quale esisteva anche un educandato. Il monastero venne soppresso il 7 luglio 1866 e le benedettine, per poter continuare la loro attivit\u00e0, chiesero al vescovo Francesco Trotta di trasformare la comunit\u00e0 monastica in congregazione religiosa: la congregazione venne eretta con decreto dell'8 dicembre 1877.\nIl nuovo vescovo di Ariano, il lazzarista Andrea D'Agostino, riorganizz\u00f2 la congregazione e diede alle suore delle nuove costituzioni, pi\u00f9 consone alla loro attivit\u00e0 educativa. Per questo, assieme a Giuseppina Arcucci, prima superiora generale della congregazione, D'Agostino \u00e8 considerato fondatore delle suore dello Spirito Santo.\nL'istituto venne approvato dalla Santa Sede il 23 dicembre 1948. Nella casa madre di Ariano Irpino sono ubicati il sepolcro della fondatrice e il museo \"Arcucci\" a lei dedicato.\nAttivit\u00e0 e diffusione.\nLe religiose si dedicano principalmente all'istruzione e all'educazione cristiana della giovent\u00f9 e ad altre opere caritative.\nOltre che in Italia, la congregazione \u00e8 presente, dal 1986, nelle Filippine (fino al 1974 era presente anche in Canada) nonch\u00e9, dal 2002, in Indonesia. La sede generalizia \u00e8 a Roma.\nAlla fine del 2008 la congregazione contava 100 religiose in 11 case."}
{"id": "3555796", "revid": "1442080", "url": "https://it.wikipedia.org/wiki?curid=3555796", "title": "Tito Menenio Agrippa Lanato", "text": "del V secolo a.C.\nBiografia.\nTito Menenio apparteneva al ramo Lanato della nobile \"gens\" Menenia, un'antica \"gens\" patrizia dell'antica Roma. Era il figlio di Agrippa Menenio Lanato, console nel 503 a.C. e il padre di Tito Menenio Lanato, console nel 452 a.C. e di Lucio Menenio Agrippa Lanato, console nel 440 a.C.\nNel 477 a.C. venne eletto console con Gaio Orazio Pulvillo. Il Senato gli affid\u00f2 la conduzione della campagna contro Veio ed il compito di portare soccorso ai Fabii, mentre al console Gaio Orazio fu affidata la campagna contro i Volsci.\nL'esercito romano, condotto da Tito Menenio, non si trovava distante dal luogo dove si svolse la battaglia del Cremera, tanto che a Roma si sparse la voce che il console tard\u00f2 a bella posta a portare aiuto ai Fabii, invidiandone la popolarit\u00e0\nSconfitti i Fabii, i Veienti sconfissero anche l'esercito condotto da Tito Menenio e si accamparono sul Gianicolo, da dove partivano per effettuare scorribande sotto le mura di Roma. Solo il ritorno dell'esercito romano guidato dall'altro console Gaio Orazio, riusc\u00ec a frenare le iniziative dei Veienti, giunti ormai sotto le mura di Roma.\nDopo aver lasciato la carica, nel 476 a.C., Tito fu accusato dai tribuni della plebe Quinto Considio e Tito Genucio di aver lasciato massacrare i Fabii nonostante fosse accampato vicino al luogo della battaglia. Il Senato lo difese cos\u00ec come, qualche anno prima, aveva difeso Coriolano e la popolarit\u00e0 di suo padre, che aveva riconciliato plebei e patrizi in seguito alla prima secessione della plebe, imped\u00ec ai tribuni della plebe di condannarlo all'esilio, ma dovette comunque pagare una multa di 2.000 assi. Questa ammenda equivalse ad una condanna a morte: non potendo sopportare il dolore per tale affronto si rinchiuse dentro casa ove, poco dopo, mor\u00ec."}
{"id": "3555798", "revid": "287204", "url": "https://it.wikipedia.org/wiki?curid=3555798", "title": "Gro\u00dfe Biga", "text": "Gro\u00dfe Biga (Grande Biga) \u00e8 una scultura monumentale di Fritz Koenig. La scultura di bronzo \u00e8 stata creata nell'anno 2000. Si trova a Monaco di Baviera davanti alla Alte Pinakothek nel quartiere di Maxvorstadt.\nBiga \u00e8 un carro a 2 ruote usato nella Roma antica."}
{"id": "3555805", "revid": "63428593", "url": "https://it.wikipedia.org/wiki?curid=3555805", "title": "Licenza di porto di armi", "text": ""}
{"id": "3555816", "revid": "287204", "url": "https://it.wikipedia.org/wiki?curid=3555816", "title": "Compianto sul Cristo morto (Correggio)", "text": "Il Compianto sul Cristo morto \u00e8 un dipinto a olio su tela (157x182 cm) di Correggio, databile al 1524 circa e conservato nella Galleria nazionale di Parma. Con il \"Martirio dei quattro santi\" faceva parte della decorazione della Cappella Del Bono nella chiesa di San Giovanni Evangelista: le due tele decoravano le pareti laterali: il \"Compianto\" a destra e il \"Martirio\" a sinistra.\nStoria.\nLe due tele della Cappella Del Bono sono gi\u00e0 citate nella prima edizione delle Vite di Vasari (1550) seppure con l'erronea collocazione nel Duomo di Parma. La commissione era decisamente importante e fu ottenuta probabilmente anche grazie al successo riscosso dall'imponente affresco della cupola della chiesa di San Giovanni che il Correggio aveva appena terminato.\nIl committente era il nobile parmense Placido Del Bono.\nDescrizione e stile.\nLa tela rappresenta il \"Compianto \"delle persone pi\u00f9 vicine a Cristo che, dopo la deposizione dalla croce (che si intravede sullo sfondo), si raccolgono attorno al suo corpo abbandonato: una delle Marie, San Giovanni che sorregge la Madonna sconvolta dal dolore, la Maddalena piangente ai piedi di Cristo e,sullo sfondo, Nicodemo con la tenaglia che ha tolto i chiodi dalla croce. Si tratta di un tema caro alla devozione popolare fin dal medioevo, poich\u00e9 permetteva ai fedeli di immedesimarsi, partecipando al dolore per il sacrificio di Ges\u00f9.\nLa composizione della scena fu studiata con abilit\u00e0 per essere vista da un'angolazione obliqua, tenendo conto del punto di vista dell'osservatore che si trovava all'ingresso della cappella. La tela \u00e8 organizzata secondo una diagonale suggerita dal corpo di Cristo poggiato sul grembo della Madre svenuta, sostenuta dal giovane san Giovanni. Lo scorcio prospettico esalta la forte dinamicit\u00e0 drammatica delle figure (con la Madonna come indimenticabile protagonista).\nL'artista qui segna un ulteriore sviluppo nella ricerca dedicata alla rappresentazione dei \"moti dell'animo\" che aveva iniziato ad interessare il Correggio a partire dal secondo decennio del Cinquecento.\nMolti artisti trassero incisioni dalla figura di Maddalena e permisero a questa invenzione di circolare fra le botteghe dei pittori e nelle raccolte dei collezionisti. Francesco Scannelli le dedic\u00f2 un intero paragrafo del suo \"Microcosmo\" mettendola addirittura in confronto con la \"Maddalena penitente\" di Caravaggio.\nIn generale si pu\u00f2 dire che il \"Compianto\" costitu\u00ec un modello anche per artisti seicenteschi, come Annibale Carracci, che seppero svilupparne il pathos in direzione barocca."}
{"id": "3555825", "revid": "167951", "url": "https://it.wikipedia.org/wiki?curid=3555825", "title": "Giorgio W. Chili", "text": ""}
{"id": "3555827", "revid": "729019", "url": "https://it.wikipedia.org/wiki?curid=3555827", "title": "Vickers Valparaiso", "text": "Il Vickers Valparaiso era un biplano realizzato dall'azienda britannica Vickers Limited nel corso degli anni venti del XX secolo.\nProgettato per l'utilizzo sia come bombardiere che come ricognitore o osservatore, trov\u00f2 impiego principalmente nell'aeronautica portoghese.\nStoria.\nSviluppo.\nIl successo ottenuto dalla Vickers con il Vixen oltrepass\u00f2 ben presto i confini britannici e sfoci\u00f2 in due ordini da parte dell'Arma dell'Aeronautica militare portoghese (Arma da Aeron\u00e1utica Militar): nello specifico furono ordinati dieci esemplari dotati di motore Napier Lion e quattro equipaggiati con il Rolls-Royce Eagle.\nIl contratto tuttavia riguard\u00f2 una versione da esportazione del velivolo, ribattezzata Valparaiso; questo avvenne poich\u00e9 il Vixen impiegava apparecchiature all'epoca classificate che non potevano essere vendute all'estero.\nUn esemplare di Valparaiso (con motore Napier Lion) venne acquistato dalla Fuerza A\u00e9rea de Chile che, nel 1925, ne ordin\u00f2 18 unit\u00e0 per le quali vennero richieste modifiche di dettaglio; questi esemplari ripresero tuttavia la designazione originale, dando vita alla versione Vixen V (\"Type 116\").\nNel corso del 1929 uno degli esemplari dotati di motore Rolls-Royce venne inviato dall'aeronautica portoghese alla Vickers per l'installazione di un motore Bristol Jupiter. Al ritorno di questo esemplare, in seguito ai positivi riscontri ottenuti nelle prove di collaudo, le autorit\u00e0 portoghesi decisero di acquistare la licenza per la costruzione in loco del Valparaiso: la costruzione del velivolo venne affidata alla Oficinas Gerais de Material Aeron\u00e1utico cui furono ordinati tredici esemplari della nuova versione; anche i motori Jupiter installati su questi esemplari erano realizzati su licenza: in questo caso il costruttore era l'azienda francese Gnome et Rh\u00f4ne.\nDescrizione tecnica.\nIl Vickers Valparaiso era un biplano biposto: analogamente al Vixen, dal quale derivava, aveva fusoliera dalla struttura in tubi d'acciaio ed ali in legno. Anche la configurazione della velatura principale manteneva la formula sesquiplana; gli impennaggi erano di tipo monoplano con l'elemento orizzontale disposto sulla linea mediana della fusoliera, al di sotto della deriva.\nL'equipaggio era disposto in tandem in due postazioni separate: anteriormente prendeva posto il pilota, alle cui spalle sedeva l'osservatore.\nIl carrello d'atterraggio era del tipo triciclo posteriore: le ruote anteriori erano disposte immediatamente davanti al bordo d'attacco dell'ala inferiore, collegate fra loro da una barra trasversale.\nNella prima versione il motore impiegato era un Napier Lion: si trattava del medesimo 12 cilindri a W raffreddato a liquido gi\u00e0 impiegato sul Vixen. La versione Valparaiso II venne motorizzata con un V-12: il Rolls-Royce Eagle, di minor cilindrata e potenza rispetto al precedente. Negli esemplari costruiti in Portogallo su licenza, il motore installato era il radiale Jupiter, costruito su licenza dalla Gnome et Rh\u00f4ne.\nImpiego operativo.\nI Valparaiso Mk.I, dotati del pi\u00f9 potente motore Lion, vennero impiegati nei reparti da ricognizione e bombardamento mentre i Mk.II vennero destinati all'addestramento.\nTra settembre ed ottobre del 1928 due equipaggi portoghesi realizzarono un lungo volo con i Valparaiso Mk.I: compiendo diverse tappe, coprirono circa 9\u00a0950 miglia (circa 16\u00a0000 km) toccando le colonie in Africa occidentale, l'Angola ed il Mozambico mettendo in luce l'affidabilit\u00e0 del velivolo e dei suoi impianti.\nGli esemplari della serie Mk.III diedero prova di estrema affidabilit\u00e0: pur destinati a ruoli secondari rimasero in servizio fino al 1942 quando furono rimpiazzati dai Westland Lysander.\nVersioni.\n\"I dati sulle versioni sono tratti da \"Enciclopedia l'Aviazione\"\".\nUtilizzatori.\n\"Dati tratti da \"Enciclopedia L'Aviazione\"\".\nMilitari.\nFuerza A\u00e9rea de Chile\nArma de Aeron\u00e1utica Militar"}
{"id": "3555835", "revid": "1566286", "url": "https://it.wikipedia.org/wiki?curid=3555835", "title": "\u00c9ric Rochant", "text": "Biografia.\nDopo aver diretto alcuni cortometraggi (tra cui \"Pr\u00e9sence f\u00e9minine\", vincitore nel 1988 del Premio C\u00e9sar per il miglior cortometraggio di fiction), esordisce alla regia di un lungometraggio nel 1989 con \"Un mondo senza piet\u00e0\" (\"Un monde sans piti\u00e9\"), che gli vale il Premio C\u00e9sar per la migliore opera prima, il premio come miglior film alla Settimana internazionale della Critica del Festival di Venezia e il Premio Louis-Delluc e che segna l'esordio dell'attore Yvan Attal, premiato per questo suo debutto con il Premio C\u00e9sar per la migliore promessa maschile e il Prix Michel Simon, poi protagonista dei due successivi film di Rochant, \"Aux yeux du monde\" (1990) e \"Storie di spie\" (\"Les Patriotes\") (1994)."}
{"id": "3555836", "revid": "287204", "url": "https://it.wikipedia.org/wiki?curid=3555836", "title": "Eric Rochant", "text": ""}
{"id": "3555839", "revid": "149587", "url": "https://it.wikipedia.org/wiki?curid=3555839", "title": "Proteste post-elettorali del 2009-2010 in Iran", "text": ""}
{"id": "3555843", "revid": "93556", "url": "https://it.wikipedia.org/wiki?curid=3555843", "title": "Dipartimento del Metauro (1798)", "text": "Il dipartimento del Metauro fu un dipartimento della Repubblica Romana, esistito dal 1798 al 1799. Prendeva il nome dal fiume Metauro e aveva per capoluogo Ancona.\nTerritorio.\nIl dipartimento del Metauro insisteva sulla parte pi\u00f9 settentrionale delle Marche, esclusi il pesarese e il Montefeltro. Confinava a nord con la Repubblica Cisalpina e il Granducato di Toscana, a ovest con il dipartimento del Trasimeno, a sud con il dipartimento del Musone e a est con il mar Adriatico.\nStoria.\nIl dipartimento del Metauro si dissolse con il ritorno del governo pontificio nel 1799. Nel 1808, con l'avvento del Regno d'Italia napoleonico, l'articolazione amministrativa fu ricostituita con il medesimo nome ma entro confini parzialmente diversi.\nSuddivisione amministrativa.\nL'ultimo riparto amministrativo del Metauro, definito il 26 fiorile anno VI, prevedeva la suddivisione del dipartimento in 3 distretti e 15 cantoni."}
{"id": "3555853", "revid": "287204", "url": "https://it.wikipedia.org/wiki?curid=3555853", "title": "David Garc\u00eca de la Cruz", "text": ""}
{"id": "3555854", "revid": "287204", "url": "https://it.wikipedia.org/wiki?curid=3555854", "title": "Joan Pujol Garc\u00eca", "text": ""}
{"id": "3555856", "revid": "287204", "url": "https://it.wikipedia.org/wiki?curid=3555856", "title": "Laurent P\u00eacheux", "text": "Biografia.\nVerso il 1745 conobbe Charles-Joseph Natoire a Parigi. Nel 1753, all'et\u00e0 di 24 anni, si trasfer\u00ec in Italia, dove rimase fino alla morte. A Roma incontr\u00f2 Batoni e Mengs. Fu ammesso all'Accademia di belle arti di Roma nel 1762 e all'Accademia di San Luca nel 1764.\nNel 1765 soggiorn\u00f2 alla corte ducale di Parma, dove dipinse i ritratti del duca don Ferdinando di Borbone e della tredicenne Maria Luisa di Borbone, figlia sua e di Luisa Elisabetta di Borbone-Francia. Esegu\u00ec anche alcuni lavori nella Cappella Ducale di San Liborio a Colorno.\nDopo essere stato per breve tempo a Napoli P\u00eacheux torna a Roma, dove realizza diversi affreschi, in particolare nel Palazzo Borghese. Si stabilisce infine a Torino, dove viene nominato direttore dell'Accademia Albertina. A Torino affresca alcune sale della Biblioteca Reale e la chiesa di San Domenico. Nel 1777 esegue il ritratto della marchesa Margherita Sparapani Gentili Boccapadule.\nNoto principalmente come ritrattista, Il suo stile \u00e8 riconducibile al neoclassicismo italiano. Diverse sue opere sono conservate in Francia: \"Venere e Adone\" (1766) nel Museo di Lione; \"Trasfigurazione\" (1765-1779) nel Museo di Dole; altre sue opere sono nel museo di Chamb\u00e9ry. Tra gli allievi si possono ricordare i piemontesi Carlo Pascale D'Illonza e Pietro Fea."}
{"id": "3555858", "revid": "599013", "url": "https://it.wikipedia.org/wiki?curid=3555858", "title": "Laurent P\u00e9cheux", "text": ""}
{"id": "3555860", "revid": "287204", "url": "https://it.wikipedia.org/wiki?curid=3555860", "title": "Laurent Pecheux", "text": ""}
{"id": "3555868", "revid": "2170398", "url": "https://it.wikipedia.org/wiki?curid=3555868", "title": "Alan Rudolph", "text": ""}
{"id": "3555869", "revid": "181699", "url": "https://it.wikipedia.org/wiki?curid=3555869", "title": "Dipartimento del Metauro (Repubblica Romana)", "text": ""}
{"id": "3555871", "revid": "1543377", "url": "https://it.wikipedia.org/wiki?curid=3555871", "title": "Jun Maeda", "text": "\u00c8 considerato un pioniere del mezzo della visual novel, per lo pi\u00f9 nakige. Ha contribuito maggiormente come sceneggiatore e compositore musicale per le visual novel che l'azienda produce. Il suo stile fu ispirato in origine da James Herbert Brennan, ed \u00e8 influenzato dal romanzo \"La fine del mondo e il paese delle meraviglie\" di Haruki Murakami. Il suo nome di nascita in kanji era , cambiato con quello attuale che per\u00f2 non ha alcun mutamento nella pronuncia. Originario della Prefettura di Mie, in Giappone, si \u00e8 diplomato alla scuola superiore di Mie e in seguito si \u00e8 laureato all'Universit\u00e0 Chukyo con una specializzazione in psicologia. Prima di fondare la Key, Maeda ha lavorato per la societ\u00e0 Tactics dove ha avuto un ruolo nella creazione di due giochi: Moon. e . Dopo aver creato la Key, Maeda ha lavorato duramente su titoli famosi come \"Kanon\", \"Air\", \"Clannad\", \"Little Busters!\", \"Angel Beats!\" e \"Charlotte\". \u00c8 anche l'autore di una serie manga intitolata \"Hibiki's Magic\".\nBiografia.\nJun Maeda inizi\u00f2 a scrivere in giovane et\u00e0; quando frequentava la scuola elementare, Maeda scrisse il suo primo librogame amatoriale. All'inizio fu ispirato dalla serie di librogame \"Alla corte di re Art\u00f9\" di J.H. Brennan, in particolar modo dai primi due libri \"Il Castello di Tenebra\" e \"Caccia al Drago\" che trovava particolarmente interessanti. Durante la scuola media, Maeda lavor\u00f2 al giornalino scolastico sul quale pubblic\u00f2 anche alcune sue storie brevi. Una volta cominciata la scuola superiore di Mie, inizi\u00f2 a scrivere testi per canzoni e a comporre musica. Fu a quel tempo che si immerse nel genere fantasy. Nel periodo all'Universit\u00e0 Chukyo, Maeda riusc\u00ec a farsi pubblicare alcune storie brevi sul magazine di light novel seinen \"The Sneaker\", della Kadokawa Shoten. Infine, mentre scriveva la sua tesi di laurea, inizi\u00f2 ad ascoltare musica techno.\nMentre frequentava ancora l'universit\u00e0, Maeda tent\u00f2 di iniziare a lavorare come compositore di musiche per videogiochi e desiderava lavorare per grandi compagnie come Nihon Falcom Corporation, Namco e Capcom, ma non ebbe successo. Alla fine ottenne un colloquio con lo sviluppatore di videogiochi TGL, ma non forn\u00ec la documentazione richiesta e non ottenne il lavoro. Non avendo ottenuto un lavoro in questo campo, Maeda decise di tentare come sceneggiatore di videogiochi. A quel tempo, a met\u00e0 degli anni '90, gli sceneggiatori per videogiochi di largo consumo erano inesperti, perci\u00f2 Maeda fece una prova per giochi per adulti. Nel giro di un mese, scrisse una storia erotica di 300 pagine con l'intenzione di venderla a uno sviluppatore di giochi per adulti. Prov\u00f2 prima con la AliceSoft, produttrice della famosa serie \"Rance\", ma fin\u00ec col lavorare per la Scoop. Alla Scoop, nel 1997, contribu\u00ec come sceneggiatore capo al primo gioco della compagnia, \"Chaos Queen Ry\u014dko\"; tuttavia Maeda non era felice in quell'ambiente di lavoro e rassegn\u00f2 le dimissioni poco dopo aver completato il lavoro.\nDopo aver lasciato la Scoop nel 1997, Maeda and\u00f2 a lavorare per la compagnia Tactics, appena fondata, sotto l'editore Nexton. Qui lavor\u00f2 alla sceneggiatura e alle musiche di \"Moon.\", secondo gioco della compagnia, e, subito dopo, alla sceneggiatura di \"\", terzo gioco della Tactics. Dopo le critiche positive ricevute da entrambi i titoli, Maeda e gran parte dello staff che aveva contribuito alla realizzazione dei due giochi, tra cui Itaru Hinoue, Shinji Orito, Naoki Hisaya e OdiakeS, lasciarono la Tactics per lavorare sotto l'editore VisualArt's dove formarono la Key.\nDopo aver fondato la Key, Maeda lavor\u00f2 a musiche e sceneggiatura del loro primo titolo, \"Kanon\", pubblicato nel 1999, che fu molto popolare nel mercato giapponese dei giochi per adulti. Oltre a Maeda, gran parte della sceneggiatura fu scritta da Naoki Hisaya, che, per\u00f2, lasci\u00f2 la Key poco dopo la produzione di \"Kanon\". In seguito a ci\u00f2, Maeda scrisse la maggior parte della scenggiatura del titolo successivo della Key, \"Air\", per il quale fu inoltre paroliere e uno dei compositori delle musiche. Dopo quattro anni, nel 2004, la Key rilasci\u00f2 il proprio terzo e pi\u00f9 lungo gioco, \"Clannad\", per il quale Maeda scrisse gran parte della sceneggiatura: in tutto, Maeda fece il 75% del lavoro necessario alla realizzazione del gioco. Sempre nel 2004, Maeda inizi\u00f2 a scrivere il suo primo manga, intitolato \"Hibiki's Magic\", che era stato inizialmente concepito come una storia breve quando era uno studente. Nel 2005, Maeda lavor\u00f2 a musiche e sceneggiatura per il quinto gioco della Key, \"\", e ancora a musiche e sceneggiatura del sesto titolo, \"Little Busters!\", pubblicato nel luglio 2007.\nNel numero del febbraio 2007 di \"Comptiq\" fu riportato che Maeda avrebbe avuto l'intenzione di non lavorare pi\u00f9 nello staff di sceneggiatori della Key dopo il completamento di \"Little Busters!\". Comunque, in un'intervista per il numero di dicembre 2007 di \"Dengeki G's Magazine\", Maeda dichiar\u00f2 che avrebbe lavorato ancora alle musiche del successivo gioco della Key. Nel 2007, Maeda compose anche il tema di chiusura per il gioco \"Himawari no Chapel de Kimi to\" per la compagnia Marron, e fu nello staff delle musiche per il gioco \"5\" della Ram, pubblicato nel luglio 2008. Maeda ha lavorato in collaborazione con Na-Ga e con \"Dengeki G's Magazine\" della ASCII Media Works alla serie anime e al media franchise di \"Angel Beats!\" come progettista e scrittore, oltre ad aver composto le musiche dell'anime. Maeda ha contribuito al nono gioco Key, \"Rewrite\", con la composizione delle musiche e con il controllo qualit\u00e0.\nNel 2015, Maeda ha progettato e co-sceneggiato la visual novel di \"Angel Beats!\", componendo anche alcune musiche per il gioco. Maeda ha collaborato di nuovo con Na-Ga, \"Dengeki G's Magazine\", P.A. Works e Aniplex per produrre la sua seconda serie animata \"Charlotte\" nel 2015, contribuendo come progettista, scrittore e compositore delle musiche. Nel 2016, Maeda rivel\u00f2 di soffrire di cardiomiopatia dilatativa e di aver pertanto bisogno di un trapianto di cuore. Maeda \u00e8 accreditato per il soggetto originale e la composizione delle musiche per la visual novel della Key \"Summer Pockets\".\nTematiche.\nNelle sceneggiature scritte da Meda per le visual novel, ci sono alcuni temi ricorrenti correlati al concetto di famiglia e ai legami che tengono una famiglia unita. I legami prevalenti sono quelli materni in una relazione tra una madre e una figlia, come si pu\u00f2 vedere in \"Kanon\", \"Air\" e \"Clannad\". Tuttavia, in uno dei suoi primi lavori, \"Moon.\", c'\u00e8 un conflitto tra la protagonista femminile e la sua defunta madre. D'altra parte, Maeda raramente include descrizioni dettagliata di una relazione paterna nelle sue opere e solo in \"Clannad\" ha esplorato una tale relazione in profondit\u00e0. Un altro tema ricorrente \u00e8 quello del realismo magico, ovvero l'aggiunta di elementi fantastici a una storia che altrimenti apparirebbe normale, come l'aggiunta del mondo dell'illusione in \"Clannad\" o l'uso della magia in \"Air\" e gli elementi sovrannaturali in \"Charlotte\". Similmente, il concetto di passare da un'ambientazione realistica e il mistico Mondo Eterno in \"\" \u00e8 stato paragonato al romanzo \"La fine del mondo e il paese delle meraviglie\" di Haruki Murakami, che utilizza una simile dicotomia tra realt\u00e0 e fantasia.\nDopo la produzione di \"Moon.\" con le sue storie melanconiche, Maeda decide di tentare la strada di quello che sarebbe stato in seguito definito \"crying game\", cominciando con \"One: Kagayaku Kisetsu e\". Un crying game in tal senso \u00e8 un tipo di bish\u014djo game che pu\u00f2 far piangere il giocatore per i personaggi e quindi avere un impatto pi\u00f9 profondo sui giocatori. Quando lavorava a \"Kanon\" con un obiettivo simile, Maeda ha lavorato sugli elementi di depressione per le storie delle due eroine scritte da lui: Makoto Sawatari e Mai Kawasumi.\nMusica.\nJun Maeda compone e scrive le parole per le canzoni e la musica di sottofondo presenti nei giochi sui quali lavora. Alla Tactics, ha composto una sola traccia musicale per \"Moon.\", ma non ha contribuito alle musiche di '. Alla Key, Maeda ha lavorato alle musiche di tutti i titoli prodotti eccetto ' e \"Rewrite Harvest festa!\". Ha anche composto e scritto le parole per la sigla di chiusura delle serie anime di \"Clannad\", e per la sigla di apertura della serie \"Clannad After Story\". Le musiche che Maeda compone per la Key sono pubblicate sotto l'etichetta discografica della Key, Key Sounds Label. Sotto questa etichetta, Maeda ha prodotto tre singoli e un album contenente canzoni scritte e musicate da lui.\nMaeda ha scritto e composto le due canzoni \"Doll\", cantate separatamente da Lia e Aoi Tada, e \"Human\", cantate da Lia; entrambe le versioni di \"Doll\" furono usate come sigle di chiusura principali per la seconda stagione dell'anime \"Gunslinger Girl\" nel 2008, mentre \"Human\" fu usata per l'episodio finale. Il primo lavoro di Maeda come compositore principale fu con la visual novel del 2008, \"5\", della Ram, per la quale ha composto circa venti tracce di musica di sottofondo. Maeda ha scritto e composto anche le sigle di apertura e chiusura usate in \"5\". Maeda ha fondato la propria etichetta discografica chiamata \"Flaming June\" nel 2011, e il primo rilascio per l'etichetta \u00e8 stato il singolo \"Killer Song\" di Nagi Yanagi, pubblicato nel dicembre 2011. La Flaming June ha rilasciato un concept album di Yanagi il 25 aprile 2012 dal titolo \"Owari no Hoshi no Love Song\"."}
{"id": "3555872", "revid": "34392", "url": "https://it.wikipedia.org/wiki?curid=3555872", "title": "Paul Bernardo", "text": ""}
{"id": "3555879", "revid": "287204", "url": "https://it.wikipedia.org/wiki?curid=3555879", "title": "Ponte della Baia di Tsingtao", "text": "Il ponte della Baia di Tsingtao (; in inglese \"Qingdao Haiwan Bridge\" o \"Jiaozhou Bay Bridge\") \u00e8 il ponte pi\u00f9 lungo del mondo. Si trova in Cina, misura 41,58\u00a0km ed \u00e8 stato costruito in soli quattro anni. Unisce la citt\u00e0 di Tsingtao con l'isola Huangdao."}
{"id": "3555880", "revid": "1543377", "url": "https://it.wikipedia.org/wiki?curid=3555880", "title": "David Banner", "text": " Ha iniziato la propria carriera musicale come membro del duo Crooked Lettaz, prima di intraprendere la strada solista dal 2000 con \"Them Firewater Boyz, Vol. 1\" e firmando con la Universal Records nel 2003. Con la Universal, Banner ha pubblicato quattro album: ' (2003), ' (2004), \"Certified\" (2005) e \"The Greatest Story Ever Told\" (2008). Il suo nome d'arte deriva da quello del protagonista della serie televisiva \"L'incredibile Hulk\".\nBiografia.\nDurante l'adolescenza, Banner invia alcuni suoi demo, registrati insieme a degli amici, alla stazione radio di Jackson WJMI, che loda il loro lavoro. After forming the duo Crooked Lettaz in 1999 with rapper Kamikaze, Il suo album di debutto \"Them Firewater Boyz, Vol. 1\" viene pubblicato nel 2000, dall'etichetta indipendente Big Face Records. L'album vende circa 7\u00a0000 copie, ma \u00e8 soprattutto il singolo \"Like a Pimp\", che porta intorno a Banner l'attenzione degli \"addetti ai lavori\", e gli fa ottenere un contratto con la SRC Records, sussidiaria della Universal Records.\nNel 2003 esce nei negozi ', il suo primo album con una major discografica, che include \"Like a Pimp\" a cui collabora Lil Flip, che raggiunge la posizione numero 48 della \"Billboard Hot 100\", la numero 15 della \"Hot R&amp;B/Hip-Hop Songs\" e la numero 10 della \"Hot Rap Tracks\". Nello stesso anno viene pubblicato anche un altro album di Banner ', che inoltre produce il singolo \"Rubberband Man\" di T.I., che ottiene un buon successo.\nNel 2005, viene pubblicato un altro album, \"Certified\". Il primo singolo da esso estratto \u00e8 \"Ain't Got Nothing\", featuring Magic &amp; Lil Boosie, a cui segue \"Play\" che raggiunge la posizione numero 7 della Hot 100 chart, la numero 5 della R&amp;B chart e la numero 3 della rap chart. Il 15 luglio 2008, Banner pubblica il suo quinto album, \"The Greatest Story Ever Told\". Il primo singolo estratto \u00e8 \"9mm\", featuring Akon, Lil Wayne e Snoop Dogg.\nNel 2010 Banner ha lavorato con il produttore hip hop 9th Wonder nella realizzazione di un album in collaborazione intitolato \"Death Of A Pop Star\".\nDavid Banner ha anche creato la colonna sonora dei videogiochi \"Saints Row\" e ', e degli spot televisivi del Gatorade. Come attore, Banner ha partecipato ai film \"This Christmas\" (2007), ' (2010) e \"The Experiment\" (2010).\nNel novembre 2006, Banner \u00e8 stato insignito di un Visionary Award dal National Black Caucus of the State Legislature come riconoscimento del suo lavoro successivo all'Uragano Katrina."}
{"id": "3555881", "revid": "33751", "url": "https://it.wikipedia.org/wiki?curid=3555881", "title": "Channel Four", "text": ""}
{"id": "3555884", "revid": "305248", "url": "https://it.wikipedia.org/wiki?curid=3555884", "title": "Remo Cerasa", "text": "Professionista dal 1938 al 1944 corse prevalentemente da individuale, colse il suo unico successo nel 1939 aggiudicandosi il Giro di Sicilia. Partecip\u00f2 al Giro d'Italia 1938 che chiuse ventiduesimo, sfiorando la vittoria in un paio di tappe."}
{"id": "3555886", "revid": "93556", "url": "https://it.wikipedia.org/wiki?curid=3555886", "title": "Dipartimento del Musone (1798)", "text": "Il dipartimento del Musone fu un dipartimento della Repubblica Romana, esistito dal 1798 al 1799. Prendeva il nome dal fiume Musone e aveva per capoluogo Macerata.\nTerritorio.\nIl dipartimento del Musone insisteva sulle Marche centrali, in coincidenza della futura provincia di Macerata. Includeva il fabrianese e l'osimano, ma non si estendeva al vissano, al camerte e alla fascia a sud del Chienti, compresi invece nel dipartimento del Tronto. Confinava a nord con il dipartimento del Metauro, a ovest con il dipartimento del Trasimeno, a sud con il dipartimento del Tronto e a est con il mar Adriatico.\nStoria.\nIl dipartimento del Musone si dissolse con il ritorno del governo pontificio nel 1799. Nel 1808, con l'avvento del Regno d'Italia napoleonico, l'articolazione amministrativa fu ricostituita con il medesimo nome ma entro confini parzialmente diversi.\nSuddivisione amministrativa.\nL'ultimo riparto amministrativo del Musone, definito il 26 fiorile anno VI, prevedeva la suddivisione del dipartimento in 3 distretti e 16 cantoni."}
{"id": "3555891", "revid": "830939", "url": "https://it.wikipedia.org/wiki?curid=3555891", "title": "Raina Hein", "text": "Conosciuta soprattutto per essere arrivata seconda nella quattordicesima stagione di America's Next Top Model.\nBiografia.\nCresciuta a Minnetonka, in Minnesota, riceve una borsa di studio per la Concordia University di Saint Paul grazie alla la pallavolo. Raina ha fatto due volte parte della squadra vincente dell'NCAA National Championship. Si laurea nel 2010 specializzandosi in comunicazioni di massa.\nAmerica's Next Top Model.\nEntrata a far parte delle 13 concorrenti del programma, Raina viene notata per il suo carattere vivace e il look \"unico\", che viene spesso presentato come un mix tra Denise Richards e Brooke Shields; nelle varie classifiche, arriva penultima una sola volta.\nRiesce ad arrivare in finale con la concorrente Krista White a Queenstown (Nuova Zelanda), ma i giudici decidono di far vincere la sua avversaria, rendendola cos\u00ec la seconda classificata del concorso.\nCarriera.\nDopo America's Next Top Model Raina sfila per la raccolta Jenny Estate Carle, Boutique Cliche, Twin Cities Statement Magazine, Maggio edizione 2010 di Seventeen Magazine, Harper Bazaar Saudita, Metro Magazine, Grazia Magazine, Negozio NBC, Vanity Abbigliamento, Ribnick pelliccia e pelle, Ellie Lavelle primavera 2011, Macy, Target, Office Max, Mall of America, Jagress, Betsey Johnson, una copertina di Glamour Magazine Couture, \u00e8 inoltre il volto per la Symphony Retailers in Dubai ed \u00e8 apparsa in alcuni annunci pubblicitari per Anytime Fitness e Macy.\nNel settembre 2011, Raina ha scritto nel suo blog che ha firmato un contratto con la Major Model Management di Parigi.\nRaina \u00e8 anche apparsa nel video musicale \"Calgary\" di Bon Iver, ed apparir\u00e0 nel cortometraggio \"Parallels\" di Daniel Cummings.\nNel 2013 \u00e8 inoltre apparsa nel video musicale \"Girls\" del gruppo The 1975.\nRaina ha interpretato il ruolo di Catwoman per \"Gotham City Sirens\", ed \u00e8 apparsa nel video-parodia \"Bat Romance\". Nel video compare anche un'altra concorrente della stessa edizione di America's Next Top Model, Jessica Serfaty, nel ruolo di Poison Ivy.\nNel 2014 ha interpretato una delle spose presenti nel video Sugar dei Maroon 5.\nVita privata.\nRaina parla correttamente lo spagnolo, pratica la danza ed ha pratica con le pistole. Afferma che le piacerebbe molto recitare a fianco a Christoph Waltz o Johnny Depp, e mostrare al mondo \"quello che ha da offrire\"."}
{"id": "3555893", "revid": "287204", "url": "https://it.wikipedia.org/wiki?curid=3555893", "title": "Luis Otano", "text": ""}
{"id": "3555899", "revid": "3115", "url": "https://it.wikipedia.org/wiki?curid=3555899", "title": "Rut Brandt", "text": "Biografia.\nDopo aver lavorato in Norvegia in una pasticceria e nello studio di un sarto, all'et\u00e0 di sedici anni si un\u00ec ad un gruppo di giovani socialisti, che svolse attivit\u00e0 politica contro l'occupazione tedesca durante la seconda guerra mondiale. Nel 1942, fugg\u00ec in Svezia con una delle sue sorelle, dove conobbe il suo primo marito Ole Olstadt Bergaust, che mor\u00ec nel 1946. Nel 1944 Hansen conobbe Willy Brandt, e la coppia si spos\u00f2 nel 1948. Dalla loro unione nacquero tre figli Peter (1948), Lars (1951) e Matthias (1961).\nQuando Willy Brandt divenne cancelliere nel 1969, Rut Brandt era al suo fianco e ricopr\u00ec il ruolo di \"Kanzlergattin\", cosa che la rese molto popolare fra i cittadini. Tuttavia, quando Brandt nel 1979 fu coinvolto in una relazione extraconiugale con Brigitte Seebacher (che in seguito diverr\u00e0 la sua terza moglie), fu proprio Rut Brandt a chiedere il divorzio, che arriv\u00f2 nel 1980. Quando Brandt mor\u00ec nel 1992, Brigitte Seebacher-Brandt non permise a Rut di partecipare ai funerali, una decisione che non fu ben accolta dal popolo tedesco.\nRut Brandt mor\u00ec il 28 luglio 2006 a Berlino all'et\u00e0 di ottantasei anni."}
{"id": "3555900", "revid": "913245", "url": "https://it.wikipedia.org/wiki?curid=3555900", "title": "Zulia Calatayud", "text": ""}
{"id": "3555901", "revid": "74173", "url": "https://it.wikipedia.org/wiki?curid=3555901", "title": "(182294) 2001 KU76", "text": " \u00e8 un oggetto transnettuniano (TNO) risonante, con risonanza di 11:6 con Nettuno. Il valore \u00e8 prossimo a quello proprio anche del pianeta nano Makemake.\nQuando nel 2021 raggiunger\u00e0 il perielio, si trover\u00e0 a 37,69\u00a0UA dal Sole.\nPer l'oggetto \u00e8 stata stimata una magnitudine assoluta di 6,6. Assumendo un'albedo di 0,09 (valore tipicamente adottato per un TNO), il suo diametro \u00e8 stato stimato in 211\u00a0km."}
{"id": "3555902", "revid": "287204", "url": "https://it.wikipedia.org/wiki?curid=3555902", "title": "Eusebio Velez", "text": ""}
{"id": "3555906", "revid": "521302", "url": "https://it.wikipedia.org/wiki?curid=3555906", "title": "FC Canavese", "text": ""}
{"id": "3555907", "revid": "486946", "url": "https://it.wikipedia.org/wiki?curid=3555907", "title": "AC Carpenedolo", "text": ""}
{"id": "3555908", "revid": "521302", "url": "https://it.wikipedia.org/wiki?curid=3555908", "title": "AC Sambonifacese", "text": ""}
{"id": "3555909", "revid": "521302", "url": "https://it.wikipedia.org/wiki?curid=3555909", "title": "AC Rodengo Saiano", "text": ""}
{"id": "3555910", "revid": "521302", "url": "https://it.wikipedia.org/wiki?curid=3555910", "title": "AC Giacomense", "text": ""}
{"id": "3555913", "revid": "767487", "url": "https://it.wikipedia.org/wiki?curid=3555913", "title": "Mr. Wu (film 1919 Pick)", "text": "Mr. Wu \u00e8 un film muto del 1919 diretto da Lupu Pick.\nProduzione.\nIl film fu prodotto da Lupu Pick.\nDistribuzione.\nIl film fu distribuito in Germania.\nDifferenti versioni.\nIl lavoro teatrale di Maurice Vernon e Harold Owen fu portato sullo schermo in diversi adattamenti:"}
{"id": "3555915", "revid": "114807514", "url": "https://it.wikipedia.org/wiki?curid=3555915", "title": "Comuni della Turchia", "text": "I comuni della Turchia (in lingua turca \"belediyeler\", singolare \"belediye\") sono la suddivisione amministrativa di terzo livello del Paese, dopo le province e i distretti.\nTutti i comuni hanno un territorio definito, corrispondente a un'area urbana, e sono amministrati da un sindaco eletto. I centri urbani minori che non hanno la dignit\u00e0 di comuni sono detti villaggi (in turco \"k\u00f6yler\", singolare \"k\u00f6y\") .\nI comuni pi\u00f9 grandi sono a loro volta divisi in quartieri (\"mahaller\", singolare \"mahalle\"), guidati da un \"mahalle muhtar\u0131\" eletto che cura questioni strettamente locali. La \"mahalle\" pu\u00f2 anche riferirsi a aree non urbane. \nVi sono poi 30 comuni metropolitani sovraordinati ad altri comuni e corrispondenti alle principali aree metropolitane della Turchia.\nUn comune della Turchia pu\u00f2 essere classificato come :\nIl numero complessivo dei comuni \u00e8 di 1397."}
{"id": "3555916", "revid": "53171787", "url": "https://it.wikipedia.org/wiki?curid=3555916", "title": "\u0130l belediyesi", "text": ""}
{"id": "3555917", "revid": "53167226", "url": "https://it.wikipedia.org/wiki?curid=3555917", "title": "\u0130l\u00e7e belediyesi", "text": ""}
{"id": "3555918", "revid": "54974112", "url": "https://it.wikipedia.org/wiki?curid=3555918", "title": "Belde belediyesi", "text": ""}
{"id": "3555919", "revid": "53171774", "url": "https://it.wikipedia.org/wiki?curid=3555919", "title": "Il belediyesi", "text": ""}
{"id": "3555920", "revid": "53167207", "url": "https://it.wikipedia.org/wiki?curid=3555920", "title": "Il\u00e7e belediyesi", "text": ""}
{"id": "3555922", "revid": "767487", "url": "https://it.wikipedia.org/wiki?curid=3555922", "title": "Luigi Macchi (ciclista)", "text": "Professionista dal 1932 al 1940, partecip\u00f2 a tre volte al Giro d'Italia concludento in tutti i casi la prova, suo nipote \u00e8 Gabriele Colombo vincitore della Milano-Sanremo 1996.\nCarriera.\nPassato professionista sul finire del 1932, dopo aver terminato al quarto posto ai campionati mondiali dilettanti, ottenne subito un piazzamento concludendo diciannovesimo il Giro di Lombardia.\nNel 1933 partecip\u00f2 al Giro d'Italia, dove per\u00f2 non colse risultati e concluse la prova al trentesimo posto della generale; partecip\u00f2 anche al Tour de Suisse dove vinse la prima tappa, sar\u00e0 questo il suo primo ed unico successo fra i professionisti, chiuse inoltre terzo la classica italiana Tre Valli Varesine.\nNel 1934 ai Campionati italiani di ciclocross, concludendoli al secondo posto dietro Severino Canavesi.\nNel 1935 fu ancora venticinquesimo al Giro di Lombardia. L'anno successivo partecip\u00f2 nuovamente al Giro d'Italia svolgendo soprattutto il ruolo da gregario e chiuse la prova ventesimo. Fu inoltre sesto nel Giro della Provincia di Milano.\nNel 1937 chiuse la stagione piazzandosi sesto nella Milano-Sanremo, decimo nel Giro di Lombardia e nono nel Giro della Provincia di Milano.\nNel 1938 partecip\u00f2 al Giro d'Italia ottenendo un piazzamento nel corso della settima tappa, chiusa secondo dietro Adolfo Leoni, fu inoltre settimo nel Giro di Lombardia e ottavo il Giro di Toscana."}
{"id": "3555927", "revid": "767487", "url": "https://it.wikipedia.org/wiki?curid=3555927", "title": "Oriente tragico", "text": "Oriente tragico (\"Mr. Wu\") \u00e8 un film muto del 1919 diretto da Maurice Elvey.\nProduzione.\nIl film fu prodotto dalla Stoll Picture Productions.\nDistribuzione.\nDistribuito dalla Stoll Picture Productions, il film usc\u00ec nelle sale cinematografiche britanniche nel 1922.\nDifferenti versioni.\nIl lavoro teatrale di Maurice Vernon e Harold Owen fu portato sullo schermo in diversi adattamenti:"}
{"id": "3555929", "revid": "37401", "url": "https://it.wikipedia.org/wiki?curid=3555929", "title": "Categoria grammaticale", "text": "Categoria grammaticale \u00e8 \"ogni classe di opzioni grammaticali complementari e omogenee\". Tale omogeneit\u00e0 \u00e8 definita dalla essenzialit\u00e0 di alcune fondamentali esperienze cognitive dell'uomo, quali la distinzione tra i generi maschile, femminile e neutro; la collocazione di un dato evento nel tempo e l'eventuale indicazione della sua durata; l'indicazione della numerosit\u00e0 di determinati oggetti (unicit\u00e0 o molteplicit\u00e0).\nSono dunque categorie grammaticali genere, numero, persona, tempo, modo/modalit\u00e0, aspetto, diatesi, caso."}
{"id": "3555930", "revid": "45940590", "url": "https://it.wikipedia.org/wiki?curid=3555930", "title": "Milas (Mu\u011fla)", "text": ""}
{"id": "3555934", "revid": "76069", "url": "https://it.wikipedia.org/wiki?curid=3555934", "title": "Isola Santa Isabel", "text": ""}
{"id": "3555935", "revid": "599013", "url": "https://it.wikipedia.org/wiki?curid=3555935", "title": "MacKenzie Intervale Ski Jumping Complex", "text": "Il complesso per il salto con gli sci \"MacKenzie Intervale\" (in Lingua inglese: \"MacKenzie Intervale Ski Jumping Complex\"), conosciuto anche come Complesso per il salto olimpico di Lake Placid (\"Lake Placid Olimpic Jumping Complex\") \u00e8 un centro sportivo dotato di 5 trampolini per il salto con gli sci situato a Lake Placid, negli Stati Uniti d'America.\nIl centro dispone di un due trampolini K90 e K120 costruiti per le Olimpiadi invernali del 1980 e si trova a circa due miglia da Lake Placid, lungo la vecchia strada militare.\nLa sommit\u00e0 del trampolino da 120 metri offre una vista sulla vicina fattoria di John Brown e sulle circostanti alte vette dei Monti Adirondack. Gli allenamenti e le gare per il salto con gli sci si svolgono tutto l'anno grazie ad una superficie in plastica del salto K90. Alla destra dei trampolini si trova il centro di allenamento per lo sci acrobatico, i cui atleti possono allenarsi anche nei mesi estivi saltando in una piscina 750.000 litri.\nStoria.\nLe prime strutture per il salto con gli sci furono costruite nell'inverno 1904/1905. Il club sciistico di Lake Placid Club costru\u00ec in questo luogo i primi trampolini (K20, K10 e K5) per il salto con gli sci gi\u00e0 nel 1917, utilizzando la collina stessa come superficie di salto. L'anno successivo venne costruita la prima torre in legno, allargando il salto a 35 metri. Il 21 febbraio 1921 venne organizzata una prima ed importante competizione che ha attir\u00f2 quasi 2.000 spettatori, molti dei quali arrivarono tramite un treno speciale; il salto pi\u00f9 lungo fu di 124 piedi\nNel 1923 il salto fu ampliato a cinquanta metri e nel 1927 venne costruita una nuova torre in acciaio, alzando il salto a 60 metri. Nel 1928, la torre fu portata a 75 metri e fu poi utilizzata per i Giochi Olimpici Invernali del 1932. Nel 1950 l'impianto ha ospitato i Campionati mondiali di sci nordico.\nNel 1977 la vecchia torre fu demolita per far posto a nuovi trampolini in cemento da 70 e 90 metri, utilizzati per le Olimpiadi invernali del 1980.\nNel 1994, le colline di atterraggio furono riclassificate per consentire di saltare in conformit\u00e0 alle norme vigenti, aumentando la loro altezza a 90 e 120 metri. Le torri sono state costruite utilizzando un sistema di sollevamento che ha sollevato e colata di cemento nelle forme continuamente, notte e giorno, per 15 giorni per il salto pi\u00f9 grande, e 9 giorni per il pi\u00f9 piccolo.\nLa struttura ha ospitato anche numerose tappe della Coppa del Mondo di combinata nordica e della Coppa del Mondo di salto con gli sci.\nCaratteristiche.\nDopo la ricostruzione del 1978 in vista dei Giochi olimpici del 1980, il complesso si articola in due trampolini principali. Il trampolino lungo ha un punto K 120 (HS 134); il primato di distanza, 135,5\u00a0m, \u00e8 stato stabilito dal finlandese Veli-Matti Lindstr\u00f6m il 2 febbraio 2002. Il trampolino normale ha un punto K 90 (HS 100); il primato di distanza, 105\u00a0m, \u00e8 stato stabilito dal canadese Andrew Osadetz. Il complesso comprende inoltre trampolini K48, K18 e K10."}
{"id": "3555937", "revid": "93556", "url": "https://it.wikipedia.org/wiki?curid=3555937", "title": "Dipartimento del Trasimeno (1798)", "text": "Il dipartimento del Trasimeno fu un dipartimento della Repubblica Romana, esistito dal 1798 al 1799. Prendeva il nome dal lago Trasimeno e aveva per capoluogo Perugia.\nTerritorio.\nIl dipartimento del Trasimeno insisteva sulla parte pi\u00f9 settentrionale dell'Umbria, esclusi il Pesarese e il Montefeltro. Confinava a nord con il dipartimento del Metauro, a est con il dipartimento del Musone e il dipartimento del Tronto, a sud con il dipartimento del Clitunno e il dipartimento del Cimino, a ovest con il Granducato di Toscana.\nStoria.\nIl dipartimento del Trasimeno si dissolse con il ritorno del governo pontificio nel 1799. Nel 1808, con l'annessione dello Stato Pontificio all'Impero francese, l'articolazione amministrativa fu ricostituita con il medesimo nome ma entro confini notevolmente ampliati.\nSuddivisione amministrativa.\nL'ultimo riparto amministrativo del Trasimeno, definito il 26 fiorile anno VI, prevedeva la suddivisione del dipartimento in 3 distretti e 18 cantoni."}
{"id": "3555938", "revid": "610351", "url": "https://it.wikipedia.org/wiki?curid=3555938", "title": "Emma Rabbe", "text": " \nBiografia.\nEmma Rabbe ha partecipato a Miss Venezuela 1988, come rappresentante del Distrito Federal, ottenendo il titolo di \"Miss Mondo Venezuela\", che le ha dato la possibilit\u00e0 di rappresentare il Venezuela in occasione del concorso di bellezza internazionale Miss Mondo 1988, dove si \u00e8 classificata al quarto posto ed ha ottenuto il titolo di Miss Americhe.\nIn seguito Rabbe ha intrapreseo la carriera di attrice televisiva, principalmente di telenovela ed ha sposato l'attore connazionale Daniel Alvarado nel 1998. Insieme la coppia ha avuto tre figli, Daniel Alejandro (1999), Diego Jose (2001) e Calvin Daniel (2007)."}
{"id": "3555939", "revid": "111765288", "url": "https://it.wikipedia.org/wiki?curid=3555939", "title": "Suore canonichesse dello Spirito Santo", "text": "Le Suore Canonichesse dello Spirito Santo (in polacco \"Siostry Kanoniczki Ducha \u015awi\u0119tego de Saxia\") sono un istituto religioso femminile di diritto pontificio: le suore di questa congregazione pospongono al loro nome la sigla C.S.S.\nStoria.\nLa congregazione deriva dall'ordine ospedaliero di Santo Spirito in Sassia, fondato da Guido di Montpellier: gli ospedalieri penetrarono in Polonia nel 1220, chiamati dall'arcivescovo di Cracovia Ivo Odrow\u0105\u017c, e si stabilirono inizialmente a Pr\u0105dnik e poi, nel 1244, a Cracovia, presso l'ospedale di Santa Croce.\nL'ordine continu\u00f2 la sua attivit\u00e0 a Cracovia sino alla fine del XVIII secolo, quando il loro noviziato venne chiuso dal primate di Polonia Micha\u0142 Jerzy Poniatowski; il ramo femminile venne restaurato il 27 ottobre 1851.\nAttivit\u00e0 e diffusione.\nLe Canonichesse dello Spirito Santo si dedicano all'assistenza a invalidi e anziani e all'istruzione e all'educazione cristiana dell'infanzia e della giovent\u00f9.\nOltre che in Polonia, sono presenti in Ucraina, in Italia e in Burundi; la sede generalizia \u00e8 a Cracovia.\nAlla fine del 2008 la congregazione contava 217 religiose in 23 case."}
{"id": "3555940", "revid": "115478992", "url": "https://it.wikipedia.org/wiki?curid=3555940", "title": "Antonino De Stefano (storico)", "text": "Biografia.\nEntr\u00f2 giovanissimo in seminario prima a Monreale e poi al \"Pio Romano\" dove studi\u00f2 filosofia e teologia insieme a Angelo Roncalli. Divenne sacerdote nella diocesi di Trapani nel 1903, proseguendo poi gli studi in Svizzera e Germania. Manifest\u00f2 entusiasmo per il modernismo e per questo lasci\u00f2 l'abito talare nel 1913. Ader\u00ec al movimento interventista nel 1915 e fu corrispondente del \"Figaro\".\nDocente di Storia medievale, dal 1924 insegn\u00f2 all'ateneo di Bologna. Dal 1936 al 1956 fu all'universit\u00e0 di Palermo. I suoi studi sui normanni in Sicilia e sull'et\u00e0 federiciana sono tuttora punto di riferimento per gli studiosi.\nEricino d'adozione, fu sindaco di Erice dal 1956 al 1960.\nA lui \u00e8 intitolata la scuola media situata in via fratelli Aiuto, alle pendici del Monte Erice.\nDe Stefano ricopr\u00ec la carica di Presidente della Societ\u00e0 siciliana di storia patria, dal 1949 al 1964."}
{"id": "3555950", "revid": "767487", "url": "https://it.wikipedia.org/wiki?curid=3555950", "title": "Ester Toivonen", "text": "Aveva appena diciannove anni e stava lavorando per un panificio di Helsinki, quando fu notata dal direttore del casin\u00f2 dove si sarebbe svolto il concorso di bellezza nazionale, che la convinse a partecipare.\nL'anno successivo ottenne anche il titolo di Miss Europa, durante il concorso internazionale che si tenne ad Hastings, nel Regno Unito. La Toivonen fu la prima di sei Miss Finlandia che vinsero il concorso.\nIn seguito all'esperienza nei concorsi di bellezza, Ester Toivonen intraprese la carriera di attrice di cinema, partecipando ad una decina di film fra la fine degli anni trenta e l'inizio degli anni quaranta."}
{"id": "3555951", "revid": "481666", "url": "https://it.wikipedia.org/wiki?curid=3555951", "title": "William Selig", "text": ""}
{"id": "3555952", "revid": "93556", "url": "https://it.wikipedia.org/wiki?curid=3555952", "title": "Dipartimento del Tronto (1798)", "text": "Il dipartimento del Tronto fu un dipartimento della Repubblica Romana, esistito dal 1798 al 1799. Prendeva il nome dal fiume Tronto e aveva per capoluogo Fermo.\nTerritorio.\nIl dipartimento del Tronto insisteva sulla parte pi\u00f9 meridionale delle Marche. Gi\u00e0 parte del territorio della Marca d'Ancona, riun\u00ec quattro entit\u00e0 amministrative pontificie: lo Stato di Camerino, lo Stato di Fermo, lo Stato di Ascoli e il Presidato di Montalto. Per questo motivo includeva anche il comune abruzzese di Ancarano, all'epoca parte integrante del Comitato ascolano. Invece il comune appenninico di Arquata, lungamente conteso fra Ascoli e Norcia, ne fu originariamente escluso, ma poi vi conflu\u00ec.\nIl dipartimento confinava a nord con il dipartimento del Musone, a ovest con il dipartimento del Trasimeno e il dipartimento del Clitunno, a sud con il Regno di Napoli e a est con il mar Adriatico.\nStoria.\nIl dipartimento del Tronto si dissolse con il ritorno del governo pontificio nel 1799. Nel 1808, con l'avvento del Regno d'Italia napoleonico, l'articolazione amministrativa fu ricostituita con il medesimo nome ma entro confini parzialmente diversi.\nSuddivisione amministrativa.\nLa ripartizione della Repubblica Romana prevista dalla legge del 2 germinale anno VI suddivideva il dipartimento del Tronto in 16 cantoni. Di l\u00ec a poco il territorio sub\u00ec tuttavia alcune variazioni (26 fiorile). Le citt\u00e0 di Fermo, Ascoli e Camerino furono elevate a sedi di tribunale di censura, dividendosi la giurisdizione sui cantoni che vennero portati a 19 e raggruppati in 3 distretti. La riforma diede vita al cantone di Porto di Fermo e suddivise i cantoni di Ascoli e Camerino, creando per ciascuna un cantone urbano e un cantone rurale.\nOgni cantone aveva giurisdizione su pi\u00f9 comuni con la sola eccezione di quello di Fermo, capoluogo dipartimentale."}
{"id": "3555954", "revid": "124123", "url": "https://it.wikipedia.org/wiki?curid=3555954", "title": "Camille Michielsen", "text": "Professionista dal 1934 al 1946, ottenne due sole vittorie da professionista, in \"criterium\" belgi, e fu terzo nella prima edizione della Freccia Vallone.\nCarriera.\nPassato professionista nel 1934 con la G\u00e9nial Lucifer, ottenne subito diversi piazzamenti, arrivando decimo nel campionato belga e settimo nella Bruxelles-Jupille. Nel 1935 si piazz\u00f2 quindicesimo al Giro delle Fiandre ed ottenne podi in numerosi criterium nazionali, vincendo anche la prova di Dottignies. Nel 1936 ottenne due piazzamenti arrivando terzo sia nel Grand Prix de l'Escaut che nella Freccia Vallone. Nel 1937 arriv\u00f2 terzo al Giro del Lussemburgo, settimo nella Freccia Vallone e nella Liegi-Bastogne-Liegi e decimo nella Bruxelles-Hozemont.\nNel 1938 partecip\u00f2 alla sua prima ed unica grande corsa a tappe, il Giro d'Italia, sfiorando la vittoria nella quindicesima tappa che concluse terzo.\nNel 1939 ottenne ancora un piazzamento alla Freccia Vallone, sesto, e si piazz\u00f2 sui podi di molti criterium in Belgio. Lo scoppio della Seconda guerra mondiale compromise il corso della sua carriera e si ripresent\u00f2 alle corse nel 1946, ritirandosi per\u00f2 dopo pochi mesi."}
{"id": "3555956", "revid": "775372", "url": "https://it.wikipedia.org/wiki?curid=3555956", "title": "Il\u00e7e", "text": "\u0130l\u00e7e (Diminutivo di \u0130l) \u00e8 un'unit\u00e0 amministrativa della Repubblica di Turchia e della Repubblica Turca di Cipro del Nord. In Italiano, il termine \u00e8 spesso tradotto come 'distretto', e ci\u00f2 corrisponde in gran parte alla struttura e alla conformazione specifica dell'area. L'\u0130l\u00e7e \u00e8 sempre stato un distretto amministrativo statale privo di un'organizzazione municipale con compiti sovrani esclusivamente statali. Prima della formazione dei \"B\u00fcy\u00fck\u015fehir Belediyeleri\" (comuni metropolitani), \u00e8 anche successo che nelle metropoli di Istanbul e Ankara si trovassero anche in queste citt\u00e0 per le singole parti della stessa \u0130l\u00e7e.\nUn \u0130l\u00e7e era formato originariamente (come dice la costituzione turca del 1921 negli art. 15-21) da diversi K\u00f6y (villaggi), che erano riuniti in diversi \"Bucak\" (denominazione all'epoca: \"Nahiye\") e piccole citt\u00e0 (\"Kasaba\"), le quali erano pure organizzate legalmente come \"Bucak\" o \"Nahiye\". I \"Bucak\" furono successivamente dissolti. Dal Codice Municipale del 1930 si cominci\u00f2 a organizzare i villaggi pi\u00f9 popolati come comuni (Belediye).\nAlla fondazione della repubblica i primi 580 \u0130l\u00e7e, allora chiamati \"Kaza\", derivarono dai distretti amministrativi dell'Impero ottomano aventi lo stesso nome, i quali a loro volta avevano preso il nome dagli ex distretti giudiziari dei Kad\u0131. Nel 2007, c'erano 923 \u0130l\u00e7e. \nUn \u0130l\u00e7e \u00e8 amministrato da un \"Kaymakam\" nominato dal governo centrale e che riferisce al \"Vali\" (governatore provinciale) della provincia da cui dipende (\"\u0130l\"). Per l'\u0130l\u00e7e a volte viene usato il vecchio nome \"Kaymakaml\u0131k\", che per inciso denota anche la funzione e l'ufficio di un \"Kaymakam\".\nIn 30 delle 81 province della Turchia, un \"B\u00fcy\u00fck\u015fehir Belediyesi\" (Comune metropolitano) rappresenta il livello amministrativo comunale della provincia. la quale \u00e8 divisa in diversi \u0130l\u00e7e, i quali a loro volta corrispondono territorialmente a un solo \"Belediye\". La provincia (\"\u0130l\") sotto la direzione del \"Vali\" e l'\"\u0130l\u00e7e\" sotto la direzione del \"Kaymakam\" rappresentano l'amministrazione statale all'interno dei confini provinciali, mentre l'amministrazione municipale del \"B\u00fcy\u00fck\u015fehir Belediyesi\" viene rappresentata sotto la direzione del \"B\u00fcy\u00fck\u015fehir Belediye Ba\u015fkan\u0131\" (Sindaco) e dei Belediye che formano questi sotto la guida del rispettivo \"Belediye Ba\u015fkan\u0131\" (sindaco).\nNelle rimanenti province (\"\u0130l\") c'\u00e8 almeno un distretto, chiamato \"Merkez\" (centro), il quale \u00e8 direttamente subordinato al \"Vali\". Il territorio rimanente \u00e8 diviso in \u0130l\u00e7e. Ci sono almeno una comunit\u00e0 e villaggi nell'area di un \u0130l\u00e7e e di un distretto del \"Vali\". Il comune, che \u00e8 il centro dell'\u0130l\u00e7e, ha una posizione di rilievo ed \u00e8 spesso chiamato \u0130l\u00e7e stessa. Per le altre comunit\u00e0 nell'\u0130l\u00e7e viene utilizzato il nome \"Belde\".\nLa Repubblica turca di Cipro del Nord \u00e8 divisa in cinque distretti amministrativi (\u0130l\u00e7e): distretto di Lefko\u015fa (\"Lefko\u015fa il\u00e7esi\"), distretto di Famagosta (\"Gazima\u011fusa il\u00e7esi\"), distretto di Girne (\"Girne il\u00e7esi\"), distretto di G\u00fczelyurt (\"G\u00fczelyurt il\u00e7esi\"), distretto di \u0130skele (\"\u0130skele il\u00e7esi\")."}
{"id": "3555958", "revid": "1573940", "url": "https://it.wikipedia.org/wiki?curid=3555958", "title": "Discomyza", "text": "Discomyza \u00e8 un genere di insetti della famiglia Ephydridae (Diptera: Schizophora), comprendente poco pi\u00f9 di una decina di specie.\nDescrizione.\nGli adulti sono moscerini di dimensioni medio-piccole, con corpo lungo da 2 a poco pi\u00f9 di 4\u00a0mm. La livrea \u00e8 di colore scuro, in gran parte pi\u00f9 o meno lucente.\nIl capo ha fronte e faccia ampie e generalmente glabre e lucenti. La fronte ha un profilo rettangolare, pi\u00f9 larga che lunga e il vertice \u00e8 bruscamente angolato. La faccia non \u00e8 carenata e si presenta grinzosa, per la presenza di rughe trasversali piuttosto profonde. Le antenne sono inserite nella parte superiore del capo, entro il terzo dorsale e portano un'arista pettinata, provvista di 5-11 raggi dorsali. La chetotassi del capo \u00e8 cos\u00ec caratterizzata:\nIl torace \u00e8 nero, con superficie granulosa o microtomentosa negli scleriti dorsali e glabra e lucente negli scleriti ventrali e laterali. Lo scutello ha una forma subtrapezoidale, con profilo smussato nel margine posterolaterale. La chetotassi si discosta, in alcuni elementi, dalle condizioni ricorrenti nella generalit\u00e0 dei Discomyzini. Le setole acrosticali prescutellari sono assenti e la sopralare presuturale \u00e8 poco sviluppata e quella postsuturale \u00e8 fortemente ridotta o del tutto assente. Presente e ben sviluppata, invece, \u00e8 la postalare. Lo scutello \u00e8 ricoperto da una pubescenza sparsa nell'area centrale ed \u00e8 provvisto ai margini di due paia di scutellari, quelle anteriori pi\u00f9 brevi delle distali. Presenti, infine, due setole nel notopleuron, due presso il margine posteriore dell'anepisterno e una sul katepisterno.\nLe ali sono ialine e leggermente offuscate, a volte con una pigmentazione locale pi\u00f9 marcata in alcuni punti, in particolare in corrispondenza della vena medio-cubitale discale. La venatura riassume le caratteristiche ricorrenti nella generalit\u00e0 della famiglia. Elementi diagnostici ricorrenti nel genere sono i seguenti:\nL'addome \u00e8 pi\u00f9 o meno lucente e diffusamente tomentoso, di colore nerastro. I maschi hanno il quinto tergite pi\u00f9 lucente rispetto ai quattro basali e provvisto di setole lungo il margine posteriore. Epandrio ben sviluppato, conformato a U e delimitante una cavit\u00e0 cercale ampia superiormente e stretta inferiormente. Ipandrio a forma di ciottola, edeago di forma tubulare, lungo e largo alla base.\nBiologia.\nIl genere \"Discomyza\" \u00e8 associato ai Gasteropodi terrestri o marini per il regime dietetico malacofago riscontrato nelle larve, sebbene tale comportamento sia stato accertato solo in cinque specie. La malacofagia \u00e8 inoltre un comportamento raro, nell'ambito degli Efidridi, essendo presente, oltre a \"Discomyza\", nel genere monotipico \"Platygymnopa\". Le conoscenze in merito a tale rapporto trofico sono limitate, ma le pi\u00f9 remote risalgono al XIX secolo grazie a Bergenstamm (1864), che segnal\u00f2 la presenza di larve di \"Discomyza incurva\" in materiale in decomposizione all'interno di un guscio di \"Helix pomatia\". Lo sviluppo di larve di \"Discomyza\" in resti di chiocciole in decomposizione \u00e8 riportato anche da Mathis &amp; Zatwarnicki (1998) nel Manual of Palaearctic Diptera, ma in questo contesto si limitano a citare Bergmenstann.\nAncora Mathis &amp; Zatwarnicki (2005) trattano l'argomento in modo pi\u00f9 approfondito e documentano la ricorrenza della malacofagia, pi\u00f9 o meno obbligata, per altre quattro specie:\nNon \u00e8 noto il livello di specializzazione della relazione trofica e altres\u00ec non \u00e8 nota l'eventuale base filogenetica di questo comportamento. Va inoltre precisato che le larve di questi efidridi sono state ritrovate per lo pi\u00f9 su resti di chiocciole in decomposizione e, talvolta, di altri invertebrati e ci\u00f2 lascia presupporre che la malacofagia si possa identificare nella specializzazione di una primitiva necrofagia.\nSistematica.\nIl genere comprenderebbe circa dieci specie o poco pi\u00f9. Mathis &amp; Zatwarnicki (2005) registrano l'esistenza di nove specie conosciute, sulla base del catalogo mondiale da loro pubblicato nel 1995. A queste si aggiunge una decima specie, classificata dagli stessi autori nel 2007. Il BioSystematic Database of World Diptera (BDWD) riporta tuttavia 13 specie con nome valido:\nNell'insieme dei nomi registrati nel BDWD sono comprese anche due specie afrotropicali classificate da Canzoneri &amp; Rampini nel 1996, ovvero un anno dopo la pubblicazione del catalogo mondiale di Mathis &amp; Zatwarnicki. \u00c8 indubbio, perci\u00f2, che nel computo \"Discomyza\" di Mathis &amp; Zatwarnicki non siano mai state considerate le due specie classificate da Canzoneri &amp; Meneghini (1996), mentre va verificata quale delle tredici specie, oltre a \"D. baechlii\", \"D. cederholmi\" e \"D. obscuricornis\", manchi nel catalogo mondiale del 1995.\nDistribuzione e habitat.\nLa presenza su resti di molluschi alternativamente terrestri o marini \u00e8 un indice della variabilit\u00e0 degli habitat a cui sono associate le \"Discomyza\". L'associazione con chiocciole marine del genere \"Trochus\" \u00e8 tipica di habitat costieri della zona intertidale, ma l'associazione con gasteropodi prettamente terrestri estende gli areali delle \"Discomyza\" a regioni pi\u00f9 o meno interne dell'entroterra. Basti pensare che la specie pi\u00f9 recente, \"D. baechlii\" \u00e8 stata rinvenuta in stazioni montane della Svizzera e dell'Austria fra 1300 e 1670 metri di altitudine.\nIl genere \u00e8 rappresentato prevalentemente nelle regioni tropicali dell'Africa e dell'Asia, con espansione fino al continente americano, alle regioni temperate del vecchio continente e alle regioni tropicali dell'Australasia. Due sono le specie con pi\u00f9 ampia diffusione: \"D. maculipennis\" e \"D. incurva\". La prima ha il suo nucleo di origine nella regione orientale e da qui si \u00e8 diffusa nell'Australasia, nel Neotropico e in stazioni meridionali del Neartico. La seconda ha il suo nucleo di origine nel Paleartico occidentale (Europa, Nordafrica) ma \u00e8 segnalata anche nella regione afrotropicale (Senegal), in Asia (Medio Oriente, Caucaso e Giappone) e, dal 2006, anche nel Nordamerica (Ontario). La diffusione secondaria di queste due specie si deve ad introduzioni accidentali attraverso gli scambi commerciali, presumibilmente con spedizioni contenenti molluschi morti.\nLe altre specie hanno areali pi\u00f9 circoscritti, che si limitano ad una singola ecozona. La maggior parte delle specie sono endemiche della regione afrotropicale (\"D. africana\", \"D. cederholmi\", \"D. dolichocerus\", \"D. eritrea\", \"D. intermedia\", \"D. obscuricornis\"). \"D. baechlii\" e \"D. vorticis\" sono esclusive del Paleartico occidentale: la prima \u00e8 segnalata solo nella regione alpina europea, la seconda in Egitto e Israele. \"D. maritima\", specie anch'essa paleartica, \u00e8 invece presente nella Russia asiatica. \"D. u-signata\", infine, \u00e8 la sola specie di \"Discomyza\" autoctona ed endemica del continente americano.\nIn Italia \u00e8 presente solo la specie \"D. incurva\", segnalata in tutto il territorio nazionale ad eccezione della Sardegna."}
{"id": "3555959", "revid": "729019", "url": "https://it.wikipedia.org/wiki?curid=3555959", "title": "4e R\u00e9giment d'h\u00e9licopt\u00e8res des Forces Sp\u00e9ciales", "text": "Il 4e R\u00e9giment d'h\u00e9licopt\u00e8res des Forces Sp\u00e9ciales \u00e8 una unit\u00e0 dell'Arm\u00e9e de terre francese costituita nell'agosto del 2009 da un distaccamento di una unit\u00e0 dell'Aviation l\u00e9g\u00e8re de l'arm\u00e9e de terre gi\u00e0 destinata dal 1997 a supporto delle forze speciali francesi. L'unit\u00e0 \u00e8 di base a Pau (Francia) nei Pirenei e dipende dal comando per le operazioni speciali.\nCompiti.\nIl principale compito di questa unit\u00e0 \u00e8 quello di trasportare e sostenere le forze speciali francesi in qualsiasi missione.\nOrganizzazione.\nIl reggimento \u00e8 diviso in 6 squadriglie per operazioni speciali.\nLe squadriglie 4 e 5 fanno parte di un gruppo interforze a sostegno della Gendarmerie Nationale."}
{"id": "3555960", "revid": "1305772", "url": "https://it.wikipedia.org/wiki?curid=3555960", "title": "Jan Roos", "text": "Biografia.\nOriginario di Anversa, Roos fu allievo di Jan de Wael e di Frans Snyders, dal quale apprese le tecniche pittoriche per la realizzazione delle nature morte che contraddistinse la maggior parte delle sue opere.\nGiunto in Italia nel 1614, soggiorn\u00f2 qualche mese a Genova, ospite di Lucas e Cornelis de Wael, figli del suo maestro Jan de Wael, per poi trasferirsi due anni a Roma.\nDopo il soggiorno romano ritorn\u00f2 nel capoluogo ligure, ove si stabil\u00ec definitivamente e dove spos\u00f2 nel 1622 l'italiana Benedetta Castagneto.\nA Genova Roos apr\u00ec \"bottega\", nella quale chiam\u00f2 a lavorare il cognato Giacomo Legi. Durante la sua carriera collabor\u00f2 con il pi\u00f9 celebre Anton Van Dyck e fece da maestro al ligure Stefano Camogli.\nMor\u00ec nella sua citt\u00e0 d'adozione nel 1638, ove era ormai divenuto noto con il nome italiano di \"Giovanni Rosa\"."}
{"id": "3555961", "revid": "293377", "url": "https://it.wikipedia.org/wiki?curid=3555961", "title": "Giovanni Rosa", "text": ""}
{"id": "3555966", "revid": "547034", "url": "https://it.wikipedia.org/wiki?curid=3555966", "title": "Tell Me the Way", "text": "Tell Me The Way \u00e8 un brano del 1995 dei Cappella.\nScritto tra gli altri da Mauro Picotto, il brano primo singolo estratto da \"War In Heaven\" (1996), ottenne un discreto successo in Francia, Belgio, Finlandia, Paesi Bassi e Svizzera Per tre settimane stazion\u00f2 nella classifica inglese, arrivando a raggiungere la posizione numero diciassette.\nIn Italia il brano raggiunge la sesta posizione della classifica.\nPrimo brano del gruppo con la cantante Allison Jordan."}
{"id": "3555970", "revid": "767487", "url": "https://it.wikipedia.org/wiki?curid=3555970", "title": "Jan Roos (giornalista)", "text": "Biografia.\nRoos \u00e8 un giornalista olandese che lavora presso PowNed, canale radiofonico pubblico; realizza servizi quotidiani per \"PowNews\", programma d'informazione dell'emittente. Inoltre \u00e8 tra i realizzatori del programma radiofonico \"Echte Jannen\" sempre per PowNed.\nIn precedenza ha lavorato come reporter presso la BNR Nieuwsradio."}
{"id": "3555979", "revid": "1441339", "url": "https://it.wikipedia.org/wiki?curid=3555979", "title": "Bruno Solo", "text": "Biografia.\nDebutta come giornalista (\"Magazine Concerto\"), ospite di \"TV Canal +\" (Top 50 dal 1991 al 1993) e poi TF1 prima di iniziare la carriera di attore da 1993.\nCon il suo amico Yvan Le Bolloc'h, che ha incontrato nel 1990 sul set di TV Zebra, ottiene un grande successo con la serie TV Cam\u00e9ra Caf\u00e9 su M6 (rete televisiva) (dal 2001 al 2004). Cam\u00e9ra caf\u00e9 ha avuto due adattamenti cinematografici: Espace d\u00e9tente, uscito il 2 febbraio 2005 e Le S\u00e9minaire, uscito l'11 febbraio 2009.\nOltre al suo successo al cinema, ha prodotto la serie Kaamelott di Alexandre Astier per M6 e ha fatto una breve apparizione in un episodio della serie.\nAlle elezioni europee del 2009 si presenta con il Fronte di Sinistra.\n\u00c8 un ambasciatore della Associazione federale \"La Voix de l'enfant\" ed \u00e8 stato uno degli sponsor di \"Villa d\u00e9chets\".\nNel giugno 2005, ha sposato Veronica, truccatrice cinematografica con cui ha due figli, Tom, nato nel 2000, e Angela, nata nel 2005. \u00c8 nipote del giornalista e fondatore del movimento ambientalista francese Pierre Fournier."}
{"id": "3555980", "revid": "1354930", "url": "https://it.wikipedia.org/wiki?curid=3555980", "title": "Sauveur Ducazeaux", "text": "Professionista dal 1931 al 1944, ottenne il suo successo pi\u00f9 prestigioso nel 1936 quando vinse la quindicesima tappa del Tour de France.\nCarriera.\nPassato professionista nel 1931 vinse subito una corsa, una tappa del Circuito di Berna, mentre nel 1933 vinse la Parigi-Chauny.\nNel 1935 partecip\u00f2 alla Vuelta al Pa\u00eds Vasco, dove fu terzo nella terza tappa, mentre vinse nella frazione successiva. Nel 1936 partecip\u00f2 al suo primo Tour de France, dove vinse la quindicesima tappa e arriv\u00f2 secondo nella diciannovesima. Fu inoltre settimo nel Criterium National. Partecip\u00f2 al Tour anche l'anno successivo dove fu terzo nella ventesima tappa. Ottenne inoltre un quindicesimo posto nella Parigi-Tours.\nNel 1938 ottenne un secondo posto nella Parigi-Caen, un terzo posto al Criterium National e un quarto nei Campionati francesi in linea. Partecip\u00f2 inoltre al Giro d'Italia dove arriv\u00f2 secondo nella tappa con arrivo a Varese, battuto in uno sprint a due da Cesare Del Cancia.\nA causa della seconda guerra mondiale, le attivit\u00e0 ciclistiche rimasero pressoch\u00e9 ferme nel biennio 1939-1940. Il ciclista basco riprese le attivit\u00e0 nel 1941 ottenendo il secondo posto nella Parigi-Alen\u00e7on, un sesto posto nel Criterium National e un quinto nel Giro di Parigi."}
{"id": "3555989", "revid": "1568601", "url": "https://it.wikipedia.org/wiki?curid=3555989", "title": "Bogna", "text": "Il Bogna \u00e8 un torrente della Val d'Ossola (Provincia del Verbano-Cusio-Ossola).\nPercorso.\nPercorre l'intera Val Bognanco e a Crevoladossola confluisce nel fiume Toce. Attraversa i comuni di Bognanco, Domodossola e Crevoladossola. Un muraglione lungo 1300\u00a0m, il \"muraccio\", fu costruito nel XVIII secolo per proteggere la citt\u00e0 di Domodossola dalle piene del torrente. "}
{"id": "3555991", "revid": "599013", "url": "https://it.wikipedia.org/wiki?curid=3555991", "title": "Adrualdo Barroso da Silva", "text": "Carriera.\nDurante la sua carriera milit\u00f2 per sei anni nel Flamengo, squadra brasiliana con sede a Rio de Janeiro, prima di trasferirsi in Spagna per giocare in Primera Divisi\u00f3n.\nPer sette stagioni vest\u00ec la maglia del , con cui nella stagione 1963-1964 vinse la Coppa del Re e la Coppa delle Fiere.\nNella stagione 1965-66 gioc\u00f2 nel Maiorca, ma il club delle Isole Baleari arriv\u00f2 al penultimo posto in campionato e retrocesse in Segunda Divisi\u00f3n. In quella stagione Duca gioc\u00f2 14 partite e segn\u00f2 un gol.\nNon esord\u00ec mai in Nazionale."}
{"id": "3555992", "revid": "520814", "url": "https://it.wikipedia.org/wiki?curid=3555992", "title": "Adrualdo Barroso Da Silva", "text": ""}
{"id": "3555999", "revid": "287204", "url": "https://it.wikipedia.org/wiki?curid=3555999", "title": "Maria Caterina di Sant'Agostino", "text": "Biografia.\nNata da un'agiata famiglia borghese, nel 1644 abbracci\u00f2 la vita religiosa tra le Agostiniane Ospedaliere di Bayeux e nel 1648 emise la sua professione dei voti perpetui a Nantes.\nLasci\u00f2 il suo monastero nel 1639 per stabilire, con due consorelle, una comunit\u00e0 in Canada: partecip\u00f2 alla fondazione dell'H\u00f4tel-Dieu di Qu\u00e9bec, il pi\u00f9 antico ospedale dell'America settentrionale.\nMor\u00ec di tubercolosi.\n\u00c8 stata proclamata beata da papa Giovanni Paolo II il 23 aprile 1989: la sua memoria \u00e8 celebrata l'8 maggio."}
{"id": "3556001", "revid": "92723", "url": "https://it.wikipedia.org/wiki?curid=3556001", "title": "Cattedrale di Berlino", "text": ""}
{"id": "3556003", "revid": "92723", "url": "https://it.wikipedia.org/wiki?curid=3556003", "title": "St-Hedwigs-Kathedrale", "text": ""}
{"id": "3556007", "revid": "15756", "url": "https://it.wikipedia.org/wiki?curid=3556007", "title": "Farmoplant", "text": "Farmoplant (ex Montedison-Diag) era il nome di un'azienda sussidiaria di Montedison (oggi Edison) fondata nel 1976 con sede a Milano e specializzata nella produzione di fitofarmaci. Venne messa in liquidazione nel 1988 e chiusa definitivamente nel 1991.Farmoplant era anche il nome dello stabilimento controllato dall'azienda stessa nella citt\u00e0 di Massa in cui venivano prodotti diversi fitofarmaci. Le vicende dello stabilimento Farmoplant suscitarono clamore tra l'opinione pubblica per i numerosi incidenti avvenuti nel corso degli anni.\nL'incidente pi\u00f9 grave si ebbe il 17 luglio 1988 quando due esplosioni \u2014 la prima alle ore 6:10; la seconda alle ore 6:15 \u2014 innescarono un incendio alle 06:20 che and\u00f2 ad interessare un serbatoio contenente l'insetticida Rogor in soluzione al 45% con Cicloesanone nell'impianto di produzione \"Rogor\". Da esso si sprigion\u00f2 una nube tossica che si diffuse nelle zone limitrofe di Marina di Massa, Marina di Carrara e nella zona della Versilia per 2000\u00a0km\u00b2. I vigili del fuoco domarono l'incendio entro le 10:00 del giorno stesso.\nLe zone pi\u00f9 colpite dall'inquinamento ambientale causato dall'incendio furono Marina di Massa e Marina di Carrara.L'incidente non comport\u00f2 perdite di vita.\nTra il 1976, anno della sua apertura \u2014 ed il 1991, anno della chiusura definitiva \u2014 all'interno dello stabilimento Farmoplant si verificarono 42 incidenti. Tra questi, 2 risultarono mortali per due lavoratori all'interno di esso.\nCreazione della Zona Industriale Apuana (Z.I.A.).\nPer arginare l'ondata di disoccupazione venutasi a creare nella zona apuana dopo il 1929, il governo Mussolini con la legge n. 343 del 5 gennaio 1939 \"istituisce il consorzio per la Zona Industriale Apuana\".Tra gli scopi del consorzio c'\u00e8 quello di \"stimolare le iniziative per il completamento e il perfezionamento della zona industriale, di promuovere lo studio e l'esecuzione delle opere pubbliche necessarie per l'impianto e l'esercizio delle industrie della zona, [...] e quant'altro possa essere utile per l'interesse della zona industriale.\".\nLa Zona Industriale Apuana (Z. I.A) copre un'area di circa 8\u00a0km\u00b2 comprendente parte dei comuni di Massa, Carrara, Montignoso.Non tutta l'area \u00e8 occupata da stabilimenti industriali (sebbene questi ne comprendano il 54%): all'interno del perimetro della Z. I.A. infatti si trova la frazione Alteta di Massa. Le agevolazioni economiche attive nell'area spingono, nel corso degli anni, numerose aziende ad insediarsi nella zona.\nTra di esse figurano (o figuravano):\n che fino al 1985 producevano 1/4 del valore aggiunto prodotto nella Provincia ed un'occupazione di circa 3500 unit\u00e0.\nDeindustrializzazione della zona Apuana.\nSin dalla sua creazione la Z. I.A. attira numerose aziende. Dalla caduta del Fascismo nel 1943 per\u00f2 la zona Apuana si trova a dover fronteggiare una sempre pi\u00f9 marcata deindustrializzazione della zona.\nInfatti, con la caduta del governo Mussolini cade anche la politica dell'autarchia che aveva favorito fino a quel momento le aziende nazionali dei settori chimico e metalmeccanico, prone all'investimento nella Z. I.A.\nIl nuovo governo della neonata Repubblica italiana decide comunque di mantenere in attivit\u00e0 il consorzio per agevolare la ricostruzione dopo la fine della seconda guerra mondiale.\nGli interventi che nel corso degli anni si susseguono da parte del governo non riescono comunque a ridurre il fenomeno di deindustrializzazione in atto nella Z.I.A..\nSeppur con una presenza di oltre 300 aziende tra piccole e medie imprese rilevate nel 1989, nella Z. I.A. viene a crearsi una \"economia industriale di sussistenza\", caratterizzata da:\nLa chiusura dello stabilimento \"Azoto\" e il progetto Farmoplant.\nNel 1972 Montedison decide di chiudere lo stabilimento \"Azoto\" (ex Dipa, ex Apuania Fertilizzanti), in attivit\u00e0 dal 1939, per obsolescenza dei macchinari presenti al suo interno.\nLo stabilimento, utilizzando il gas prodotto dalla vicina cokeria, produceva principalmente fertilizzanti, composti organici ed inorganici, come:\nLa chiusura dello stabilimento Azoto andava inquadrata nella politica di alleggerimento dei costi di Montedison, che prevedeva la smobilitazione di circa 20.000 dipendenti, da effettuarsi su tutto il territorio italiano. La chiusura di Azoto comport\u00f2 il licenziamento di oltre 500 dipendenti.\nSiccome la chiusura definitiva dello stabilimento avrebbe comportato un ulteriore aumento del fenomeno di deindustrializzazione in atto nella zona Apuana, il governo italiano inizi\u00f2 a fare pressioni sulla Montedison per farlo rimanere in attivit\u00e0.\nLa proposta di Montedison.\nSotto le richieste del governo, Montedison propose la costruzione di un nuovo stabilimento nell'area ex-Azoto. Nel 1975 i rappresentanti di sindacati, Montedison e della pubblica amministrazione preparano una relazione in cui vengono fornite rassicurazioni sulla sua sicurezza e la non nocivit\u00e0 delle sostanze che sarebbero state prodotte al suo interno.\nLa relazione venne redatta \u2014 assieme ai rappresentanti di sindacati, Montedison e pubblica amministrazione \u2014 da una delegazione del Comune di Massa composta:\ni quali effettuarono visite a stabilimenti produttori di fitofarmaci francesi e svizzeri con l'obiettivo di \"appurare:\nLa relazione era \"da porsi in relazione alla richiesta dell Soc. DIPA-MONTEDISON di costruire analogo stabilimento in Massa per una spesa valutabile in oltre cinquanta miliardi [di lire], su di una superficie di circa 600.000\u00a0m\u00b2 con impiego di almeno 400 dipendenti ed una produzione annuale di oltre 80.000 tonnellate [...]\".\nLo stabilimento di fitofarmaci Farmoplant veniva considerato dalla direzione Montedison come \"un elemento determinante nella razionalizzazione dell'agricoltura in quanto [i fitofarmaci] consentono la bonifica [...] e la maggior resa di colture necessarie per soddisfare le crescenti esigenze nutritive dell'uomo\".\nIl progetto finale prevedeva:\nStruttura stabilimento Farmoplant.\nNel progetto Montedison, lo stabilimento per la produzione di fitofarmaci Farmoplant era ripartito su pi\u00f9 impianti:\ncon Polivalente, Rogor e D.T.C. considerati fondamentali per la produzione all'interno dello stabilimento.\nImpianto Polivalente.\nL'impianto Polivalente era costituito da nove unit\u00e0 modulari e serviva per la produzione dei principi attivi liquidi o solidi:\nLe nove unit\u00e0 modulari dell'impianto Polivalente erano a loro volta suddivise nelle sezioni:\nImpianto Rogor.\nL'impianto Rogor dello stabilimento Farmoplant era specializzato nella produzione di Dimetoato (conosciuto anche come Rogor) ed era costituito da due sezioni:\nLa sezione Sale Sodico aveva una capacit\u00e0 di produzione superiore rispetto a quella richiesta dalla sola produzione di Dimetoato perch\u00e9 condivisa nella produzione di Cidial.\nImpianto D.T.C..\nNell'impianto D.T.C. Farmoplant venivano periodicamente sintetizzati:\nImpianto di Termodistruzione.\nL'impianto di Termodistruzione era costituito dalle sezioni:\nIl forno Rotativo era formato da un tamburo con rivestimento refrattario interno. Il forno sottoponeva i rifiuti solidi e liquidi ad un moviemento rotatorio per farli reagire meglio con l'aria e migliorarne cos\u00ec la combustione.\nIl forno verticale \"Lurgi\", all'inizio usato solo nello smaltimento dei reflui liquidi, venne nel tempo modificato per incenerire anche rifiuti solidi.\nSicurezza dello stabilimento Farmoplant.\nAlla sua apertura nel 1976, lo stabilimento Farmoplant fu ritenuto conforme:\nIncendio del magazzino Mancozeb del 1980 e momentanea chiusura dello stabilimento.\nAlle 02:00 del 17 agosto 1980 un incendio per autocombustione si sprigiona nel magazzino esterno (non autorizzato) Mancozeb provocando una nube solforosa che non comporter\u00e0 vittime o intossicati.\nNella mattinata il sindaco di Massa Umberto Barbaresi ordinava la sospensione delle attivit\u00e0 dello stabilimento. Gli oltre 500 dipendenti Farmoplant si trovarono momentaneamente senza lavoro.\nDa parte del governo, in risposta all'incidente, venne creata una commissione interministeriale con lo scopo di accertare il grado di funzionalit\u00e0 e di sicurezza degli impianti Farmoplant.Le popolazioni di Massa e Carrara reagirono all'incidente formando l'associazione Assemblea Permanente \u2014 composta principalmente dai residenti delle frazioni Alteta e Ricortola, le pi\u00f9 vicine allo stabilimento \u2014 con lo scopo di chiudere definitivamente Farmoplant.\nIncontri di Roma.\nIl 27 agosto 1980 il Ministro della sanit\u00e0 Aldo Aniasi ed i rappresentanti delle amministrazioni locali di Massa Carrara si riunirono a Roma per discutere le sorti dello stabilimento Farmoplant.\nNell'incontro venne confermata la decisione di mantenere la sospensione delle attivit\u00e0 ordinata dal sindaco di Massa Barbaresi, almeno fino a quando non fosse stato accertato \"da parte di una commissione tecnica nominata dal Ministro [della Sanit\u00e0] [...] quali siano le condizioni di sicurezza e di tutela per lavoratori, popolazione e ambiente\".\nNella riunione venne anche discussa la situazione degli oltre 500 dipendenti Farmoplant, senza cassa integrazione sin dalla sua momentanea chiusura, con il governo favorevole alla riapertura dello stabilimento una volta accertatane la sicurezza.Tra istituzioni e lavoratori da una parte, e abitanti della zona Farmoplant dall'altra, cominci\u00f2 a delinearsi una spaccatura: i primi spingevano per la riapertura dello stabilimento \u2014 preoccupati per la mancanza di lavoro \u2014 mentre i secondi, preoccupati per la salute e l'ambiente, ne richiedevano la chiusura definitiva.\nIl 5 novembre 1980 un altro incontro riun\u00ec governo ed amministrazioni locali. Le discussioni continuarono ad essere incentrate sulla riapertura dello stabilimento, con il Consiglio Provinciale di Massa Carrara che si dichiarava \"favorevole alla ripresa delle attivit\u00e0 produttive dello stesso stabilimento\".Il consiglio comunale di Massa ribad\u00ec a sua volta che \"la riapertura dello stabilimento deve avvenire nel pieno rispetto di tutte le salvaguardie, di tutte le condizioni di tutti i controlli, sulla base degli espliciti impegni [...] assunti da enti locali, regione e ministeri\".\nNorme di sicurezza per la riapertura dello stabilimento Farmoplant.\nIl 4 novembre 1980 il Ministro della sanit\u00e0 Aldo Aniasi invia una lettera alle istituzioni di Massa Carrara in cui:\nNella lettera venivano inoltre esplicitamente richiesti il monitoraggio di fauna e flora della zona ed \"un'accurata sorveglianza clinica della popolazione interessata\".\nInfine, l'incendio nel magazzino Mancozeb del 1980 e tutti gli altri incidenti avvenuti prima di esso sin dall'apertura nel 1976 di Farmoplant, venivano attribuiti \"per massima parte alla gestione degli impianti stessi\" e non a difetti strutturali dello stabilimento stesso, considerato quindi dal governo come sicuro.\nRiapertura dello stabilimento Farmoplant.\nIl 22 dicembre 1980 gli operai Farmoplant protestarono contro la chiusura dello stabilimento sostando sui binari della stazione di Massa per circa tre ore.\nIn risposta all'occupazione della stazione ferroviaria, i sindacati ed i segretari provinciali dei partiti PCI, DC e PSI si riunirono per discutere sulla riapertura dello stabilimento. Con il benestare del Ministro della sanit\u00e0 Aldo Aniasi, le segreterie dei partiti riunitisi chiesero:\nIl 23 dicembre il documento preparato il giorno prima dalle segreterie di PCI, DC e PSI venne sottoscritto a Roma dai rappresentanti della Montedison, dal Ministero della Sanit\u00e0 e dai rappresentanti delle istituzioni locali, sancendo di fatto la riapertura dello stabilimento Farmoplant di Massa.\nAgli inizi di gennaio 1981, non senza proteste da parte dei residenti di Alteta e Ricortola, la fabbrica riprese ufficialmente le attivit\u00e0.\nNon tutti i dipendenti ripresero per\u00f2 a lavorare: 207 dipendenti rimasero in cassa integrazione. Da un'intervista del 25 settembre 1981 Montedison, tramite il suo AD Leonida Leoni, affermava che \"la permanenza in cassa integrazione di 207 operai esula dalla nostra volont\u00e0\", aggiungendo poi la necessit\u00e0 da parte \"di chi di dovere\" di decidere \"se l'Italia deve avere una presenza nel settore della chimica [...]\".\nReferendum consultivo del 1987 per la chiusura e bonifica area Farmoplant.\nLa strada verso il Referendum.\nDopo la riapertura della Farmoplant nel gennaio 1981 il malcontento tra la popolazione residente nelle sue vicinanze crebbe. Anche tra gli operai delle vicine fabbriche Olivetti e Dalmine, finora solidali con i colleghi di Farmoplant, cominciarono a crescere malumori.La Chiesa, per voce del Vescovo della Diocesi di Massa Carrara Bruno Tommasi, si schier\u00f2 \"dalla parte dei lavoratori Farmoplant e nella difesa dell'occupazione\".La deindustrializzazione divenne l'argomento principale nel congresso provinciale del PCI svoltosi ad Aulla nel 1983: \"I partiti, le organizzazioni sindacali, le istituzioni devono [...] invertire la tendenza alla deindustrializzazione [...] [che] nell'area di costa della nostra provincia [...] sta registrando pericolose accelerazioni\".\nLa presenza di diossina nel suolo di un magazzino rilevato il 12 marzo 1984 nell'azienda chimica Enichem (ex Rumianca poi Anic) di Avenza e l'articolo apparso il 22 febbraio 1984 sul quotidiano Alto Adige in cui si denunciavano lo smaltimento nell'inceneritore Lurgi di oltre 6000 tonnellate di rifiuti tossici non autorizzati non aiutarono a distendere il clima di tensione tra popolazione ed istituzioni.Il Comune di Massa nel frattempo diffidava Farmoplant dall'incenerimento di rifiuti esterni allo stabilimento.\nNella \"Conferenza economica\" del PCI del 25 maggio 1984 la questione ambientale divent\u00f2 l'argomento di discussione principale. Secondo l'opinione del partito si sarebbe dovuto ottenere \"attraverso la sensibilizzazione di massa, la iniziativa e la lotta, [nella Z.I.A.] un ambiente produttivo e sano\". Il 25 luglio 1984 il Consiglio regionale della Toscana votava a favore della concessione a Farmoplant del permesso a smaltire rifiuti chimici per conto terzi. Il 31 luglio 1984 il consiglio comunale di Massa respingeva all'unanimit\u00e0 la decisione del Consiglio regionale perch\u00e9 lo smaltimento di rifiuti esterni era proibito dal \"Piano Regolatore Generale\" della Z. I.A.\nIl 2 dicembre 1984 a Bhopal, citt\u00e0 dell'India, la fuoriuscita di 40 tonnellate di isocianato di metile in uno stabilimento di propriet\u00e0 della Union Carbide caus\u00f2 la morte di oltre 14000 persone. In relazione alla notizia che nello stabilimento Farmoplant erano in lavorazione alcuni dei fitofarmaci all'origine dell'incidente in India (\"Carbaryl\", prodotto dalla Montedison con il nome di \"Panam P5\", e \"Panam PB 50\") una fetta sempre pi\u00f9 ampia dell'opinione pubblica si dichiara favorevole alla chiusura definitiva di Farmoplant.Nel febbraio 1985 Lega Ambiente, Medicina Democratica e WWF costituiscono il \"Comitato per il Referendum Consultivo\" con l'obiettivo di chiudere definitivamente lo stabilimento Farmoplant. Il PCI si espresse a sfavore perch\u00e9 \"[Il Referendum Consultivo] non andrebbe a delineare quel vasto schieramento politico-sociale sul quale fondare una effettiva azione del governo dei processi economici e ambientali che vadano nella direzione di una nuova qualit\u00e0 della vita\".\nProgetto per la ristrutturazione Farmoplant del 1986.\nIl 4 febbraio 1986 venne approvata dal Consiglio regionale della Toscana la risoluzione sulle aziende \"ad alto rischio\" presenti in Toscana. Il Consiglio regionale ne individu\u00f2 27: tra di esse figurava Farmoplant.\nIn marzo l'azienda rese pubblico il \"Progetto Massa\" in cui si delineava il \"rilancio della attivit\u00e0 dello stabilimento, attraverso la ristrutturazione\" con un investimento di 10 miliardi di lire. Alla fine dei lavori i miliardi investiti da Montedison risulteranno essere 6.\nNel progetto di ristrutturazione \"Progetto Massa\" figuravano le realizzazioni di:\nNonostante questo, il \"Progetto Massa\" non venne accolto favorevolmente n\u00e9 dalla popolazione n\u00e9 dai partiti: il PSI di Massa, dopo essere stato protagonista nella riapertura dello stabilimento nel 1980, si schierava adesso apertamente a favore della sua chiusura definitiva.\nLe reazioni contrarie erano dovute al fatto che nel progetto si riteneva necessario continuare a produrre Rogor fino al 1990, anno in cui, secondo Farmoplant, sarebbe stato possibile sostituirlo con produzioni di fitofarmaci di nuova generazione.\nNell'ottobre 1986, dei 59 lavori di ristrutturazione dichiarati da Farmoplant, 24 potevano essere ricondotti ad esigenze di \"sicurezza ed igiene\" mentre 35 risultavano relativi alla \"produzione\": il 40% del budget venne usato per lavori riguardanti la sicurezza ambientale; il rimanente 60% fu investito per finalit\u00e0 produttive\nIl primo Referendum Consultivo d'Europa.\nNegli statuti regionali e nei regolamenti dei comuni non era previsto il ricorso alla consultazione referendaria. Lo statuto della regione Toscana permetteva per\u00f2, tramite la raccolta di almeno 3000 firme autenticate, di proporre una legge regionale ad iniziativa popolare.\nNell'agosto 1986 il \"Comitato per il Referendum Consultivo\" consegnava 10.000 firme autenticate (in cui compariva anche quella del sindaco Mauro Pennacchiotti) alla regione per indire \u2014 nei comuni di Massa, Carrara e Montignoso \u2014 un referendum per la chiusura definitiva dello stabilimento Farmoplant.\nIl 19 dicembre 1986 il consiglio comunale di Massa approvava a maggioranza un documento in cui invitava il sindaco Pennacchiotti a promuovere la consultazione referendaria nei comuni di Massa, Carrara e Montignoso. Nel testo per le schede referendarie proposto dall'Amministrazione Comunale il 23 febbraio 1987 comparve, oltre al quesito per la chiusura dello stabilimento, un secondo quesito in cui si chiedeva se favorevoli alla \"trasformazione e alla diversificazione produttiva dello stabilimento Farmoplant di Massa [...] a fronte degli impegni, certi e verificabili [...] con superamento delle produzioni a rischio, nella prospettiva di uno sviluppo compatibile con l'ambiente e la salute dei cittadini [...]\".Contrari all'aggiunta del secondo quesito furono PSI MSI, mentre a favore risultarono PCI, DC, PRI, PSDI e le organizzazioni sindacali CGIL, CISL e UIL.\nIl 25 ottobre 1987 si tenne il primo Referendum Consultivo d'Europa nei comuni di Massa, Carrara e Montignoso. Nel Referendum erano presenti due quesiti:\nLa partecipazione degli aventi diritto al voto fu del 74,85% con il:\nAssecondando l'esito del Referendum, il sindaco di Massa Mauro Pennacchiotti revoc\u00f2 le licenze di produzione rilasciate alla Farmoplant (il 2 novembre 1987 Farmoplant licenzi\u00f2 i suoi dipendenti).\nFarmoplant ricorse al TAR della Toscana per \"vizio di illegittimit\u00e0 manifesta e per sviamento del Referendum che si \u00e8 svolto\". Il 15 dicembre 1987 il TAR della Toscana annull\u00f2 la revoca delle licenze emessa in novembre dal sindaco Pennacchiotti, dando il via libera alla riapertura di Farmoplant. Tutti i lavoratori dello stabilimento furono riassunti.\nLa sentenza del TAR non manc\u00f2 di suscitare polemiche tra quelli che desideravano la chiusura definitiva dello stabilimento. Tra le critiche rivolte alla sentenza vi erano quelle di:\nEsplosioni ed incendio serbatoio Rogor e Cicloesanone del 1988.\nTra le motivazioni presenti nella sentenza del TAR \u2014 resa nota in data 16 dicembre 1987 \u2014 lo stabilimento veniva considerato \"sicuro al 99,999%\".\nIl 17 luglio 1988 alle ore 06:10 si verifica la prima di due esplosioni all'interno dell'impianto \"Formulati Liquidi\" Farmoplant. Alle 6:15 si verifica la seconda esplosione di un serbatoio cilindrico in posizione orizzontale contenente 55\u00a0000 litri \u2014 dei quali solo 15\u00a0000 bruceranno \u2014 di Rogor in soluzione al 45% con cicloesanone che provocher\u00e0 l'incendio alle 6:20.Altre due esplosioni \u2014 alle 08:00 ed alle 08:30, provocate da irraggiamento termico di accumuli di gas nei tubi dell'impianto Rogor \u2014 si verificano nello stabilimento. Secondo le ricostruzioni dei tecnici USL, il serbatoio contenente Rogor esplose per aumento interno della pressione dovuto ad un surriscaldamento del liquido. Lo sfogo all'aperto del liquido provoc\u00f2 poi l'evaporazione del cicloesanone che per irraggiamento termico diede il via all'incendio.\nNelle prime ore successive all'incidente la Protezione Civile minimizzava le conseguenze, considerando la nube tossica come una \"nube maleodorante e non inquinante\" che \"si sta gi\u00e0 disperdendo\" e che \"la situazione non \u00e8 sotto monitoraggio\" perch\u00e9 \"la situazione \u00e8 rientrata nella normalit\u00e0\". Nelle ore seguenti la nube tossica si espander\u00e0 per oltre 2000\u00a0km\u00b2, coprendo un'area che parte da La Spezia fino ad arrivare alla zona di Forte dei Marmi.\nEntro le 10:00 l'incendio sviluppatosi nel reparto Formulati Liquidi veniva domato dai vigili del fuoco. Alle 11:00 l'USL di Massa emetteva un primo comunicato in cui venivano date le dinamiche dell'incidente, mentre alle 14:00 ne pubblicava un secondo in cui si raccomandava di \"non consumare frutta e verdura prodotta in loco, se non dopo un accurato lavaggio\"; si vietava \"la balneazione per 500 metri, a destra e a sinistra della foce del [fiume] Lavello\" \u2014 divieto che verr\u00e0 esteso a 1000 metri nei giorni successivi \u2014 e si dava notizia che \"le quantit\u00e0 di Rogor rilevata su campioni a foglia larga non mostrano valori Rogor sensibili\".\nAlle 17:30 un terzo comunicato dava informazioni sul numero dei ricoverati: 13 nel Comune di Massa, 2 nel Comune di Carrara e 50 ancora in attesa di visite mediche\nNella mattinata del 18 luglio 1988 il \"Comitato Permanente per lo Sviluppo Economico\" e l'\"Assemblea dei lavoratori Farmoplant\" approvavano un documento in cui si richiedeva la chiusura dello stabilimento Farmoplant.\nProvvedimenti presi dopo l'incidente e riluttanza alla chiusura di Farmoplant.\nIl 18 luglio 1988 i ministri Ruffolo (Ambiente), Ferri (Lavori Pubblici) e Lattanzio (Protezione Civile) si recano nella citt\u00e0 di Massa per discutere con le autorit\u00e0 locali dell'incidente. Nella mattinata del giorno stesso, un decreto del governo ordinava la chiusura dello stabilimento Farmoplant per 6 mesi.Il Ministro della sanit\u00e0 Donat-Cattin non escluse l'ipotesi di sabotaggio, che per\u00f2 venne scartata nella ricostruzione dell'incidente perch\u00e9 non supportata da prove.\nNel frattempo, i cittadini di Massa Carrara davano voce alla propria inquietudine manifestando sotto Palazzo Ducale, dove i ministri e le autorit\u00e0 locali erano riunitesi. Nel pomeriggio la Prefettura ordinava una carica della polizia per disperdere la folla e permettere ai ministri di partire alla volta di Roma. Tra la popolazione di Massa numerose persone denunciarono pestaggi \u2014 anche rivolti a bambini ed anziani \u2014 e l'uso di lacrimogeni, mentre tra la polizia rimasero contusi 9 agenti.\nIl 19 luglio 1988 il Consiglio regionale approvava una mozione in cui si chiedeva la chiusura definitiva dello stabilimento Farmoplant. Nello stesso giorno la Camera dei deputati presentava un documento in cui \"impegnava il governo:\nIl 19 agosto 1988 il sindaco di Massa Pennacchiotti ordinava lo spegnimento dell'inceneritore \"Lurgi\". Il governo e gli enti locali si riunirono nuovamente a Roma il 14 settembre 1988 per decidere quali provvedimenti prendere in merito all'incidente. Il sottosegretario alla Presidenza del Consiglio dei ministri Riccardo Misasi richiese 20 giorni per una corretta valutazione dell'accaduto, valutazione che tard\u00f2 ad arrivare fino all'aprile 1989. Il 21 settembre 1988 Montedison annunciava la messa in liquidazione di Farmoplant.\nIl 25 novembre 1988 gli ex dipendenti Farmoplant ancora senza cassa integrazione diedero vita ad una manifestazione davanti ai cancelli dello stabilimento; 15 di essi ricevettero mesi dopo un ordine di comparizione. Il 5 marzo 1989 la Presidenza del Consiglio dei ministri ricevette una delegazione formata da rappresentanti delle istituzioni locali ed organizzazioni sindacali di Massa Carrara. Nella riunione venne richiesta la dichiarazione di \"zona ad alto rischio ambientale\" per la Z. I.A. \u2014 lo diventer\u00e0 nel 1991 \u2014 e la proroga di sei mesi per la cassa integrazione degli ex dipendenti Farmoplant.\nIl 19 maggio 1989 il governo crea la \"Commissione tecnica per il riesame del Piano di bonifica dello stabilimento di Massa della Farmoplant spa in liquidazione\" con l'incarico di \"studiare ogni possibile soluzione alternativa alla riapertura del locale inceneritore Farmoplant\" da usare nella bonifica \u2014 smaltimento dei rifiuti rimasti \u2014 dell'area. Farmoplant nel frattempo dichiarava comunque di non essere in grado di smantellare l'inceneritore perch\u00e9 in liquidazione \u2014 e quindi non in grado di prendere alcuna decisione gestionale.\nIn una dichiarazione diretta al governo CGIL, CISL e UIL ritenevano \"[la termodistruzione] comunque necessaria ed insostituibile per l'eliminazione [...] di reflui solidi e liquidi nonch\u00e9 dei contenitori inquinati che diversamente potrebbero essere trattati\" mentre il Ministro dell'industria Adolfo Battaglia a sua volta considerava l'inceneritore \"Lurgi\" \"un bell'impianto che serve anche per risolvere altri problemi\". La riluttanza alla chiusura dell'impianto Termodistruzione da parte del governo divenne evidente quando in risposta ad alcune domande riguardanti l'inceneritore, il ministro Ruffolo dichiar\u00f2 che \"\u00e8 impensabile, dopo quello che \u00e8 successo alla Farmoplant che si possa anche soltanto pensare alla chiusura o alla delocalizzazione di attivit\u00e0 produttive chimiche, perch\u00e9 altrimenti noi daremmo alla popolazione l'immagine che la chimica non \u00e8 affidabile\".\nCritiche alla Commissione per il riesame del piano di bonifica.\nL'operato della Commissione per il riesame del piano di bonifica non manc\u00f2 di suscitare polemiche, tra queste:\nCritiche dell'opinione pubblica rivolte alle istituzioni.\nNei giorni successivi all'incidente alcune critiche furono espresse contro l'operato della Protezione Civile e l'atteggiamento impiegato dal governo nell'affrontare l'incidente. In particolare, l'opinione pubblica locale mosse critiche:\nSviluppi.\nLa bonifica dell'area, iniziata nel 1991 e ultimata nel 1995, pur risultando certificata dalla regione Toscana, fu effettuata in proprio dalla societ\u00e0 Cersam, subentrata alla Farmoplant. La societ\u00e0 realizz\u00f2 e mantenne in funzione una barriera idraulica consistente in sette pozzi di emungimento delle acque di falda, con monitoraggio, analisi e trattamento prima dello scarico. La qualit\u00e0 dell'acqua di falda sarebbe progressivamente migliorata nel corso degli anni, al punto che, dal 1999, l'acqua non richiese pi\u00f9 alcun trattamento e pot\u00e9 essere direttamente scaricata nell'adiacente torrente Lavello.\nNel 2006, dopo l'istituzione del Sito di Bonifica di Interesse Nazionale, il Ministero dell'Ambiente chiese la \"messa in sicurezza di emergenza\" dell'area e impose agli attuali titolari dell'area di costruire una nuova barriera idraulica per il prelievo delle acque nonch\u00e9 la presentazione, entro trenta giorni, di un piano di bonifica della falda. Ci\u00f2 accadde perch\u00e9 alcuni campionamenti risultavano avere un quantitativo di sostanze inquinanti superiore ai limiti consentiti. Le 25 aziende site nell'area ricorsero al TAR che, in data 4 febbraio 2011, hanno avuto ragione.\nNel 2010 l'area industriale ex Farmoplant risulta inquinata. I pozzi della zona sono ancora inquinati perch\u00e9 i rifiuti liquidi, per essere smaltiti, furono pompati, per ordine dell'amministrazione comunale di Massa, direttamente nella falda, mentre quelli solidi interrati in diverse aree interne.\nResponsabilit\u00e0 civile.\nTra Edison (ex Montedison), titolare della controllata Farmoplant, e provincia di Massa e Carrara inizi\u00f2 una battaglia legale per il risarcimento dei danni ambientali causati dall'incidente.\nLa disputa si protrasse fino al 15 marzo 2010, data in cui il comune di Massa accett\u00f2 il risarcimento proposto da Edison.\nRisarcimento danni.\nIl risarcimento venne cos\u00ec ripartito:"}
{"id": "3556016", "revid": "1543377", "url": "https://it.wikipedia.org/wiki?curid=3556016", "title": "Canonichesse regolari ospedaliere della misericordia di Ges\u00f9", "text": "Le canonichesse regolari ospedaliere della misericordia di Ges\u00f9 sono una congregazione monastica di diritto pontificio. I monasteri della congregazione, tutti autonomi, sono riuniti in due federazioni (francese e canadese).\nStoria.\nI primi documenti che certificano l'esistenza a Dieppe di una comunit\u00e0 di religiose soggetta alla regola di sant'Agostino e dedita al servizio ai poveri e agli ammalati risalgono al XIII secolo (le suore sono citate in una bolla di papa Onorio IV del 1285).\nDopo il concilio di Trento la comunit\u00e0 si organizz\u00f2 come congregazione di canonichesse regolari e si dot\u00f2 di nuove costituzioni, approvate da Fran\u00e7ois de Harlay de Champvallon, arcivescovo di Rouen, il 3 gennaio 1629 e da papa Alessandro VII il 27 agosto 1665.\nNel 1635 le agostiniane della misericordia di Ges\u00f9 fondarono la loro prima filiale a Vannes e nel 1639 fondarono l'H\u00f4tel-Dieu di Qu\u00e9bec, che divenne punto di partenza di numerose fondazioni in tutto il Canada. Nel 1881 le religiose francesi crearono una comunit\u00e0 nel Natal, in Sudafrica.\nIl 12 settembre 1946 la Santa Sede riun\u00ec le comunit\u00e0 di Francia, Inghilterra e Sud Africa in una federazione; le comunit\u00e0 canadesi e le loro missioni in Paraguay, Libano e Tunisia vennero riunite in un'altra federazione nel 1957.\nUna delle religiose della congregazione, Maria Caterina di Sant'Agostino, \u00e8 stata beatificata da papa Giovanni Paolo II nel 1989.\nAlla fine del 2008 la federazione francese contava 7 case e 181 religiose, la federazione canadese 17 case e 310 religiose."}
{"id": "3556022", "revid": "767487", "url": "https://it.wikipedia.org/wiki?curid=3556022", "title": "Live at River Plate", "text": "Live at River Plate \u00e8 il terzo album dal vivo degli AC/DC pubblicato il 10 maggio 2011 in DVD e successivamente in CD il 16 novembre 2012.\nIl disco.\nIl DVD documenta il tour degli AC/DC, il Black Ice World Tour a supporto dell'album \"Black Ice\". Il DVD include le riprese di tre concerti avvenuti nel mese di dicembre del 2009, a Buenos Aires. \u00c8 stato diretto da David Mallet, con Rocky Oldham come produttore. La registrazione dei concerti ha richiesto l'uso di 32 videocamere ad alta definizione, prodotta da una compagnia chiamata Serpent Productions.\nIl 13 aprile 2011 il Teatro de Colegiales di Buenos Aires aveva anticipato la proiezione del film per circa mille persone. La prima uscita mondiale del film \u00e8 stata il 6 maggio 2011 al teatro Hammersmith Apollo di Londra.\n\"Live at River Plate\" \u00e8 stato pubblicato in DVD e in Blu-Ray il 10 maggio 2011; il CD usc\u00ec il 16 novembre 2012. In aggiunta alle riprese del concerto, sono comprese interviste ai membri della band ed ai fans. Il film ha debuttato al primo posto per i DVD musicali in diciassette paesi, vendendo 19.000 copie negli Stati Uniti, durante la sua prima settimana di vendita. In Brasile ha ricevuto il disco di platino in sole due settimane, vendendo 40.000 copie.\nL'album ha raggiunto la prima posizione in Germania, la terza in Austria, la quarta in Svizzera, la sesta in Norvegia e l'ottava in Danimarca."}
{"id": "3556024", "revid": "212348", "url": "https://it.wikipedia.org/wiki?curid=3556024", "title": "Poesia (Crocetti)", "text": ""}
{"id": "3556032", "revid": "287204", "url": "https://it.wikipedia.org/wiki?curid=3556032", "title": "D\u00e9sertes", "text": "D\u00e9sertes \u00e8 un comune soppresso nel 1928 e una frazione del comune di Cesana Torinese, di antichissime origini, e sorge a 1550\u00a0m, sulla sinistra orografica della Dora Riparia.\nOrigini del nome.\nIl toponimo deriverebbe dalle distruzioni e dai massacri subiti dalle popolazioni ad opera dei Saraceni.\nStoria.\nIl censimento del 1910, calcolava la popolazione dell'allora piccolo comune a 210 abitanti. Nel 2011, invece, si calcolava un solo residente. Infine, nel 2019, una coppia di giovani vi ha stabilito il suo domicilio per tutto l'anno. Nei mesi estivi vi si pu\u00f2 comunque incontrare qualche famiglia in villeggiatura. \nAlla fine del XIX secolo, l'intera zona entr\u00f2 a far parte dell'opera di fortificazione e messa in sicurezza dei confini del Regno d'Italia. Fu costruita, dal Genio militare, un'ardita strada militare, per mettere in comunicazione D\u00e9sertes con il fondo valle. Per presidiare il Passo di D\u00e9sertes, venne costruita una capiente caserma su 2 piani: \"il ricovero di Plan le Selle\".\nIl comune di D\u00e9sertes fu soppresso nel 1928 (R.D. N\u00b02541 del 08/11/1928, \"Riunione dei comuni di Bousson, Cesana Torinese, Champlas du Col, D\u00e9sertes, Fenils, Molli\u00e8res, Sauze di Cesana, Solomiac e Thures in un unico comune con capoluogo e denominazione \u00abCesana Torinese\u00bb\", \"Gazzetta Ufficiale\" N\u00b0278 del 29/11/1928).\nMonumenti e luoghi d'interesse.\nLa chiesa di Santa Margherita venne eretta a parrocchia, separandosi da Cesana, nel 1487. Oltre a un piccolo cimitero, sono presenti due cappelle, una dedicata ai Santi Pietro e Paolo con affreschi del pittore pinerolese Mario Borgna e l'altra dedicata a Sant'Antonio da Padova appena fuori dal paese lungo la mulattiera per Fenils."}
{"id": "3556035", "revid": "599013", "url": "https://it.wikipedia.org/wiki?curid=3556035", "title": "Suore della carit\u00e0 di San Luigi", "text": "Le Suore della Carit\u00e0 di San Luigi, dette di Vannes, sono un istituto religioso femminile di diritto pontificio: le suore di questa congregazione pospongono al loro nome la sigla S.C.S.L.\nStoria.\nLa congregazione, sorta per l'educazione dei fanciulli poveri, venne fondata a Vannes il 25 maggio 1803 da Madame Mol\u00e9, nata Marie-Louise de Lamoignon (1763-1825), assieme con Antoine-Xavier Maynaud de Pancemont (1756-1807).\nLe suore della Carit\u00e0 di San Luigi vennero approvate oralmente da papa Pio VII nel 1805 e da Pierre-Ferdinand de Bausset-Roquefort, vescovo di Vannes, il 24 aprile 1816; papa Gregorio XVI concesse l'approvazione definitiva all'istituto il 4 dicembre 1840.\nNel 1853 le religiose aggiunsero alle loro finalit\u00e0 l'assistenza agli ammalati (servirono come infermiere negli ospedali militari durante la prima guerra mondiale) e nel 1945 iniziarono a lavorare anche nelle missioni estere (nelle Antille).\nA causa delle leggi anticongregazioniste in Francia, nel 1902 le suore trasferirono le loro comunit\u00e0 in Inghilterra e, soprattutto, in Canada.\nAttivit\u00e0 e diffusione.\nLe suore della Carit\u00e0 di San Luigi si dedicano all'istruzione e all'educazione cristiana della giovent\u00f9 e all'assistenza agli anziani e agli ammalati.\nSono presenti in Europa (Francia, Regno Unito), nelle Americhe (Canada, Haiti, Martinica, Messico, Stati Uniti d'America) e in Africa (Madagascar, Mali, Senegal);\nla sede generalizia \u00e8 a Montr\u00e9al.\nAlla fine del 2008 la congregazione contava 637 religiose in 96 case."}
{"id": "3556042", "revid": "1652134", "url": "https://it.wikipedia.org/wiki?curid=3556042", "title": "Antonio Solera", "text": "Biografia.\nFiglio di Giuseppe Solera, un magistrato che appoggi\u00f2 il dominio napoleonico e che nel 1802 prese parte alla Consulta di Lione, Antonio Solera entr\u00f2 anch'egli nei ranghi della magistratura del Regno d'Italia napoleonico. Nel 1810 era giudice presso la corte di giustizia di Ferrara e, quando nel 1815 Ferrara venne assegnata dal Congresso di Vienna allo Stato Pontificio, Solera esercit\u00f2 per qualche tempo la professione di avvocato. Rientr\u00f2 successivamente nei ranghi della magistratura del Regno Lombardo-Veneto e pi\u00f9 tardi fu pretore a Lovere. Nello stesso 1815 Antonio Solera, che aveva sposato Marianna Borni (o Bormi) di Iseo, divenne padre di Temistocle, il futuro librettista.\nProbabilmente gi\u00e0 nel 1815 Solera fu affiliato alla Carboneria, una organizzazione alla quale aderivano molti fra gli scontenti della situazione politica imposta in Italia dalla Restaurazione e detestavano il dominio austriaco. Come nelle organizzazioni di Buonarroti, anche nella Carboneria gli adepti erano divisi in vari gradi: i membri dei gradi superiori aderivano a un programma radicale giacobino, quelli dei gradi inferiori a un programma costituzionale liberale. Secondo la testimonianza di Foresti, Solera apparteneva alla struttura superiore della setta, detta \"Guelfia\", con compiti di direzione teorica, mentre la carboneria vera e propria possedeva un ruolo puramente esecutivo. Solera fu arrestato il 16 gennaio 1820, assieme ai carbonari di Fratta Polesine, con l'accusa di alto tradimento e cospirazione contro il governo austriaco. In base alla testimonianza di Piero Maroncelli nelle \u00abAddizioni alle Mie Prigioni\u00bb del Pellico, durante gli interrogatori Antonio Solera mostr\u00f2 grande coraggio e abilit\u00e0 nel difendere s\u00e9 e i suoi compagni dalle accuse degli inquirenti. Condannato a morte nel marzo 1821, l'11 dicembre 1821 ebbe commutata la pena alla reclusione di vent'anni di carcere duro. Fu detenuto nella fortezza dello Spielberg, dove fu compagno di cella dapprima di Antonio Oroboni, poi di don Marco Fortini. Fu liberato infine nel maggio 1828, dopo otto anni di reclusione; la grazia gli fu concessa per le continue istanze, presso la corte di Vienna, del fratello Rinaldo e del vescovo di Brescia.\nNel 1838 uscirono in Francia le memorie di Alexandre-Philippe Andryane, recluso anch'egli per otto anni nello Spielberg. Secondo Andryane, allo Spielberg Antonio Solera sarebbe stato una spia degli austriaci. Solera protest\u00f2 la propria innocenza, citando in giudizio l'Andryane, aiutato in ci\u00f2 dalla nipote Laura. Scrisse inoltre un memoriale che conteneva in appendice una lettera di solidariet\u00e0 e amicizia di Federico Confalonieri, ma la censura austriaca ne viet\u00f2 la pubblicazione e il memoriale pot\u00e9 uscire solo nel 1848. Andryane fu costretto a una ritrattazione pubblicata nelle edizioni successive, in francese e in italiano.\nAntonio Solera sar\u00e0 il protagonista di un dramma giovanile di Pier Paolo Pasolini, \"La sua gloria\" (1938). In realt\u00e0 Pasolini ne modificher\u00e0 il nome di battesimo, attribuendogli, in luogo di Antonio, quello di \"Guido\", il nome del proprio fratello Guido, all'epoca tredicenne, il quale nel 1945 sar\u00e0 trucidato nell'eccidio di Porz\u00fbs."}
{"id": "3556045", "revid": "1494169", "url": "https://it.wikipedia.org/wiki?curid=3556045", "title": "Solera", "text": "Per Solera si pu\u00f2 intendere"}
{"id": "3556047", "revid": "92723", "url": "https://it.wikipedia.org/wiki?curid=3556047", "title": "Cattedrale di Le\u00f3n (Nicaragua)", "text": "La cattedrale di Le\u00f3n, nota anche come la \"Cattedrale di Santa Mar\u00eda de Gracia\", \u00e8 una chiesa storicamente importante in Nicaragua. Alla Cattedrale \u00e8 stato riconosciuto lo status di Patrimonio mondiale dell'umanit\u00e0 dall'UNESCO nel 2011. La chiesa \u00e8 il secondo sito culturale del Nicaragua ad ottenere il riconoscimento, dopo le rovine di Le\u00f3n Viejo."}
{"id": "3556074", "revid": "59912", "url": "https://it.wikipedia.org/wiki?curid=3556074", "title": "Master (atletica leggera)", "text": "La categoria master \u00e8 una suddivisione dell'atletica leggera stabilita in base all'et\u00e0 dalla \"World Masters Athletics\". Comprende gli atleti dai 35 anni in su, suddivisi in varie sottocategorie, che gareggiano nelle specialit\u00e0 su pista, su strada e nella corsa campestre.\nCategorie.\nLe gare sono suddivise in gruppi di et\u00e0 a partire dall'et\u00e0 di 35 anni e scaglionati di cinque anni. Gli uomini hanno gareggiato anche sino a 104 anni di et\u00e0 e le donne sino a 100. I \"master\" sono talvolta noti come \"veterani\".\nLe seguenti categorie master, comprendono atleti che via via hanno compiuto il rispettivo anno d'et\u00e0 indicato dopo la lettera M, sino al non compimento dell'anno d'et\u00e0 della categoria successiva (con MM vengono indicate le categorie maschili, mentre quelle femminili sono indicate con MF).\nAlcuni atleti di rilievo.\nMoltissimi atleti ottengono i record mondiali, specialmente nelle categorie M35 ed M40, realizzati sul finire della loro attivit\u00e0 agonistica assoluta (tra essi, ad esempio, c'\u00e8 Carl Lewis con il suo 8,50\u00a0m primato del mondo del salto in lungo categoria M35). Linford Christie ha stabilito e detenuto contemporaneamente 3 record mondiali nella categoria M35: nel 1995 con i 100 metri piani (9\"97) e i 200 metri piani (20\"11); nel 1997 con i 60 metri piani indoor (6\"51). Tuttavia, ce ne sono altri che hanno iniziato a gareggiare nei master senza avere avuto un passato da atleta agonista: essi si distinguono in particolare in categorie elevate, come l'italiano Ugo Sansonetti che, superati da tempo gli 80 anni di et\u00e0, ha conquistato moltissimi titoli mondiali ed europei, e detiene anche qualche primato mondiale, o Giuseppe Ottaviani, che ha iniziato a praticare questo sport dopo il compimento dei settant'anni ed \u00e8 detentore di svariati record europei e mondiali. Tra gli atleti di rilievo anche Ottavio Missoni: il celebre stilista fu anche un atleta azzurro (finalista ai Giochi di Londra nel 1948 nei 400 metri ostacoli), ai master si \u00e8 cimentato anche nelle gare di salto in alto e nei lanci (peso e giavellotto), e nel nuoto. Degno di menzione \u00e8 poi il podista imperiese Luciano Acquarone che nella sua trentennale carriera nei master ha conquistato 46 podi (35 medaglie d'oro, 9 medaglie d'argento e 2 medaglie di bronzo) in altrettante gare valevoli per i campionati mondiali ed europei, ed \u00e8 stato in grado di stabilire 7 primati mondiali e 6 primati europei.\nIn campo femminile la giamaicana, oggi naturalizzata slovena, Merlene Ottey, plurimedagliata ai Giochi olimpici ed ai campionati mondiali, detiene i record mondiali master dei 100 metri piani (M35, M40, M45 ed M50 con il suo 11\"67 realizzato nel 2010) e 200 metri piani (M35, M40 ed M45). Tutti realizzati, comunque, in competizioni assolute e non master, dato che l'atleta nel 2011 non si \u00e8 ancora ritirata. Va citata anche Ruth Frith, considerata fino alla scomparsa l'atleta pi\u00f9 vecchia del mondo."}
{"id": "3556077", "revid": "298229", "url": "https://it.wikipedia.org/wiki?curid=3556077", "title": "Atletica leggera master", "text": ""}
{"id": "3556082", "revid": "125269562", "url": "https://it.wikipedia.org/wiki?curid=3556082", "title": "Orazione nell'orto (Correggio)", "text": "L'Orazione nell'orto \u00e8 un dipinto a olio su tavola (38x41 cm) di Correggio, databile al 1524 circa e conservato ad Apsley House a Londra.\nStoria.\nLa piccola tavola, che oggi versa in un cattivo stato di conservazione, fu ammirata a Reggio Emilia da Vasari che ne diede una bella descrizione: \"un quadretto di grandezza di un piede, la pi\u00f9 rara e bella cosa che si possa vedere di suo di figure piccole, nel quale \u00e8 un Cristo ne l'orto: pittura finta di notte, dove l'Angelo aparendogli, col lume del suo spendore fa lume a Cristo, che \u00e8 tanto simile al vero che non si pu\u00f2 n\u00e9 immaginare n\u00e9 esprimere meglio. Giuso a pi\u00e8 del monte, in un piano, si veggono tre Apostoli che dormano, sopra a' quali fa ombra il monte dove Cristo \u00f2ra, che d\u00e0 una forza a quelle figure che non \u00e8 possibile; \u00e8 pi\u00f9 l\u00e0, in un paese lontano, finto l'apparire della aurora; e si veggono venire da l'un de' lati alcuni soldati con Giuda: e nella sua piccolezza questa istoria \u00e8 tanto bene intesa, che non si pu\u00f2 n\u00e9 di pazienza n\u00e9 di studio per tanta opera paragonalla\".\nNegli anni ottanta del Cinquecento si trovava nella stessa citt\u00e0 presso Rodolfo Signoretti, presso cui l'avevano presumibilmente ammirata e studiata Lelio Orsi (che la cita nel \"Cristo tra le croci\"), Tiziano, Lomazzo, El Greco e Annibale Carracci.\nUna fonte del tempo (1582) narr\u00f2 che dell'opera circolava \u201cnotizia in Spagna e a Roma\u201d e che sia Filippo II di Spagna che Alfonso II d'Este avevano provato ad acquistarla.\nFu invece un nobile milanese, Pirro Visconti a riuscire, intorno al 1587, ad aggiudicarsi l'ambito dipinto e a portarlo a Milano presso la sua villa a Lainate. A Milano l'opera ebbe un'eccezionale fortuna incontrando il favore del clima profondamente religioso dell'era borromaica: la cit\u00f2 ad esempio Giulio Campi in un dipinto oggi alla Pinacoteca Ambrosiana, mentre san Carlo Borromeo ne teneva una copia nella stanza dove mor\u00ec.\nDa casa Visconti pass\u00f2 al Marchese di Caracena e quindi fu portata in Spagna entro la fine del Seicento, dove pi\u00f9 tardi la ammir\u00f2 Mengs. Infine giunse in Inghilterra presso il Duca di Wellington.\nUn'antica incisione di Bernardino Curti attesta che la parte destra del dipinto, oggi illeggibile, conteneva nello sfondo le figure di Giuda e dei soldati che avanzavano con le fiaccole per catturare il Cristo, come dopotutto ricordava gi\u00e0 Vasari.\nDescrizione e stile.\nSullo sfondo di un'ombrosa foresta, rischiarata da una lontana alba a destra, Cristo, a sinistra, \u00e8 inginocchiato col capo levato e le braccia aperte per ricevere l'apparizione dell'angelo. Si tratta di una'apparizione innanzitutto luminosa, che rischiara il volto e la candida veste di Cristo, in contrapposizione agli apostoli addormentati sulla destra. Le luci delle fiaccole sullo sfondo, infine, sottolineavano l'arrivo imminente di Giuda e dei soldati.\nL'opera \u00e8 organizzata intorno a una calibratissima distribuzione della luce che si articolava in divina (quella del Cristo) naturale (quella dell'aurora) e artificiale (quella delle fiaccole), oggi molto meno percepibile che in passato. Si tratta di un vero e proprio tour de force compositivo, date anche le ridotte dimensioni della tavola, che avrebbe, insieme alla Notte di Reggio, fondato la fortuna del Correggio come maestro nel dipingere immagini \u201cfinte di notte\u201d.\nLa composizione si distacca nettamente dalla tradizione, mettendo in scena una composizione asimmetrica e, soprattutto, scandita in profondit\u00e0, grazie all'apertura paesistica che, assieme allo scorcio degli apostoli, guida lo sguardo dello spettatore in lontananza. Cristo inoltre \u00e8 in primo piano, non pi\u00f9 di spalle o di profilo, ma direttamente rivolto verso l'osservatore. Una scelta, attentamente studiata dal Correggio nel disegno preparatorio, che contribuisce a rendere questa immagine particolarmente comunicativa, evocando le affinit\u00e0 tra la figura del Cristo e la tradizionale iconografia del \"Vir dolorum\". Anche la rappresentazione dell'angelo presenta uno scorcio tanto ardito da permettere all'osservatore di vederne l'espressione del volto e il gesto rivolto al Cristo.\nCristo si distingue per l'intensa espressione del \"moto dell'animo\", ovvero la ricerca di un'espressione realistica rispetto alla situazione vissuta, in questo caso angoscia, paura, dolore, ma anche dolce e remissiva accettazione della volont\u00e0 divina. La possibile ispirazione nordica di qualche dettaglio, legata alle incisioni allora diffusissime, ma in generale non diminuisce l'eccelsa capacit\u00e0 inventiva dell'artista."}
{"id": "3556083", "revid": "599013", "url": "https://it.wikipedia.org/wiki?curid=3556083", "title": "Rune Nilssen", "text": ""}
{"id": "3556093", "revid": "1543377", "url": "https://it.wikipedia.org/wiki?curid=3556093", "title": "Downing College", "text": "Il Downing College \u00e8 uno dei collegi costituenti l'Universit\u00e0 di Cambridge. \u00c8 stato fondato nel 1800 ed ospita all'incirca 650 studenti.\nPer volere di George Downing nel suo testamento, dopo la sua morte tutte le sue fortune comprendenti anche un vasto territorio nella citt\u00e0 di Cambridge dovevano andare prima al suo nipote, e successivamente ai suoi tre cugini. In caso che nessuno di essi avesse eredi, si doveva costruire un collegio con il patrimonio: ci\u00f2 accadde, e dopo varie vicissitudini giudiziarie il collegio venne costruito, seppur occupando un'area ridotta rispetto a quella progettata inizialmente. Parte dei terreni di Downing vennero infatti ceduti all'Universit\u00e0, che vi costru\u00ec il \"Downing Site\", ospitante fino ad oggi diversi dipartimenti."}
{"id": "3556096", "revid": "125001479", "url": "https://it.wikipedia.org/wiki?curid=3556096", "title": "Capitolazioni dell'Impero ottomano", "text": "Le capitolazioni dell'Impero ottomano erano contratti conclusi tra l'Impero ottomano e varie potenze europee e costituivano contratti giuridici veri e propri per cui i sultani ottomani accordavano diritti e privilegi agli stati cristiani in favore dei sudditi di questi ultimi, presenti a diverso titolo sul territorio ottomano, come una sorta di estensione dei diritti e privilegi di cui quelle stesse potenze europee avevano goduto all'epoca dell'Impero bizantino, poi conquistato dagli Ottomani.\nStatus.\nLa natura delle capitolazioni va esaminata in base a due aspetti distinti: in turco-ottomano la parola utilizzata era \u02bfahd nameh, mentre un \"trattato\" era indicato come \"mu\u02bfahad\". La prima parola aveva un significato di \"concessione\", mentre la seconda indica un impegno reciproco. Tuttavia, anche se, per la loro controversa natura, non si possa comprendere le capitolazioni turche nell'ambito del diritto internazionale, a seguito delle successive e reiterate conferme pattizie, esse finirono per attribuire dei diritti perfetti e non mere concessioni \"octroy\u00e9es\" del sultano.\nLe capitolazioni turche, infatti, pur definite \"\u02bfahd nameh\", erano in genere atti giuridici bilaterali in cui trovavano acconcia sistemazione gli accordi intervenuti tra le parti contraenti, e facevano quindi parte del diritto internazionale pattizio. In base alle capitolazioni e ai successivi trattati di conferma delle stesse, realizzati tra la Sublime porta e gli altri Stati, gli stranieri residenti in Turchia risultavano sottoposti alle leggi dei rispettivi Paesi.\nTale interpretazione, tuttavia, non era comunemente accettata dall'Impero ottomano, che considerava il regime capitolare come una particolare forma del diritto interno, in quanto genericamente previsto dalla legislazione islamica che accordava alle popolazioni non-musulmane una semi-autonomia per le questioni riguardanti il loro status personale.\nStoria.\nCapitolazioni tra gli Stati italiani e l'Impero ottomano.\nLe capitolazioni traevano origine dal regime giuridico delle concessioni territoriali che le repubbliche marinare avevano ottenuto dall'Impero bizantino per la fondazione delle loro basi commerciali. In tali insediamenti, era riconosciuta ai cittadini di tali repubbliche la libert\u00e0 di commercio e il diritto di essere sottoposti alle giurisdizioni nazionali.\nCon la progressiva espansione del dominio ottomano, i privilegi delle antiche \"colonie\" straniere furono spesso confermati in base ad accordi con le autorit\u00e0 musulmane, le quali, infatti, erano autorizzate a concedere la speciale \"protezione\" (\"dhimma\") che legislazione islamica riconosce agli Ahl al-Kit\u0101b (), lett. \"gente del libro\", cio\u00e8 ai fedeli di quelle religioni che fanno riferimento a testi ritenuti di origine divina dallo stesso Islam: T\u014dr\u0101h per gli ebrei, Inj\u012bl per i cristiani, ecc., in cambio di una generica lealt\u00e0 nei confronti della \"umma\" islamica dal punto di vista esclusivamente politico. Al cristiano (o all'ebreo) la legge islamica garantiva libert\u00e0 di culto, la gestione e il restauro dei loro luoghi sacri (sia pur limitata alle sole edificazioni esistenti) e l'auto-amministrazione per quanto attiene alcuni diritti della persona, patrimoniali e commerciali. La prima di queste concessioni sembra che sia stata ottenuta dalla Repubblica di Pisa nel 1173 dal sultano Saladino.\nNel 1453, con la conquista turca di Costantinopoli, i genovesi dell'insediamento coloniale di Galata, situato nella sponda opposta del Corno d'Oro, contrattarono con il sultano Maometto II un regime capitolare che confermava tutti i privilegi esistenti e ne otteneva di nuovi, da applicarsi a tutti i cittadini della repubblica residenti nell'impero. L'anno successivo (1454) anche il veneziano Bartolomeo Marcello stipul\u00f2 una analoga capitolazione per i cittadini della Serenissima. Anche Firenze ebbe le sue capitolazioni, come pure Ancona, e queste antiche capitolazioni furono poi di modello a quelle che stipul\u00f2 la Francia nel 1535 e pi\u00f9 tardi l'Austria.\nNel 1566, con la conquista turca del pi\u00f9 importante possedimento genovese nel Mar Egeo e cio\u00e8 dell'isola di Chio, il sultano ottomano concesse all'intera \u201cnazione latina\u201d esistente nell'Impero (cio\u00e8 i cattolici) il particolare regime capitolare della giurisdizione esclusiva e diretta del papa. Successivamente, il regime capitolare si estese anche ai sudditi del Regno delle due Sicilie e del Regno di Sardegna, e quindi del Regno d'Italia, residenti nell'Impero ottomano.\nCapitolazioni con la Francia.\nLa Francia aveva gi\u00e0 firmato un primo trattato o \"capitulations\" con il Sultanato mamelucco del Cairo nel 1500, durante il regno di Luigi XII, con il quale il sultano d'Egitto faceva alcune concessioni ai francesi e ai catalani. Questo trattato venne confermato dall'Impero ottomano quando conquist\u00f2 il Sultanato mamelucco nel 1517, a seguito della Guerra turco-mamelucca.\nFrancesco I fu il primo re di Francia che strinse un'alleanza con l'Impero ottomano, portando all'alleanza franco-ottomana. A ci\u00f2 fu sollecitato non dallo spirito crociato, ma dal desiderio di rompere in Europa il potere dominante della casa imperiale degli Asburgo d'Austria: obbligando l'Austria ad usare le sue forze per la difesa contro i turchi in Oriente, sperava di indebolirla e metterla in condizione di non aumentare o mantenere il suo potere in Occidente.\nGli altri re francesi fino a Luigi XV seguirono la stessa politica, che, qualunque siano le critiche in merito, fu favorevole al cristianesimo nel Levante; difendendo gli interessi con zelo cristiano presso la Sublime porta, speravano di giustificare la loro alleanza con gli infedeli, che era una fonte di scandalo anche in Francia. Gi\u00e0 nel 1528, Francesco I si era appellato a Solimano il Magnifico per ripristinare ai cristiani di Gerusalemme una chiesa, che i turchi avevano trasformato in moschea. Il sultano si rifiut\u00f2 sulla base del fatto che la sua religione non avrebbe permesso l'alterazione dell'uso di una moschea, ma promise di mantenere i cristiani in possesso di tutti gli altri luoghi occupati da loro e di difenderli contro ogni oppressione.\nTuttavia, la religione non fu oggetto di una convenzione formale tra la Francia e l'Impero ottomano prima del 1604, quando Enrico IV di Francia ebbe assicurato da Ahmed I l'inserimento, nelle capitolazioni del 20 maggio, di due clausole relative alla protezione dei pellegrini e dei religiosi in carica della basilica del Santo Sepolcro: \u00abArticolo IV - Desideriamo e comandiamo che i sudditi di detto imperatore [sic] di Francia, e quelli dei principi che sono i suoi amici e alleati, possono essere liberi di visitare il Luoghi Santi di Gerusalemme, e nessuno deve cercare di impedirglielo n\u00e9 procurargli danno\u00bb; \u00abArticolo V. Inoltre, per l'onore e l'amicizia di questo imperatore, desideriamo che la vita religiosa a Gerusalemme e coloro che servono la chiesa di Comane [la resurrezione] possano abitare l\u00ec, andare e venire senza alcun impedimento, ed essere ben accolti, protetti, assistiti e aiutati in considerazione di quanto sopra\u00bb.\n\u00c8 interessante notare che gli stessi vantaggi erano previsti sia per i francesi che per gli amici e alleati della Francia, ma per questi ultimi in considerazione della raccomandazione della Francia.\nIl risultato di questa amicizia fu lo sviluppo delle missioni cattoliche, che inizi\u00f2 a fiorire con l'assistenza di Enrico IV di Borbone e di suo figlio Luigi XIII di Francia e attraverso lo zelo dei missionari francesi. Prima della met\u00e0 del XVII secolo, vari ordini religiosi (cappuccini, carmelitani, domenicani, francescani e gesuiti) inviarono, come cappellani degli ambasciatori e consoli francesi, loro rappresentanti nelle principali citt\u00e0 ottomane (Costantinopoli, Alessandria, Smirne, Aleppo, Damasco, ecc), in Libano e nelle isole dell'Egeo. Essi si impegnarono a riunire i cattolici, ad istruirli e confermarli nella fede cattolica, aprirono scuole che erano aperte ai bambini di tutti i riti cristiani e si adoperarono per migliorare le condizioni dei cristiani nelle carceri turche e curare i malati.\nDurante il regno di Luigi XIV, i missionari moltiplicarono ed estesero il campo delle loro attivit\u00e0. A seguito del suo sostegno, la tolleranza spesso precaria in cui si dibatteva l'esistenza delle missioni, fu riconosciuta ufficialmente nel 1673 quando, il 5 giugno, Mehmed IV non solo conferm\u00f2 le capitolazioni precedenti di garantire la sicurezza dei pellegrini e dei religiosi a guardia del Santo Sepolcro, ma sottoscrisse quattro nuovi articoli con i quali riconosceva tutti i benefici ai missionari. Il primo decretava in via generale \u00abche tutti i vescovi e altri religiosi della setta latina (cfr. Millet) che sono sudditi francesi, qualunque sia la loro condizione, sono in tutto il nostro impero come sono stati fino ad ora, e possono svolgere le loro funzioni, e nessuno gli pu\u00f2 arrecare danno o ostacolarli nelle loro attivit\u00e0\u00bb; gli altri assicuravano il tranquillo possesso delle loro chiese, esplicitamente ai gesuiti e cappuccini, e in generale \u00abper i francesi a Smirne, Porto Said, Alessandria, e in tutte le altre porte dell'Impero ottomano\u00bb.\nIl regno di Luigi XIV segn\u00f2 l'apogeo del protettorato francese sulle missioni in Oriente, non solo per i missionari latini di tutte le nazionalit\u00e0, ma anche per i capi di tutte le comunit\u00e0 cattoliche, a prescindere dalla nazionalit\u00e0 o dal rito, che si appellavano al \"Grand Roi\" e alla protezione dei suoi ambasciatori e consoli presso la Sublime porta e i pasci\u00e0, ottenendo protezione dai loro nemici. Anche se i missionari furono a volte in termini cos\u00ec amichevole con il clero non cattolico tanto da essere autorizzati a predicare nelle loro chiese, i rapporti tra le varie chiese cristiane erano di solito molto tesi. In diverse occasioni i patriarca greci e armeni non uniati, si dimostrarono dispiaciuti nel vedere una gran parte dei loro fedeli abbandonarli per i sacerdoti romani. Ci\u00f2 convinse il governo turco, che con vari pretesti, decise di vietare tutte le forme di proselitismo da parte di questi ultimi, ma i rappresentanti di Luigi XIV operarono con successo contro questa cattiva volont\u00e0.\nAll'inizio del regno di Luigi XV la preponderanza dell'influenza francese nei confronti della Sublime porta si manifest\u00f2 anche nella delega conferita ai francescani, che erano protetti dalla Francia, di riparare la cupola del Santo Sepolcro: ci\u00f2 signific\u00f2 il riconoscimento del loro diritto di titolarit\u00e0 su di esso come superiore rispetto alle richieste dei greci e degli armeni.\nNel 1723 i patriarchi orientali riuscirono ad ottenere dal sultano un decreto che vieta ai loro sudditi cristiani di abbracciare la religione romana e il divieto per i religiosi latini di avere qualsiasi contatto con greci, armeni e siriani con il pretesto di istruirli. La diplomazia francese cerc\u00f2, a lungo invano, di ottenere la revoca di questa misura. Alla fine, come ricompensa per i servizi resi alla Turchia durante le sue guerre con la Russia e l'Austria (1736-1739), i francesi riuscirono nel 1740 ad ottenere il rinnovo delle capitolazioni, con aggiunte che esplicitamente confermarono il diritto del protettorato francese, e almeno implicitamente garantivano la libert\u00e0 di apostolato cattolico. Dagli ottantasette articoli del trattato firmato il 28 maggio 1740, il sultano Mahmud I dichiar\u00f2: \u00abI vescovi ed i soggetti religiosi dell'imperatore di Francia che vivono nel mio impero saranno protetti nell'esercizio del loro ufficio, e nessuno potr\u00e0 loro impedire di praticare il proprio rito secondo il loro uso nelle chiese in loro possesso e negli altri posti in cui abitano; e, quando i nostri sudditi sono in rapporto con i francesi allo scopo di vendere, acquistare, e altre attivit\u00e0, nessuno pu\u00f2 molestarli in violazione delle leggi sacre\u00bb.\nNei successivi trattati tra la Francia e la Turchia le capitolazioni non sono state ripetute alla lettera, ma sono ricordate e confermate (ad esempio nel 1802 e 1838). I vari regimi che succedettero alla monarchia di Luigi IX e di Luigi XIV mantennero tutti i privilegi e, di fatto, il privilegio antico della Francia per la protezione dei missionari e delle comunit\u00e0 cristiane d'Oriente. La spedizione nel 1860 inviata dall'imperatore Napoleone III per fermare il massacro dei maroniti era in armonia con il ruolo antico della Francia, e sarebbe stata pi\u00f9 importante se la sua opera di giustizia fosse stata pi\u00f9 completa.\nAbolizione del regime capitolare.\nDopo la guerra italo-turca (1911-12), con la sottoscrizione del trattato di pace di Ouchy, l'Italia si impegn\u00f2 ad attivarsi per la soppressione dell'istituto delle capitolazioni di cui beneficiavano i sudditi delle potenze europee (artt. 6 e 8). Il 9 settembre 1914, il governo imperiale notificava alle potenze europee interessate la decisione di abolire il regime delle capitolazioni a partire dal 1\u00ba ottobre 1914.\nLa prima guerra mondiale vide combattere su fronti opposti Italia e Francia da un lato e l'Impero ottomano dall'altro. Dopo la sconfitta militare dell'Impero ottomano, il 19 gennaio 1919, gli alti commissari delle tre potenze alleate, l'italiano Sforza, il francese Amet e il britannico Webb, fecero pervenire al governo di Costantinopoli una nota nella quale si precisava che il regime capitolare costituiva oggetto di accordi internazionali modificabili solo con il consenso di tutte le parti contraenti; essi non potevano quindi riconoscere la disdetta unilaterale disposta della Sublime porta nel 1914.\nDurante l'occupazione greca di Smirne (1919-21) si verificarono continue violazioni del regime delle capitolazioni da parte - stavolta - del governo ellenico, il quale nel corso del 1921 decise di estendere la giurisdizione della corte marziale ellenica di Smirne ai reati di diritto comune, da chiunque commessi, attribuendole cos\u00ec la competenza a giudicare anche i cittadini stranieri.\nLa completa abolizione delle capitolazioni in Turchia fu sancita dal trattato di Losanna, firmato il 24 luglio 1923 dalla Repubblica Turca, l'Impero britannico, la Francia, l'Italia, il Giappone, la Grecia, la Romania ed il Regno di Jugoslavia; specificatamente, l'articolo 28 del trattato sanciva: \u00abOgnuna delle Alte Parti contraenti accetta, per quanto la riguarda, la completa abolizione delle Capitolazioni in Turchia sotto ogni aspetto\u00bb.. La delegazione turca, tuttavia, si impegn\u00f2 a mantenere alcune garanzie per gli stranieri con la sottoscrizione di una \"convenzione sullo stabilimento e la competenza giudiziaria\", conclusa in pari data e di una \"dichiarazione relativa all'amministrazione giudiziaria\".\nIn Egitto l'abolizione fu concordata con la stipula della convenzione di Montreux dell'8 maggio 1937 e, pertanto, dopo un periodo transitorio di dodici anni, le capitolazioni si estinsero definitivamente nel 1949."}
{"id": "3556097", "revid": "767487", "url": "https://it.wikipedia.org/wiki?curid=3556097", "title": "Arne Larsen \u00d8kland", "text": "Carriera.\nGiocatore.\nClub.\nLarsen \u00d8kland inizi\u00f2 la carriera nei primi anni settanta, giocando nel 1976 nell'unica stagione nella massima divisione norvegese del Vard Haugesund. Nonostante i suoi sforzi, e le 11 reti realizzate, la squadra non raggiunse la salvezza: l'attaccante pass\u00f2 allora al Bryne. Contribu\u00ec al secondo posto finale del club nel 1980.\nNello stesso anno, Larsen \u00d8kland fu ingaggiato dai tedeschi del Bayer Leverkusen. Dopo pochi mesi al club, segn\u00f2 una tripletta ai danni del Bayern Monaco, in una vittoria della sua squadra per 3-0. Al norvegese fu accreditata anche una quarta marcatura, ma Larsen \u00d8kland rivel\u00f2 all'arbitro che il pallone pass\u00f2 attraverso un buco della rete e che perci\u00f2 il gol non sarebbe stato valido. Nei tre anni in Germania, gioc\u00f2 101 partite e realizz\u00f2 43 reti. Nel 1983 pass\u00f2 ai francesi del Racing Club de Paris, dove rimase per un paio di stagioni.\nTorn\u00f2 poi al Bryne e contribu\u00ec alla vittoria dell'unico trofeo maggiore nella storia del club: la squadra si aggiudic\u00f2 infatti la Coppa di Norvegia 1987. Dopo questo successo, Larsen \u00d8kland concluse la sua carriera.\nNazionale.\nLarsen \u00d8kland gioc\u00f2 54 partite per la , con 13 reti all'attivo. Esord\u00ec il 29 marzo 1978, nella sconfitta per 3-0 contro la . Il 20 settembre dello stesso anno, realizz\u00f2 la prima rete: fu lui a siglare la marcatura per gli scandinavi nel pareggio per 1-1 contro il .\nAllenatore.\nDal 1989 al 1990, fu allenatore del Bryne. Nel 1992 guid\u00f2 invece il Viking.\nDirigente.\nIl 29 maggio 2012 fu nominato nuovo direttore generale al Viking."}
{"id": "3556098", "revid": "2008079", "url": "https://it.wikipedia.org/wiki?curid=3556098", "title": "Alena", "text": "Origine e diffusione.\nAnalogamente ai nomi Lena e Lenka, pu\u00f2 costituire un'ipocoristico tanto del nome Elena quanto del nome Maddalena.\nOnomastico.\nL'onomastico si pu\u00f2 festeggiare in memoria di sant'Alena, martire in Belgio, commemorata il 18 giugno; alternativamente, lo stesso giorno dei nomi Elena o Maddalena."}
{"id": "3556099", "revid": "46291", "url": "https://it.wikipedia.org/wiki?curid=3556099", "title": "Leiboldiinae", "text": "Leiboldiinae \u00e8 una sottotrib\u00f9 di piante angiosperme dicotiledoni appartenenti alla famiglia delle Asteraceae.\nEtimologia.\nIl nome scientifico di questa sottotrib\u00f9 deriva dal suo genere tipo \"Leiboldia\" , ed \u00e8 stato definito per la prima volta dal botanico americano Harold E. Robinson (1932 - ) nella pubblicazione \"Smithsonian Contributions to Botany. Washington, DC - 89: 8 (1999)\" del 1999.\nDescrizione.\nIl portamento delle piante di questa sottotrib\u00f9 \u00e8 fruticoso (aspetto arbustivo) con rizomi. La pubescenza pu\u00f2 essere fatta di semplici peli ma anche di bianco tomento. Gli organi interni di queste piante contengono lattoni sesquiterpenici.\nLe foglie lungo il fusto sono disposte in modo alterno. La lamina \u00e8 intera generalmente a forma lanceolata con bordi percorsi da peli (\"Stramentopappus\") o da minuti denti; le venature sono pennate. La pubescenza \u00e8 varia (da peli semplici, stipitati o tomentosa).\nLe infiorescenze sono di tipo corimboso formate da pochi capolini con ognuno fino a 100 \u2013 120 fiori. In \"Leiboldia\" frammisti ai capolini sono presenti delle brevi brattee. In \"Lepidonia\" i capolini sono posizionati all'ascella delle foglie o sono terminali. La struttura dei capolini \u00e8 quella tipica delle Asteraceae: un peduncolo sorregge un involucro composto da diverse squame (o brattee) disposte su pi\u00f9 serie (vedi tabella) che fanno da protezione al ricettacolo sul quale s'inseriscono diversi fiori di tipo tubuloso. Le brattee, persistenti, in genere si dividono in esterne e interne; quelle esterne sono tomentose a consistenza fogliosa, quelle interne sono pi\u00f9 scariose con apici rossicci. Il ricettacolo in genere \u00e8 privo di pagliette.\nI fiori (vedi tabella per il numero) sono tetra-ciclici (ossia sono presenti 4 verticilli: calice \u2013 corolla \u2013 androceo \u2013 gineceo) e pentameri (ogni verticillo ha in genere 5 elementi). I fiori sono inoltre ermafroditi e attinomorfi.\nI frutti sono degli acheni con pappo. Gli acheni di solito sono a forma cilindrica con pi\u00f9 coste; sono inoltre glabri. Sono presenti idioblasti (pochi o numerosi) e rafidi di tipo subquadrato e sono privi di fitomelanina. A volte nella zona apicale dell'achenio \u00e8 presente un anello all'interno del quale \u00e8 posizionato il pappo. Il pappo \u00e8 setoloso (uniseriale in \"Leiboldia\"; biseriale in \"Lepidonia\"; multiseriale in \"Stramentopappus\"). Le setole possono essere ampie e di colore giallo o bianco.\nDistribuzione e habitat.\nTutte le specie sono di origine americana e in particolare del Messico.\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\nFilogenesi.\nLe specie di questo gruppo sono descritte all'interno della trib\u00f9 Vernonieae della sottofamiglia Vernonioideae . Questa classificazione \u00e8 stata ottenuta ultimamente con le analisi del DNA delle varie specie del gruppo. Da un punto di vista filogenetico in base alle ultime analisi sul DNA la trib\u00f9 Vernonieae \u00e8 risultata divisa in due grandi cladi: Muovo Mondo e Vecchio Mondo. I generi di Leiboldiinae sono posizionati in un piccolo subclade centro-americano tra i cladi del Nuovo e Vecchio Mondo. Nelle varie analisi filogenetiche questa sottotrib\u00f9 \u00e8 risultata la prima a separarsi dal gruppo del Nuovo Mondo. (vedi il cladogramma a lato tratto dalla pubblicazione citata e semplificato).\nLa sottotrib\u00f9, e quindi i suoi generi, si distingue per i seguenti caratteri:\nIn precedenza la trib\u00f9 Vernonieae, e quindi la sottotrib\u00f9 Leiboldiinae, era descritta all'interno della sottofamiglia Cichorioideae.\nIl numero cromosomico delle specie di questa sottotrib\u00f9 \u00e8 2n = 38.\nComposizione della sottotrib\u00f9.\nLa sottotrib\u00f9 comprende 4 generi e 14 specie."}
{"id": "3556102", "revid": "486946", "url": "https://it.wikipedia.org/wiki?curid=3556102", "title": "Bachynaj", "text": ""}
{"id": "3556103", "revid": "767487", "url": "https://it.wikipedia.org/wiki?curid=3556103", "title": "War Horse (film)", "text": "War Horse \u00e8 un film del 2011 diretto da Steven Spielberg, tratto dall'omonimo romanzo scritto da Michael Morpurgo e dall'omonimo adattamento teatrale del romanzo di Nick Stafford.\nHa ricevuto sei candidature ai premi Oscar 2012.\nTrama.\nA un'asta di paese, in un villaggio del Devon, Ted Narracott, un piccolo affittuario di una fattoria dove vive con la moglie Rose e il figlio Albert, acquista per trenta ghinee un cavallo baio, non ancora adulto e che \u00e8 stato tolto alla madre. Viene rimproverato dalla consorte, che lo accusa di essersi fatto ingannare, ma non trova d'accordo il figlio, che ben presto instaura un rapporto di profondo affetto con l'animale, cui assegna il nome di Joey. Con lui cercher\u00e0 eroicamente di dissodare un campo per pagare l'affitto che la famiglia deve a Lyons, il proprietario della fattoria. I suoi sforzi, ammirati da tutti i membri della comunit\u00e0 del villaggio, vengono per\u00f2 vanificati da una forte pioggia che distrugge il raccolto. Il padre di Albert, allora, come extrema ratio, decide di vendere Joey all'esercito inglese, impegnato a scendere in campo nella Prima guerra mondiale. Albert corre a impedire la vendita, ma arriva troppo tardi e il capitano Nicholls, nuovo proprietario dell'animale, gli promette che avr\u00e0 cura del cavallo e se possibile al termine della guerra glielo restituir\u00e0.\nLa scena si sposta allora sull'attraversamento inglese della Manica (la trama segue passo per passo la vicenda del cavallo, con i personaggi umani come contorno), e sulla morte di Nicholls in Francia, in una assurda carica contro l'esercito tedesco.\nJoey tuttavia sopravvive, venendo catturato assieme a Topthorn (il cavallo del maggiore Stewart) dai Tedeschi, tra i quali due ragazzi dell'esercito, Gunther e Michael, che cominciano ad affezionarvisi. La loro fuga assieme ai cavalli rubati \u00e8 per\u00f2 fatale; scoperti, vengono fucilati per diserzione. I giovani erano stati trovati in un mulino situato in un possedimento terriero che apparteneva a un anziano signore francese che viveva da solo con l'orfana nipotina Emilie. \u00c8 proprio lei a rinvenire gli animali. Da sempre desiderosa di imparare a cavalcare, si affeziona alle bestie chiamandole Fran\u00e7ois e Claude. Il loro destino li conduce per\u00f2 nuovamente in mano tedesca dove un soldato pieno di umanit\u00e0 cerca in ogni modo di salvarli, feriti e senza presa sugli insensibili ufficiali, che considerano gli animali solo in funzione utilitaristica abbassandosi cos\u00ec al punto da essere pi\u00f9 bestie dei cavalli, capaci invece di avere un rapporto pulito con chi sa apprezzarli. Joey riesce a sopravvivere, messo in fuga dal tedesco complice, mentre il suo quadrupede amico soccombe.\nJoey non trova mai padroni casuali, n\u00e9 casualmente questi vengono in contatto con l'animale, perch\u00e9 sussiste un fil rouge, una invisibile comunione di sentimenti che permette loro di riconoscersi a vicenda.\nSiamo ormai arrivati al 1918, alle fasi finali del conflitto, e qui ritroviamo Albert che, nel frattempo arruolatosi, \u00e8 diventato un valoroso combattente. Dopo uno scontro coi Tedeschi viene gravemente colpito agli occhi dal gas nemico. Ricoverato, viene a sapere di un cavallo che \u00e8 miracolosamente riuscito a sopravvivere pur rimanendo impigliato fra i reticolati della terra di nessuno. Gli ufficiali, avendo notato che \u00e8 ferito, stanno per abbattere il cavallo quando Albert, ancora bendato, capisce che il cavallo \u00e8 Joey chiamandolo col richiamo d'un tempo. La commozione generale induce i medici a curarlo e al termine della guerra, quando viene ordinato di vendere al mercato i cavalli, i commilitoni fanno una colletta per aiutare Albert a ricomprarlo.\nQuando il macellaio del paese supera l'offerta di Albert irrompe a sorpresa il nonno francese che aveva conosciuto Joey, che lo compra grazie all'inavvicinabile cifra di 100 sterline. Per lui, rimasto ormai solo (la nipote \u00e8 morta), quell'animale \u00e8 ormai l'unica cosa che gli ricordi l'adorata Emilie. Albert, pur dispiaciuto, \u00e8 ormai pronto a separarsi dal cavallo quando questi, tirato avanti dal suo nuovo padrone, torna indietro per stare con Albert. Il francese, profondamente commosso, viene nel frattempo a conoscenza della storia che lega il giovane e l'animale, storia che trova conferma quando Albert riconosce la bandiera del reggimento del padre, bandiera che il nonno aveva rinvenuto addosso a Joey. Conscio del fatto che la sua Emilie voleva il bene di Joey (o Fran\u00e7ois che sia), cede allora definitivamente il cavallo ad Albert che, abbracciato dai genitori al suo rientro nel Devon, restituisce al padre la bandiera (che questi aveva portato con s\u00e9 nella Seconda Guerra Boera, dopo la quale era stato insignito di importanti medaglie per il comportamento eroico tenuto alla battaglia del Transvaal), capendo finalmente perch\u00e9 questi non gli avesse mai parlato della guerra, di quelle inutili carneficine cui Joey, ora beato in mezzo ad un suggestivo tramonto, \u00e8 e sempre sar\u00e0 estraneo.\nPromozione.\nIl primo trailer in lingua originale \u00e8 stato distribuito il 28 giugno 2011. Il primo trailer in lingua italiana \u00e8 invece stato distribuito il 29 giugno 2011.\nPer promuovere il film \u00e8 stata organizzata un'anteprima nazionale in alcune sale del circuito UCI Cinemas, che hanno proiettato il film in versione originale sottotitolata in italiano dal 13 al 16 febbraio.\nDistribuzione.\nIl film \u00e8 stato distribuito nelle sale statunitensi il 25 dicembre 2011 mentre in quelle italiane \u00e8 stato distribuito il 17 febbraio 2012."}
{"id": "3556112", "revid": "287204", "url": "https://it.wikipedia.org/wiki?curid=3556112", "title": "Emmanuel College", "text": "L'Emmanuel College \u00e8 uno dei collegi costituenti l'Universit\u00e0 di Cambridge, soprannominato dagli studenti come \"Emma\". \u00c8 stato fondato nel 1584 da Walter Mildmay, l'allora Cancelliere dello Scacchiere, ed ospita all'incirca 650 studenti. Ammette le donne dal 1979.\nL'Emmanuel ha una grande tradizione accademica, tanto che si trova molto spesso in testa alla \"Tomkins Table\" che classifica tutti i collegi a seconda dei risultati ottenuti dagli studenti negli esami. \u00c8 anche uno dei collegi pi\u00f9 ricchi per via della quantit\u00e0 di donazioni che riceve. Ospita ogni due anni un \"May Ball\", tradizionale festa per celebrare la fine dell'anno accademico."}
{"id": "3556113", "revid": "47767", "url": "https://it.wikipedia.org/wiki?curid=3556113", "title": "L'Anima del mondo", "text": "L'Anima del mondo \u00e8 stata una collana editoriale delle Edizioni Piemme, dal 1996 al 2002, diretta in ordine da Vito Mancuso e Bruno Nacci; Pino Occhipinti e Ambrogio M. Piazzoni; questi e Serena Taj\u00e9. Si tratta di una raccolta di testi della cristianit\u00e0, come testimonianza della vita interiore di monaci, eremiti, teologi, o comunque personalit\u00e0 filosofiche e culturali di intensit\u00e0 e spessore spirituale."}
{"id": "3556129", "revid": "339392", "url": "https://it.wikipedia.org/wiki?curid=3556129", "title": "Yuki Nagasato", "text": ""}
{"id": "3556132", "revid": "287204", "url": "https://it.wikipedia.org/wiki?curid=3556132", "title": "Jan Niecislaw Baudouin de Courtenay", "text": ""}
{"id": "3556136", "revid": "282094", "url": "https://it.wikipedia.org/wiki?curid=3556136", "title": "Sezione Piques", "text": ""}
{"id": "3556146", "revid": "1305772", "url": "https://it.wikipedia.org/wiki?curid=3556146", "title": "Andrea Galassi", "text": ""}
{"id": "3556148", "revid": "1543377", "url": "https://it.wikipedia.org/wiki?curid=3556148", "title": "Grioni", "text": "I Grioni furono una famiglia patrizia veneziana, annoverata fra le cosiddette \"Case Nuove\".\nStoria.\nalcuni studiosi attribuiscono a questo casato origini lombarde (Dizionario storico-blasonico delle famiglie nobili e notabili del 1886 di G.B di Crollalanza - volume = I -pagine= p.502}, altri affermano con maggior probabilit\u00e0 siano di origini greche, e arrivino dalla penisola ellenica. I Grioni si sarebbero trasferiti secondo questi ultimi nelle lagune venete verso il 984.\nLa Nobilt\u00e0 veneta del 1706 di D.Casimiro Freschot / volume = I -pagina 350 ) \nnominati patrizi veneti furono riconfermati alla serrata del Maggior Consiglio, nel 1297. Qualche autore antico azzarda una coincidenza tra questa casa e quella dei Grisoni. Alcune fonti riportano che un esponente di questa dinastia, tal Pietro Grioni, nel 1253, fu eletto dai bolognesi quale podest\u00e0 del capoluogo emiliano, in virt\u00f9 della sua celebre saggezza.\nsempre nel volume di Casimiro Freschot oltre ad elogiare le doti e le attitudini della famiglia fa chiaro ed esplicito riferimento all'anno 1430 quando i Grioni salvarono i Tesori di Venezia da \"li rubatori\" \nAlcuni rami della famiglia si estinsero ed altri sono tuttora esistenti.\nPer la storia recente alcuni dei discendenti della famiglia Grioni entrarorno nella Nobilt\u00e0 Italiana\nLa famiglia \u00e8 tuttora esistente con diritto di fregiarsi dello stemma storico"}
{"id": "3556150", "revid": "767487", "url": "https://it.wikipedia.org/wiki?curid=3556150", "title": "Kabete", "text": "Kabete \u00e8 una citt\u00e0 del Kenya situata nella contea di Kiambu, nelle immediate vicinanze di Nairobi.\nKabete e i suoi dintorni sono abitati principalmente dai Kikuyu. In base al censimento del 1999, la popolazione ammonta a 29.308 abitanti.\nIn questa citt\u00e0 \u00e8 nato il paleontologo Louis Leakey."}
{"id": "3556157", "revid": "767487", "url": "https://it.wikipedia.org/wiki?curid=3556157", "title": "Prostituzione (film 1974)", "text": "Prostituzione \u00e8 un film del 1974, diretto da Rino Di Silvestro.\nTrama.\nAlcune prostitute si ritrovano perseguitate da qualcuno con desideri che nemmeno loro riescono a soddisfare. Gli indizi ricavati dopo una serie di crimini scioccanti, portano la polizia ad indagare su un regista pornografico e su alcune modelle."}
{"id": "3556167", "revid": "1522738", "url": "https://it.wikipedia.org/wiki?curid=3556167", "title": "Callipo Sport 2010-2011", "text": "2009-2010.\nLa rosa 2010/11 sarebbe dovuta essere quella che avrebbe posto la base per una continua crescita, il progetto venne affidato a Vincenzo Di Pinto tecnico proveniente da Perugia reduce dalla vittoria europea della Challenge Cup: con lui a Vibo arrivano il palleggiatore Coscione (Forl\u00ec), gli schiacciatori Anderson (Hyunday Skywalkers) e Rivera (Patrasso), il centrale Nikolov (CSKA Sofia) e il libero Fanuli (Perugia), vennero inoltre confermati l'opposto Simeonov e il centrale Barone.\nIl campionato si conclusa con la 9\u00aa posizione e la mancata qualificazione ai playoff scudetto per un solo punto, la squadra, qualificatasi alla final eight di Coppa Italia, venne eliminata ai quarti dalla pi\u00f9 quotata Lube Macerata."}
{"id": "3556170", "revid": "767487", "url": "https://it.wikipedia.org/wiki?curid=3556170", "title": "Prostituzione (film 1985)", "text": "Prostituzione (\"Streetwalkin\") \u00e8 un film del 1985, diretto da Joan Freeman.\nTrama.\nCookie e suo fratello scappano dalla loro madre e arrivano a New York City. Alla stazione dei treni, Cookie incontra Duke. Con il suo charme la fa innamorare di lui e presto la far\u00e0 lavorare per lui come prostituta. Ma la sua brutalit\u00e0 contro le colleghe la disgusta."}
{"id": "3556171", "revid": "81390356", "url": "https://it.wikipedia.org/wiki?curid=3556171", "title": "Piantatoio", "text": "Il piantatoio \u00e8 un utensile di legno, generalmente fatto a mano, a forma di L, appuntito da un lato, che veniva usato, prima che esistessero i mezzi meccanici, (ma in alcuni casi ancora oggi) per piantare ortaggi, piantine, fiori ecc. Per l'uso bisogna conficcare il lato appuntito nella terra (precedentemente lavorata) in modo da creare un vuoto nel quale poi posizionare la nuova piantina."}
{"id": "3556185", "revid": "287204", "url": "https://it.wikipedia.org/wiki?curid=3556185", "title": "Tourist Trophy 1952", "text": "Il Tourist Trophy corso dall'11 al 13 giugno 1952 sul Circuito del Mountain, \u00e8 stata la seconda gara del motomondiale 1952, e rappresenta la 34\u00aa edizione del Tourist Trophy.\nLe classi in gara furono quattro: 125, 250, 350 e 500 mentre non vi corsero i sidecar.\nNella classe 500 si registr\u00f2 la vittoria del pilota irlandese Reg Armstrong in sella ad una Norton che ottenne cos\u00ec anche il suo primo successo iridato; nelle altre classi si imposero tutti piloti britannici: la 350 fu appannaggio di Geoff Duke, anch'egli su Norton, nella 250 si impose Fergus Anderson su Moto Guzzi e nella 125, per la quale si tratt\u00f2 della prima gara stagionale, vinse Cecil Sandford su MV Agusta. Per quest'ultima si tratt\u00f2 del primo successo nel motomondiale e interrompette la striscia vincente della FB Mondial che si era imposta in tutte le 6 gare della 125 dall'inizio della storia del mondiale.\nRisultati.\nClasse 500 (Senior TT).\n72 piloti furono presenti alla partenza, 41 vennero classificati al traguardo.\nTra i ritirati della corsa vi furono Cecil Sandford, Jack Brett e Geoff Duke (che aveva ottenuto la pole position e il giro pi\u00f9 veloce).\nClasse 350 (Junior TT).\n51 piloti vennero classificati al traguardo\nTra i ritirati della corsa vi furono Ray Amm, Jack Brett, Leslie Graham, Arthur Wheeler, Ken Kavanagh e Maurice Cann.\nClasse 250 (Lightweight TT).\n22 piloti vennero classificati al termine della gara\nTra i ritirati della corsa vi fu Bill Lomas.\nClasse 125 (Ultra-Lightweight TT).\n12 piloti vennero classificati al termine della gara"}
{"id": "3556190", "revid": "767487", "url": "https://it.wikipedia.org/wiki?curid=3556190", "title": "Pic de M\u00e9d\u00e9courbe", "text": "Il Pic de M\u00e9d\u00e9courbe (2.914 - in catalano \"Pic de Medacorba\") \u00e8 una montagna dei Pirenei che si trova sul confine tra Andorra, Francia e Spagna.\nCaratteristiche.\nLa montagna segna la triplice frontiera tra Andorra, Francia e Spagna che si trova ad ovest di Andorra."}
{"id": "3556193", "revid": "24443", "url": "https://it.wikipedia.org/wiki?curid=3556193", "title": "Pic de Medacorba", "text": ""}
{"id": "3556202", "revid": "287204", "url": "https://it.wikipedia.org/wiki?curid=3556202", "title": "Gran Premio motociclistico di Finlandia 1967", "text": "Il Gran Premio di Finlandia fu il nono appuntamento del motomondiale 1967.\nSi svolse il 6 agosto 1967 a Imatra, e corsero le classi 125, 250, 500 e sidecar.\nGiacomo Agostini vinse in 500; Mike Hailwood, partito male, fin\u00ec la gara cadendo a causa della pioggia battente.\nHailwood si rifece vincendo in 250 grazie ai ritiri di Phil Read e Ralph Bryans.\nIn 125 vittoria per Stuart Graham.\nNei sidecar Klaus Enders conferm\u00f2 il titolo con una nuova vittoria."}
{"id": "3556203", "revid": "287204", "url": "https://it.wikipedia.org/wiki?curid=3556203", "title": "Associazione Del Calcio Di Vicenza 1910-1911", "text": "Questa voce raccoglie le informazioni riguardanti l'Associazione Del Calcio Di Vicenza nelle competizioni ufficiali della stagione 1910-1911."}
{"id": "3556205", "revid": "57342", "url": "https://it.wikipedia.org/wiki?curid=3556205", "title": "Juan Filloy", "text": "Allo stesso tempo fu anche nuotatore e arbitro di boxe. Egli era in grado di parlare e comprendere sette lingue.\nVisse la maggior parte della sua vita a C\u00f3rdoba, dove lavorava come giudice.\nFilloy, durante la sua vita coronata da innumerevoli onorificenze, ricevette anche una nomina per il Premio Nobel.\nScrisse 55 novelle, compose 6000 palindromi e coni\u00f2 nuove parole che divennero di uso comune."}
{"id": "3556208", "revid": "24443", "url": "https://it.wikipedia.org/wiki?curid=3556208", "title": "Isola Baffin", "text": ""}
{"id": "3556209", "revid": "486946", "url": "https://it.wikipedia.org/wiki?curid=3556209", "title": "MTVNHD", "text": ""}
{"id": "3556210", "revid": "205250", "url": "https://it.wikipedia.org/wiki?curid=3556210", "title": "Giulio Donnini", "text": "Biografia.\nNato a Milano, si trasferisce a Roma, dove, dopo un provino, viene scelto per una parte nel film \"Teheran\", per la regia di Giacomo Gentilomo, primo di una serie di oltre settanta film che girer\u00e0 sino al 1995, recitando come caratterista spesso in parti di cattivo, attivo anche nella prosa teatrale."}
{"id": "3556215", "revid": "889336", "url": "https://it.wikipedia.org/wiki?curid=3556215", "title": "Forte Jesus", "text": "Il forte Jesus di Mombasa \u00e8 un forte rinascimentale. Dal 2011 \u00e8 stato inserito tra i patrimoni dell'umanit\u00e0 dell'UNESCO.\nDescrizione.\nIl forte, costruito dei portoghesi tra il 1593 e il 1596 su progetto di Giovanni Battista Cairati allo scopo di proteggere il porto di Mombasa, \u00e8 uno dei migliori e meglio conservati esempi di fortificazioni militari portoghesi del XVI secolo.\nL'organizzazione e la forma riflette l'ideale rinascimentale che sosteneva che la proporzione perfetta e la geometria armoniosa si potessero trovare nel corpo umano.\nL'area del forte con gli annessi copre un'area di 2,36 ettari.\nForte Jesus fu catturato e riconquistato almeno nove volte tra il 1631, quando cadde nelle mani del sultano Yusuf ibn al-Hasan di Mombasa e il 1895 quando cadde sotto il dominio britannico e fu trasformato in prigione. Quando i portoghesi lo riconquistarono nel 1632, lo ristrutturarono e costruirono altre fortificazioni, rendendo successivamente pi\u00f9 difficile la caduta del forte. Il forte fu oggetto di un epico assedio di due anni dal 1696-98 ad opera degli arabi dell'Oman, guidati da Saif bin Sultan. La cattura del forte segn\u00f2 la fine della presenza portoghese sulla costa, anche se i portoghesi catturarono e rioccuparono brevemente il Forte tra il 1728 e il 1729 con l'aiuto delle citt\u00e0-stato Swahili. Il Forte cadde sotto il dominio di signori locali tra il 1741 e il 1837, quando fu nuovamente catturato dagli Omaniti e usato come caserma, prima della sua occupazione da parte degli inglesi nel 1895, dopo la nascita del Protettorato del Kenya.\nForte Jesus \u00e8 stato dichiarato parco nazionale nel 1958 e nel 2011 \u00e8 stato dichiarato Patrimonio dell'Umanit\u00e0 dall'UNESCO ed \u00e8 considerato uno degli esempi pi\u00f9 notevoli e meglio conservati di architettura militare portoghese del XVI secolo. Il forte \u00e8 l'attrazione turistica pi\u00f9 visitata di Mombasa."}
{"id": "3556218", "revid": "1784938", "url": "https://it.wikipedia.org/wiki?curid=3556218", "title": "Sezione rivoluzionaria di Parigi", "text": "Le sezioni furono le suddivisioni territoriali e amministrative della citt\u00e0 di Parigi costituite durante la Rivoluzione francese dal 1790 al 1795.\nStoria.\nLa Parigi del tempo della Rivoluzione occupava 3.440 ettari di territorio in luogo dei 7.800 del XX secolo. La citt\u00e0 era limitata ad ovest da place de l'\u00c9toile, ad est dal cimitero di P\u00e8re-Lachaise, a nord da place de Clichy e a sud dal cimitero di Montparnasse.\nSotto l'Ancien R\u00e9gime, Parigi era composta di 21 quartieri. Nel 1789, in vista delle elezioni degli Stati generali, fu provvisoriamente divisa in 60 distretti. Con decreto dell'Assemblea costituente del 3 maggio 1790, firmato da Luigi XVI il 27 giugno, furono create 48 sezioni in sostituzione dei distretti. Non si trattava di un provvedimento tecnico, ma di una misura politica, ispirata dalla volont\u00e0 dei costituenti di ridefinire la composizione delle circoscrizioni elettorali, in vista delle prossime elezioni per l'Assemblea Nazionale, in modo da rendere pi\u00f9 moderate quelle che si erano rivelate troppo democratiche. \nOgni sezione si componeva di un comitato civile, di un comitato rivoluzionario e di una forza armata. Il comitato civile era formato da 16 membri eletti dai cittadini attivi - cio\u00e8 contribuenti - residenti nel territorio della sezione, che avevano compiti di giustizia. Dal luglio del 1792, allargata la base di partecipazione con l'eliminazione della distinzione tra cittadini attivi e passivi, molte sezioni furono dominate dai sanculotti e sedettero in permanenza. Il 9 agosto ogni sezione elesse e invi\u00f2 rappresentanti al municipio di Parigi che si costitu\u00ec in Comune insurrezionale con la caduta della monarchia.\nDal 21 marzo 1793 fu costituito in ogni sezione un comitato rivoluzionario, inizialmente con compiti di vigilanza sugli stranieri. Poi, con l'emanazione della legge dei sospetti, il 17 settembre, le sezioni si arrogarono il diritto di controllo su tutti i cittadini di Parigi, stilando liste di presunti contro-rivoluzionari ed emanando mandati di arresto, pur mantenendosi in contatto con il Comitato di sicurezza generale.\nOgni sezione forniva alla citt\u00e0 una compagnia di fanti e una di artiglieri, formate ciascuna da circa 120 uomini. Otto compagnie formavano una legione, cos\u00ec che le forze armate della capitale erano costituite complessivamente da sei legioni di fanteria e da 48 compagnie di artiglieri dotate di 96 cannoni. Alla caduta di Robespierre, il 27 luglio 1794, diciotto compagnie si trovavano al fronte, e delle trenta rimaste a Parigi, tre erano di guardia e 17 risposero all'appello della Comune contro la reazione termidoriana, ma mancarono i capi per poter svolgere un'efficace opposizione. Il Direttorio soppresse le sezioni nel 1795, sostituendo al nome di sezione quello di divisione e poi di quartiere, e soprattutto privandole di ogni funzione politica."}
{"id": "3556240", "revid": "1305772", "url": "https://it.wikipedia.org/wiki?curid=3556240", "title": "Fly from Here", "text": "Fly from Here \u00e8 il ventesimo album in studio del gruppo progressive rock britannico Yes. Pubblicato nel 2011, \u00e8 il primo lavoro realizzato dal gruppo dopo \"Magnification\", pubblicato dieci anni prima nel 2001.\nIl disco.\nIl disco vede la presenza del cantante canadese Beno\u00eet David al posto dello storico Jon Anderson. Gran parte dei brani dell'album furono scritti nel periodo di \"Drama\" come nel caso del singolo \"We Can Fly\", delle canzoni \"Sad Night at the Airfield\" e \"Life on a Film Set\". In questo disco sono riproposte con un titolo differente, riscritte e riarrangiate in chiave moderna.\n\"Fly from Here \u2013 Return Trip\".\nNel 2018, in occasione del cinquantenario della band, viene pubblicata una versione remixata dell'album, denominata \"Fly from Here \u2013 Return Trip\", con Trevor Horn alla voce al posto di Beno\u00eet David, e la traccia inedita \"Don't Take No for an Answer\" cantata da Steve Howe."}
{"id": "3556246", "revid": "1873", "url": "https://it.wikipedia.org/wiki?curid=3556246", "title": "Benimaclet", "text": "Benimaclet, \u00e8 un distretto della citt\u00e0 spagnola di Valencia. Fu comune indipendente fino al 1878, anno in cui divent\u00f2 una sua frazione. Inglobato alla citt\u00e0 per effetto dell'espansione edilizia, nel 1972 fu integrato nel tessuto urbano come distretto. Nel 2013 la sua popolazione era di 29.046 abitanti.\n\u00c8 composto da due quartieri: Benimaclet propriamente detto e Cam\u00ed de Vera.\n\u00c8 uno dei distretti pi\u00f9 a nord di Valencia, diretto confinante con Alboraya, paese famoso per la produzione di una bevanda bibita rinfrescante conosciuta come horchata (\"orxata\" in valenzano).\nBenimaclet \u00e8 abitato da una notevole quantit\u00e0 di universitari, per questo \u00e8 in forte sviluppo culturale, ricco di caf\u00e8 letterari dove \u00e8 possibile leggere libri e scambiare opinioni bevendo un bicchiere in compagnia. Sono anche presenti molti pub e bar dal forte connotato alternativo, che hanno dato negli ultimi anni un'impronta decisamente bohemienne al quartiere. \nBenimaclet \u00e8 uno dei barrios dove \u00e8 maggiormente parlato il valenzano.\nDi particolare interesse \u00e8 il mercato mattutino, che si svolge ogni venerd\u00ec nelle strade di Benimaclet, dove \u00e8 possibile trovare articoli di interesse casalingo nonch\u00e9 bancarelle con articoli di vestiario dedicati alle band musicali e poster di ogni genere."}
{"id": "3556248", "revid": "599013", "url": "https://it.wikipedia.org/wiki?curid=3556248", "title": "Gabre Gabric", "text": "Biografia.\nNata in Dalmazia, all'epoca parte dell'Impero austro-ungarico, spos\u00f2 il tecnico federale Sandro Calvesi, storico allenatore di ostacolisti e velocisti. Sua figlia, Lyana Calvesi, ha sposato Eddy Ottoz: la Gabric \u00e8 pertanto anche nonna degli atleti Laurent e Patrick Ottoz. \nPartecip\u00f2 a due edizioni dei Giochi olimpici, e , ed altrettante dei campionati europei, vestendo per 21 volte la maglia della nazionale italiana. Vanta inoltre quattro titoli nazionali assoluti e miglior\u00f2 per sette volte il record nazionale del lancio del disco. Interruppe l'attivit\u00e0 agonistica durante il periodo bellico, per tre anni, in cui fece da segretaria ed interprete al comandante delle Forze Alleate a Brescia; caparbiamente riprese gli allenamenti ed unica donna riusc\u00ec, dopo Berlino, ad entrare nella rappresentativa azzurra per i Giochi olimpici di Londra nel 1948. Pratic\u00f2 anche le altre specialit\u00e0 dei lanci, stabilendo una miglior prestazione personale di 12,40 m nel getto del peso (1942) e di 31,30 m nel lancio del giavellotto (1939) ma si ciment\u00f2 anche nel salto in lungo. In tarda et\u00e0 si dedic\u00f2 all'atletica master, stabilendo il record mondiale in quattro specialit\u00e0 nella categoria W95.\nDivenuta giornalista professionista, fu direttrice della sala stampa della FIDAL ai Giochi olimpici di e scrisse per alcune testate nazionali quali \"La Gazzetta dello Sport\" e \"Tuttosport\". Fu inoltre la prima donna giornalista al \"Giornale di Brescia\" e fin\u00ec la carriera al giornale \"Bresciaoggi\". Fondatrice insieme al marito Sandro Calvesi dell'Atletica Brescia 1950, ne \u00e8 stata dirigente ed allenatrice, nonch\u00e9 insegnante di ginnastica negli Istituti superiori. Nella lunga carriera sportiva \u00e8 stata pioniera nell'insegnamento e nell'organizzazione della ginnastica alla terza et\u00e0, fondando le Pantere Grigie. Prima donna presidente del Panathlon Club di Brescia, partecip\u00f2 al convegno europeo a Barcellona del Panathlon nel maggio 1985 dove fu eletto Juan Antonio Samaranch, che diverr\u00e0 il presidente del CIO. Ha ricevuto numerosi premi, il Premio d'onore CONI Nazionale, premio \"Una vita per la scuola\", premio \"Fair play per la carriera\", premio \"FIDAL nazionale\". Fu scelta dal regista tedesco Jan Tenhaven, unica italiana, nel film Herbstgold, che vinse il premio \"Orso d'oro\" nel 2010 a Berlino. \u00c8 insignita del premio \"della Brescianit\u00e0\" dato dall'Ateneo e dal Comune di Brescia.\n\u00c8 sepolta nel cimitero monumentale di Brescia e il nome \u00e8 stato inserito nel Famedio, come cittadina illustre per la sua attivit\u00e0 di atleta e di giornalista. Per gli stessi motivi, alcune associazioni appartenenti al mondo civile e i sette consigli di quartiere della zona Est della citt\u00e0 avevano richiesto che la pista d'atletica del quartiere Sanpolino fosse a lei dedicata. La Giunta Del Bono ha formalizzato la dedica l'8 settembre 2021, mentre la cerimonia d'intitolazione \u00e8 avvenuta il 25 settembre. Si tratta del primo impianto sportivo di questo tipo in Italia intitolato a una donna.\nLa questione della data di nascita.\nNegli anni di attivit\u00e0 master dell'atleta \u00e8 sorta una disputa circa la categoria di appartenenza di Gabre Gabric: per la FIDAL (e l'anagrafe) \u00e8 nata il 17 ottobre 1914, ma secondo altre fonti sarebbe nata il 14 ottobre del 1917. Ancora piccola, avendo perso la mamma, il pap\u00e0 Martin Gabri\u010d la port\u00f2 negli Stati Uniti, Gabre dove visse a casa dello zio Filippo. Solo a sedici anni torn\u00f2 dal padre a Zara, che nel frattempo era entrata a far parte del Regno d'Italia. \u00c8 questi passaggi che molti attribuiscono un possibile errore di trascrizione anagrafica. I documenti conservati presso la Ellis Island Foundation di New York (riportati qui sotto) indicano che Gabre Gabric arriv\u00f2 a New York insieme al padre, Martino Gabrich, il 20 novembre 1923 sul piroscafo \"Presidente Wilson\" proveniente dal porto di Trieste. Gli stessi documenti riportano che la piccola Gabre all'epoca dell'arrivo negli Stati Uniti aveva 9 anni di et\u00e0, confermando il 1914 come effettivo anno di nascita.\nRecord del mondo master.\nLa Gabric detiene quattro record mondiali in specialit\u00e0 di lanci:"}
{"id": "3556262", "revid": "217830", "url": "https://it.wikipedia.org/wiki?curid=3556262", "title": "Gran Premio motociclistico d'Italia 2011", "text": "Il Gran Premio motociclistico d'Italia 2011 corso il 3 luglio, \u00e8 stato l'ottavo Gran Premio della stagione 2011. La gara si \u00e8 disputata sul circuito del Mugello.\nProve e Qualifiche.\nClasse 125.\nLa prima e la terza sessione di prove libere hanno visto Nicol\u00e1s Terol (Aprilia) come il pi\u00f9 veloce; nella seconda il miglior tempo \u00e8 stato fatto segnare da Sergio Gadea (Aprilia). La pole position \u00e8 andata a Johann Zarco.\nRisultati dopo le qualifiche:\nMoto 2.\nLe due sessioni di prove libere del venerd\u00ec sono andate a Marc M\u00e1rquez (Suter), il turno del sabato mattina a Stefan Bradl (Kalex).\nRisultati dopo le qualifiche:\nMotoGP.\nLoris Capirossi (Ducati) \u00e8 costretto a saltare il weekend di casa a causa delle conseguenze della caduta nelle qualifiche del Gran Premio d'Olanda; ritorna invece dall'infortunio Daniel Pedrosa (Honda).\nNella prima sessione di prove il miglior tempo \u00e8 di Marco Simoncelli (1:48.987), seguito da Casey Stoner e Andrea Dovizioso, tutti e tre su Honda. Nella seconda sessione, svoltasi in condizioni di pista umida, il migliore \u00e8 Dovizioso (1:49.272), seguito da Toni El\u00edas su Honda e Valentino Rossi su Ducati. Nella terza sessione Jorge Lorenzo (Yamaha) \u00e8 davanti a tutti con il tempo di 1:48.080, seguito da Simoncelli e Stoner. La pole position \u00e8 andata a Casey Stoner.\nGara.\nMoto2.\nIn questo Gran Premio nel Team Aspar tocca a Raffaele De Rosa sostituire Juli\u00e1n Sim\u00f3n, mentre Jordi Torres rimpiazza Javier For\u00e9s; Tommaso Lorenzetti sostituisce Kev Coghlan nel team Aeroport de Castell\u00f3 (FTR). L'unica wildcard \u00e8 Mattia Tarozzi su Suter.\nClasse 125.\nIn questo Gran Premio corrono tre wildcard: Kevin Calia, Massimo Parziani e Miroslav Popov, tutti su Aprilia."}
{"id": "3556265", "revid": "661526", "url": "https://it.wikipedia.org/wiki?curid=3556265", "title": "Luca Rastello", "text": "Biografia.\nLaureato in filosofia, ha diretto alcune riviste, \u00e8 stato inviato di \"Diari\"o, direttore di \"Narcomafie\" poi collaboratore de \"La Repubblica\". Negli anni Novanta \u00e8 stato attivo nell'ambito della cooperazione internazionale. Da quell'esperienza \u00e8 nato il suo primo libro \"La guerra in casa\" (Einaudi, 1998), testo che tratta della guerra in ex-Jugoslavia e dei profughi giunti in Italia nei primi anni Novanta.\n\"Piove all'ins\u00f9\" (Bollati Boringhieri editore) \u00e8 il suo primo romanzo, uscito nel 2006. Seguono altri r\u00e9portage, \"Io sono il mercato\" (Chiarelettere), sul narcotraffico, e \"La frontiera addosso, Cos\u00ec si deportano i diritti umani\" (Laterza, 2010), sui diritti dei rifugiati. Gli ultimi lavori sono \"Binario morto\" (Chiarelettere, 2012), un r\u00e9portage sul corridoio ad alta velocit\u00e0 tra Lisbona e Kiev, e il suo secondo romanzo, \"I buoni\" (Chiarelettere, 2014). A luglio 2018, Chiarelettere ha pubblicato una raccolta di testi e discorsi inediti di Luca Rastello con il titolo di \"Dopodomani non ci sar\u00e0. Sull\u2019esperienza delle cose ultime\".\n\u00c8 morto di cancro tre giorni prima del suo cinquantaquattresimo compleanno."}
{"id": "3556267", "revid": "767487", "url": "https://it.wikipedia.org/wiki?curid=3556267", "title": "Alistrati", "text": "Alistrati () \u00e8 un ex comune della Grecia nella periferia della Macedonia Centrale (unit\u00e0 periferica di Serres) con 4.121 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Nea Zichni."}
{"id": "3556271", "revid": "486946", "url": "https://it.wikipedia.org/wiki?curid=3556271", "title": "MTV Music HD", "text": ""}
{"id": "3556276", "revid": "176990", "url": "https://it.wikipedia.org/wiki?curid=3556276", "title": "Kato Mitrousi", "text": "Kato Mitrousi () \u00e8 un ex comune della Grecia nella periferia della Macedonia Centrale (unit\u00e0 periferica di Serres) con 6.402 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Serres.\nLocalit\u00e0.\nMitrousi \u00e8 suddiviso nelle seguenti comunit\u00e0 (popolazione al 2001):"}
{"id": "3556277", "revid": "281779", "url": "https://it.wikipedia.org/wiki?curid=3556277", "title": "Carta della statistica pubblica svizzera", "text": "Nel maggio 2002 la Conferenza svizzera degli uffici regionali di statistica (CORSTAT) e l'Ufficio federale di statistica (UST) hanno adottato la Carta della statistica pubblica svizzera, che \u00e8 stata rivista e corretta nel 2007 e nel 2012. Dotandosi di un codice deontologico, gli uffici statistici svizzeri affermano che la loro attivit\u00e0 costituisce un servizio pubblico indispensabile, che risponde alle esigenze della nostra societ\u00e0 democratica e di uno Stato moderno. Inoltre stabiliscono gli obiettivi principali della statistica pubblica, ovvero la pertinenza, la qualit\u00e0 e l'indipendenza delle informazioni statistiche che producono e pubblicano.\nLa Carta attuale si allinea al Codice delle statistiche europee e si compone di un preambolo, seguito da 21 principi fondamentali, cui sono associati degli indicatori che esplicitano e precisano ogni principio. La Carta contiene anche degli allegati, in cui sono riportati il campo di applicazione della Carta, le modalit\u00e0 di organizzazione relative alla Carta, il mandato del Consiglio di etica della statistica pubblica e un confronto tra la Carta e il Codice delle statistiche europee."}
{"id": "3556279", "revid": "109745822", "url": "https://it.wikipedia.org/wiki?curid=3556279", "title": "Union Live", "text": "Union Live \u00e8 un album doppio dal vivo e un DVD del gruppo di rock progressivo inglese Yes. Pubblicato nel 2011, \u00e8 la registrazione del concerto tenuto nel 1991 durante il tour dell'album Union (1991).\nTracce CD.\nDisco 1\nDisco 2\nTracce DVD.\nRegistrato l'8 agosto 1991 allo Shoreline Amphitheatre, Mountain View, California."}
{"id": "3556280", "revid": "767487", "url": "https://it.wikipedia.org/wiki?curid=3556280", "title": "Kerkini", "text": "Kerkini () \u00e8 un ex comune della Grecia nella periferia della Macedonia Centrale (unit\u00e0 periferica di Serres) con 10.037 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Sintiki."}
{"id": "3556284", "revid": "767487", "url": "https://it.wikipedia.org/wiki?curid=3556284", "title": "Kormista", "text": "Kormista () \u00e8 un ex comune della Grecia nella periferia della Macedonia Centrale (unit\u00e0 periferica di Serres) con 2.887 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Anfipoli."}
{"id": "3556285", "revid": "74415", "url": "https://it.wikipedia.org/wiki?curid=3556285", "title": "Locomotiva Gruppo 880", "text": ""}
{"id": "3556288", "revid": "176990", "url": "https://it.wikipedia.org/wiki?curid=3556288", "title": "Lefkonas", "text": "Lefkonas () \u00e8 un ex comune della Grecia nella periferia della Macedonia Centrale (unit\u00e0 periferica di Serres) con 3.897 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Serres."}
{"id": "3556291", "revid": "1318658", "url": "https://it.wikipedia.org/wiki?curid=3556291", "title": "Mandevilla", "text": "Mandevilla \u00e8 un genere di piante della famiglia delle Apocinacee, comprendente circa 200 specie di rampicanti e arbusti, originari dell'Argentina, del Messico, del Brasile, delle Indie Occidentali e del Cile.\nIl nome scientifico ricorda sir Henry John Mandeville (1773-1861), ambasciatore inglese presso il governo argentino, cui si deve l'introduzione del genere in Europa. Comunemente, queste piante sono conosciute anche come \"gelsomino del Cile\" o \"gelsomino degli angeli\".\nDescrizione.\nHanno fiori di color bianco puro, lievemente sfumato di giallo verso la base dei petali, le singole corolle sono a forma di campanula, profumatissime, grandi (anche 5\u00a0cm di diametro)\nTassonomia.\nIl genere consta di quasi 200 specie. Fra le pi\u00f9 note ricordiamo:\nSinonimo.\nUn sinonimo comunemente noto \u00e8 Dipladenia A.DC., 1844, nome che deriva dal greco \u03b4\u03af\u03c0\u03bb\u03cc\u03bf\u03c2 (= doppio), \u03b4\u03b9- (= due) e \u03b1\u03b4\u03ae\u03bd (= ghiandola) dalla presenza di due ghiandole ottuse ubicate alla base dell'ovario.\nIn passato il genere Dipladenia era considerato distinto , attualmente nella nomenclatura scientifica le sue specie sono confluite nel genere Mandevilla, mentre il nome rimane ancora in uso nel commercio e presso i floricoltori."}
{"id": "3556292", "revid": "1904508", "url": "https://it.wikipedia.org/wiki?curid=3556292", "title": "Antonio Raffaello Doria", "text": "Biografia.\nNato a Crotone da Giovanni Stefano D'Oria e Maria Giuseppa Germano Doretti e discendente in linea retta da Lamba D'Oria, comp\u00ec i suoi studi a Napoli venendo avviato alla carriera militare presso la scuola militare \"Nunziatella\", raggiungendo il grado di tenente di vascello.\nNel 1799 fece parte del governo della Repubblica Napoletana assieme all'amico Pasquale Baffi, diventando ministro della Marina. Alla caduta della Repubblica il D'Oria venne arrestato e condotto in carcere. A nulla valse l'intervento del cognato Carlo Francesco Pescara di Diano: il D'Oria venne giustiziato a Napoli il 7 dicembre 1799.\nPochi anni prima aveva sposato a Napoli la nobildonna napoletana Maria Anna Pescara di Diano dei Marchesi di Castelluccio, da cui ebbe quattro figli: Giovanni Stefano, Orazio, Andrea, e Giuseppina."}
{"id": "3556296", "revid": "1372005", "url": "https://it.wikipedia.org/wiki?curid=3556296", "title": "Dora (Sigmund Freud)", "text": "Il suo sintomo isterico pi\u00f9 vistoso era l'afonia, o perdita della voce. La relazione che Freud pubblic\u00f2 nel 1905, col titolo \"Bruchst\u00fccke einer Hysterie-Analyse\" (Frammento di analisi di un caso d'isteria), costituisce uno dei suoi casi clinici pi\u00f9 celebri.\nQuadro clinico.\nDora aveva diciotto anni quando inizi\u00f2 la terapia psicoanalitica. Proveniva da una famiglia in condizioni materiali molto agiate; suo padre era un grosso industriale. A otto anni Dora aveva cominciato a soffrire di dispnea cronica, a dodici anni erano apparsi attacchi di tosse nervosa ed emicranie. Dai sedici anni l'emicrania era scomparsa ma i disturbi respiratori si erano aggravati, e si manifestavano in attacchi della durata di settimane o mesi durante i quali Dora era anche colpita da una completa afonia. Al momento d'iniziare l'analisi, il quadro clinico generale era caratterizzato da depressione, irritabilit\u00e0 e idee di suicidio.\nI sogni di Dora.\nDora raccont\u00f2 due sogni a Freud. Nel primo:\n\u00abLa casa era in fiamme; mio padre, in piedi accanto al mio letto, mi diceva di alzarmi; mi vestii in fretta. Mia madre voleva fermarsi per mettere in salvo il cofanetto dei gioielli, ma mio padre disse: 'Mi rifiuto di lasciarmi bruciare, io e i miei due figli, per la salvezza del tuo cofanetto di gioielli'. Corremmo gi\u00f9, e quando eravamo appena giunti fuori, mi sono svegliata\u00bb.\nIl secondo sogno era sostanzialmente pi\u00f9 lungo:\n\u00abCamminavo per una citt\u00e0 che non conoscevo, vedevo strade e piazze che mi erano estranee. Entrai nella casa in cui vivevo, andai nella mia camera e vi trovai una lettera di mia madre; mi diceva che siccome avevo lasciato casa senza che i miei genitori lo sapessero, non mi aveva voluto scrivere per dirmi che pap\u00e0 stava male. 'Ora \u00e8 morto, e se vuoi puoi tornare'. Allora mi diressi verso la stazione [\"Bahnhof\"] e chiesi per un centinaio di volte: 'Dov'\u00e8 la stazione?', e ogni volta mi veniva risposto: 'A cinque minuti'. Poi vidi un bosco fitto davanti a me e qui lo chiesi ad un uomo che incontrai: 'pi\u00f9 di due ore e mezzo' mi rispose, e si offerse di accompagnarmi; io per\u00f2 rifiutai e proseguii da sola. Vidi la stazione davanti a me, ma non potevo raggiungerla - e contemporaneamente mi prese quell'angoscia che si sente nei sogni quando sembra di non potersi pi\u00f9 muovere. Poi mi ritrovai a casa: dovevo avere viaggiato nel frattempo, ma non me ne ricordavo. Entrai nella guardiola della portiera, e domandai dove fosse il nostro appartamento; ma lei [la portiera] mi apr\u00ec la porta e replic\u00f2 che mamma e gli altri erano gi\u00e0 al cimitero [\"Friedhof\"]\u00bb.\nL'interpretazione di Freud.\nNell'interpretazione di Freud, entrambi i sogni si riferivano alla vita sessuale di Dora, che si rivel\u00f2 sempre pi\u00f9 complicata man mano che l'analisi progrediva. Dora aveva lavorato come babysitter presso una coppia di coniugi, che Freud indica con i nomignoli di signor K. e signora K.; Dora raccont\u00f2 a Freud di avere ricevuto ripetute avances da parte del signor K., fin da quando Dora aveva solo quattordici anni.\nSecondo Freud, nell'inconscio di Dora coesistevano desideri sessuali rimossi che avevano per oggetto sia il padre di lei, sia il signor K., sia anche la signora K.\nNella sua analisi, Freud interpret\u00f2 l'isteria di Dora come una manifestazione della gelosia in lei suscitata dal legame tra la signora K. e il padre di Dora, e nello stesso tempo come una reazione ai sentimenti ambivalenti prodotti in Dora dagli approcci sessuali del signor K. nei suoi confronti.\nDopo sole undici settimane di terapia, comunque, Dora decise di interrompere la cura psicoanalitica, con grande disappunto di Freud che consider\u00f2 un fallimento il suo trattamento. Freud ritenne comunque importante il caso di Dora, in quanto gli permise di capire meglio il fenomeno del transfert, alla mancata comprensione del quale Freud attribu\u00ec l'esito negativo della sua terapia. Come sostiene lo psicoanalista R. Speziale-Bagliacca, \"Ci\u00f2 che conta \u00e8 che Freud avesse avuto l'intelligenza e l'umilt\u00e0 di comprendere che, se Dora provava per lui una sorta di 'infatuazione', questa non riguardava tanto lui come persona o il suo fascino, ma \"qualcun altro\". Su di lui questi sentimenti erano stati solamente 'trasferiti'\". \nQualche tempo dopo la decisione di Dora di interrompere l'analisi (aprile 1902), la paziente and\u00f2 a trovare Freud - dopo di che non si incontrarono pi\u00f9 - e gli spieg\u00f2 come i suoi sintomi fossero perlopi\u00f9 scomparsi. Dopo l'analisi, Dora aveva scelto di confrontarsi con i suoi persecutori (suo padre, la signora K. che ne era l'amante e il signor K. che aveva tentato di sedurre Dora), e di rinfacciare loro le rispettive relazioni illecite. In quell'occasione, tutti costoro le confessarono che le sue accuse erano giuste, e in seguito a ci\u00f2 i sintomi di Dora guarirono quasi completamente.\nFreud ha spiegato dettagliatamente le motivazioni che lo hanno indotto a scegliere il nome \"Dora\" nella Psicopatologia della vita quotidiana, sostenendo che siccome sia sua sorella che la sua bambinaia si chiamavano entrambe Rosa, si decise, in famiglia, di cambiare il nome della seconda in Dora.\nCritica.\nH\u00e9l\u00e8ne Cixous pubblic\u00f2 nel 1976 un componimento teatrale liberamente tratto dal resoconto di Freud. Nella prefazione, Cixous scrive: \u00abDora m'\u00e8 parsa come colei che resiste al sistema, quella che non pu\u00f2 sopportare che la Famiglia e la societ\u00e0 siano fondate sulla rimozione dei corpi delle donne, su corpi disprezzati, respinti, umiliati una volta che siano usati. E questa ragazza che, come tutte le isteriche, era privata della possibilit\u00e0 di dire quello che provava, di avere la parola faccia a faccia o al telefono come il padre B. e il padre K., Freud, ecc., ha avuto quanto meno la forza di farlo sapere. \u00c8 l'esempio nucleare della forza contestatrice delle donne\u00bb.\nLo psicoanalista canadese Patrick J. Mahony, in una sua ampia critica al resoconto freudiano dell'analisi di Dora, ha asserito che il testo di Freud sarebbe costellato di incongruenze fattuali, di contraddizioni, e che tale testo mostrerebbe un forte controtransfert da parte di Freud stesso, ovvero che il fallimento clinico dell'analisi di Dora sarebbe stato causato dall'incapacit\u00e0, da parte di Freud, di riconoscere e di gestire i propri moti inconsci di attrazione sessuale e di ostilit\u00e0 nei confronti della paziente.\nDello stesso avviso \u00e8 il sopracitato Speziale-Bagliacca, il quale, citando il biografo di Freud P. Gay, afferma che il fondatore della psicoanalisi nutriva nei confronti di questa affascinante adolescente isterica \"una certa impazienza, una irritazione, e alla fine una evidente delusione\". Freud si dimostr\u00f2 vulnerabile \"ai tentativi di seduzione della ragazza ed alla sua irritante ostilit\u00e0\". Freud, secondo Gay, \"non si considera n\u00e9 nevrotico, n\u00e9 portatore di danni: egli \u00e8 sicuro di aver sublimato i propri istinti e di svolgere un lavoro culturale ai massimi livelli\"."}
{"id": "3556297", "revid": "767487", "url": "https://it.wikipedia.org/wiki?curid=3556297", "title": "Nigrita", "text": "Nigrita () \u00e8 un ex comune della Grecia nella periferia della Macedonia Centrale (unit\u00e0 periferica di Serres) con 9.783 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Visaltia.\nLocalit\u00e0.\nNigrita \u00e8 suddivisa nelle seguenti comunit\u00e0:"}
{"id": "3556299", "revid": "110157", "url": "https://it.wikipedia.org/wiki?curid=3556299", "title": "Petritsi", "text": "Petritsi () \u00e8 un ex comune della Grecia nella periferia della Macedonia Centrale (unit\u00e0 periferica di Serres) con 5.877 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Sintiki."}
{"id": "3556300", "revid": "1573940", "url": "https://it.wikipedia.org/wiki?curid=3556300", "title": "Enyo ocypete", "text": "Enyo ocypete () \u00e8 un lepidottero appartenente alla famiglia Sphingidae, diffuso in America Settentrionale, Centrale e Meridionale.\nDescrizione.\nAdulto.\nNel maschio, l'ala anteriore \u00e8 priva della plica contenente l'organo androconiale. La pagina superiore dell'ala posteriore mostra una pallida area anale bianco-giallastra di valore diagnostico.\nLa femmina \u00e8 simile a quella di \"E. lugubris lugubris\", rispetto alla quale \u00e8 per\u00f2 agevole distinguerla per la presenza di un'ampia fascia dorsale bruna alla base dell'addome; la suddetta fascia \u00e8 pressoch\u00e9 assente o molto sottile nella femmina di \"E. lugubris lugubris\". La pagina superiore dell'ala anteriore presenta un'area scura dal contorno non ben definito, che si prolunga in direzione della linea mediana fino al margine superiore. La macchia discale \u00e8 ridotta.\nLe antenne mostrano un pronunciato ciuffo apicale di scaglie.\nIl genitale maschile \u00e8 molto simile a quello di \"E. lugubris lugubris\", tuttavia il processo apicale dell'uncus \u00e8 meno lungo e leggermente curvato verso il basso, cos\u00ec come pure il processo ventrale risulta pi\u00f9 corto. Lo gnathos \u00e8 ritorto all'apice, mentre le valve non presentano processo apicale, e sono acuminate pi\u00f9 o meno omogeneamente nel terzo distale. L'edeago termina in un lungo processo\napicale appuntito, alquanto robusto.\nL'apertura alare \u00e8 circa di 60\u00a0mm.\nLarva.\nIl bruco \u00e8 verde-azzurrino, con striature longitudinali dorsali e dorso-laterali di un verde pi\u00f9 intenso. Il capo \u00e8 largo e appiattito, relativamente piccolo rispetto alle dimensioni del corpo. La colorazione del corpo \u00e8 molto variabile, con alcune forme tendenti al rosa pallido. Sui fianchi sono presenti nove linee oblique di un verde pi\u00f9 carico. Il cornetto caudale si riduce via via che gli stadi di sviluppo larvale si susseguono.\nPupa.\nLe crisalidi appaiono scure e lucide, con un cremaster sviluppato e appuntito; si rinvengono entro bozzoli posti a scarsa profondit\u00e0 nel sottobosco. L'adulto emerge circa quattordici giorni dopo la data di impupamento.\nBiologia.\nDurante l'accoppiamento, le femmine richiamano i maschi grazie ad un feromone rilasciato da una ghiandola, posta all'estremit\u00e0 addominale. Gli adulti di entrambi i sessi emettono una sorta di forte ronzio quando si librano in volo.\nPeriodo di volo.\nGli adulti di questa specie sono rinvenibili tutto l'anno nella fascia tropicale, mentre pi\u00f9 a nord volano tra agosto e novembre. In Bolivia sono rinvenibili tra gennaio e aprile, ad agosto e tra ottobre e dicembre.\nAlimentazione.\nGli adulti suggono il nettare di fiori di varie specie.\nI bruchi parassitano le foglie di membri di diverse famiglie, come per esempio:\nDistribuzione e habitat.\nL'areale di questa specie si estende sia sull'Ecozona neartica sia su quella neotropicale, essendo presente in Argentina (Misiones, Salta), \nBolivia (Beni, La Paz, Santa Cruz), Brasile (Mato Grosso, Minas Gerais), Colombia (Meta), Costa Rica, Cuba, Ecuador, Giamaica, Guatemala, Guyana (Barima-Waini), Haiti, Messico, Panama, Paraguay, Per\u00f9 (Jun\u00edn), Repubblica Dominicana, Stati Uniti d'America (Florida, Louisiana), Venezuela (Amazonas, Apure, Aragua, Barinas, Bol\u00edvar, Delta Amacuro, Lara, Portuguesa, T\u00e1chira, Yaracuy).\nL'habitat \u00e8 rappresentato da foreste tropicali e sub-tropicali, dal livello del mare fino a oltre 1500 metri di altitudine.\nTassonomia.\nSottospecie.\nAl momento non sono riconosciute sottospecie.\nSinonimi.\nSono stati riportati sei sinonimi:"}
{"id": "3556301", "revid": "448277", "url": "https://it.wikipedia.org/wiki?curid=3556301", "title": "Disastro ambientale della Farmoplant", "text": ""}
{"id": "3556303", "revid": "606039", "url": "https://it.wikipedia.org/wiki?curid=3556303", "title": "Enyo danum", "text": ""}
{"id": "3556306", "revid": "606039", "url": "https://it.wikipedia.org/wiki?curid=3556306", "title": "Enyo ocypete rufa", "text": ""}
{"id": "3556309", "revid": "606039", "url": "https://it.wikipedia.org/wiki?curid=3556309", "title": "Sphinx camertus", "text": ""}
{"id": "3556312", "revid": "606039", "url": "https://it.wikipedia.org/wiki?curid=3556312", "title": "Sphinx danum", "text": ""}
{"id": "3556314", "revid": "115682", "url": "https://it.wikipedia.org/wiki?curid=3556314", "title": "Nils Blomm\u00e9r", "text": "Biografia.\nNato in un villaggio della Scania, inizi\u00f2 la sua carriera mentre era ancora apprendista a Lund e dove, a 20 anni, tirava avanti dipingendo ritratti. \nOttenne qualche successo nel 1839, il che gli permise di mettere da parte abbastanza denaro per trasferirsi a Stoccolma.\nFu l\u00ec che assunse il nome di Blomm\u00e9r e venne accettato dalla \"Fria konstenas akademi\" dove fu allievo di L\u00e9on Cogniet. Vinse diverse volte il premio dell'Accademia, e infine ricevette una sovvenzione per un viaggio all'estero.\nTrascorse quindi qualche tempo a Parigi, poi part\u00ec per l'Italia, dove, nel 1852, spos\u00f2 Edla Gustafva Jansson, anch'ella pittrice. Ma qualche mese pi\u00f9 tardi, a Roma, contrasse una polmonite acuta che lo port\u00f2 alla morte all'et\u00e0 di 37 anni.\nL'opera di Blomm\u00e9r denuncia chiaramente la sua appartenenza al romanticismo pittorico e, al tempo stesso, riflette la sua origine scandinava ed il suo lavoro sulla mitologia nordica. I titoli di alcuni suoi quadri evidenziano tale predilezione:\n\"\u00c4lfdr\u00f6mmen\", \"Sommattsdr\u00f6mmen\", \"N\u00e4ken och \u00c4gires d\u00f6ttrar\", \"Brage och Iduna \", \"Freyja\", \"Locke och Sigyn\" e \"\u00c4lfvor\"."}
{"id": "3556317", "revid": "1234611", "url": "https://it.wikipedia.org/wiki?curid=3556317", "title": "Lessona (disambigua)", "text": ""}
{"id": "3556318", "revid": "121255683", "url": "https://it.wikipedia.org/wiki?curid=3556318", "title": "Campionati del mondo master di atletica leggera", "text": "I Campionati del mondo master di atletica leggera (nome ufficiale in inglese \"World Masters Athletics Championships\") sono una competizione di atletica leggera organizzata dalla federazione internazionale \"World Masters Athletics\" e riservata alla categoria master.\nLa manifestazione ha cadenza biennale ed assegna i titoli mondiali nelle varie categorie di et\u00e0."}
{"id": "3556320", "revid": "606039", "url": "https://it.wikipedia.org/wiki?curid=3556320", "title": "Sphinx ocypete", "text": ""}
{"id": "3556321", "revid": "606039", "url": "https://it.wikipedia.org/wiki?curid=3556321", "title": "Thyreus danum", "text": ""}
{"id": "3556330", "revid": "897219", "url": "https://it.wikipedia.org/wiki?curid=3556330", "title": "Andrea Galassi (calciatore)", "text": "Carriera.\nCrebbe nel senza mai giocare in prima squadra. In seguito partecip\u00f2 a due campionati di Serie C1 con le maglie di Rondinella Impruneta e , voluto dall'allenatore Arrigo Sacchi.\nNel 1985 approd\u00f2 alla Serie B, acquistato dalla . Dopo una stagione nella formazione marchigiana, pass\u00f2 al di Arrigo Sacchi, con il quale sfior\u00f2 la promozione in Serie A, per poi ritornare a San Benedetto del Tronto nella stagione successiva. Nelle Marche contribu\u00ec alla salvezza della formazione rossoblu, ma nel 1988 fu nuovamente ceduto, questa volta al . Gli emiliani si classificarono all'ultimo posto nella Serie B 1988-1989 e Galassi, nell'ottobre 1989, pass\u00f2 alla .\nCon la formazione granata disput\u00f2 due campionati di Serie B come riserva, e in seguito gioc\u00f2 in Serie C1 nel e poi in Serie C2 con Forl\u00ec e Imola, dove chiuse la carriera a 32 anni a causa di problemi cardiaci.\nHa totalizzato 169 presenze in Serie B, segnando 6 reti.\nDopo il ritiro.\nChiusa la carriera di giocatore, \u00e8 rimasto nel mondo del calcio. Intraprende la carriera di direttore sportivo, con il Forl\u00ec (tra il 1998 e il 2000) e l'Aglianese, nel campionato di Serie D 2000-2001. Nella stagione 2002-2003 \u00e8 stato direttore sportivo dell'Imolese, e in seguito \u00e8 stato osservatore per conto di , e , nello staff di Rino Foschi. Dal 2009 ricopre il ruolo di direttore del settore giovanile del .\nNel luglio 2015 viene nominato direttore sportivo del nuovo , ripartito dalla Serie D dopo il fallimento. Il 22 novembre 2016, a seguito dei risultati negativi nel campionato di Lega Pro, viene sollevato dall'incarico."}
{"id": "3556332", "revid": "1543377", "url": "https://it.wikipedia.org/wiki?curid=3556332", "title": "Elisa Torrini", "text": " La Torrini che \u00e8 alta un metro e ottanta, \u00e8 stata scelta fra le quaranta partecipanti al concorso ed \u00e8 stata incoronata nuova Miss Universo Italia dalla detentrice del titolo uscente, Jessica Cecchini.\nVincendo il titolo, Elisa Torrini si \u00e8 guadagnata il diritto di rappresentare la propria nazione al prestigioso concorso di bellezza internazionale Miss Universo 2011, che si \u00e8 tenuto a S\u00e3o Paulo, in Brasile, il 12 settembre 2011."}
{"id": "3556333", "revid": "1498232", "url": "https://it.wikipedia.org/wiki?curid=3556333", "title": "Mediaset Espa\u00f1a Comunicaci\u00f3n", "text": "Mediaset Espa\u00f1a Comunicaci\u00f3n S.A. (precedentemente Gestevisi\u00f3n Telecinco S.A.) (IBEX 35: TL5) \u00e8 un'azienda spagnola, nata nel marzo 1989, la cui attivit\u00e0 si concentra essenzialmente sulla produzione e la messa in onda di contenuti televisivi.\nIl 5 settembre 2019, l'assemblea straordinaria degli azionisti di Mediaset ha approvato la fusione transfrontaliera per incorporazione di Mediaset e Mediaset Espa\u00f1a. Le societ\u00e0 diventeranno Mediaset Investment N.V., societ\u00e0 di diritto olandese direttamente controllata da Mediaset, che assumer\u00e0 la denominazione MFE - MediaForEurope e sar\u00e0 la nuova holding del Gruppo Mediaset.\nCanali.\nAttualmente gestisce i seguenti canali televisivi in DTT:\nGruppo.\nIl gruppo ha diverse aziende come l'agenzia di stampa Atlas, l'agenzia pubblicitaria Publiespana e la societ\u00e0 di produzione cinematografica e televisiva Telecinco Cinema, produttrice tra l'altro de \"Il labirinto del fauno\", \"Ocho apellidos vascos\" e \"Ocho apellidos catalanes\".\nAzionisti.\nGli azionisti di maggioranza sono Mediaset con il 51,63% del capitale ed il Gruppo PRISA con il %."}
{"id": "3556335", "revid": "125739215", "url": "https://it.wikipedia.org/wiki?curid=3556335", "title": "Mk 19", "text": "Il Mk 19 \u00e8 un lanciagranate da 40\u00a0mm che \u00e8 entrato in servizio nell'esercito statunitense durante la Guerra fredda, usato per la prima volta in azione nella guerra del Vietnam.\nDettagli.\nSpara granate da 40 \u00d7 53\u00a0mm (quindi non intercambiabili con quelle da 40 \u00d7 46\u00a0mm dell'M203) con un rateo di fuoco di 325-375 colpi al minuto, con una cadenza pratica di 60 colpi/min (rapido) o 40 colpi /min (sostenuto). L'Mk 19 \u00e8 in grado di lanciare una granata fino ad un bersaglio distante 2212 metri, anche se la sua portata effettiva \u00e8 di 1500 metri; la distanza pi\u00f9 sicura dove lanciare una granata \u00e8 310 metri, in combattimento viene ridotta a 75 metri. Inoltre, pu\u00f2 essere dotato di un visore notturno nel caso debba essere utilizzato durante la notte. L'Mk 19 pu\u00f2 essere montato su un treppiede (abbastanza raro, dato il peso) o direttamente su un veicolo. La granata standard per ques't arma la M430 multiruolo la quale esplosione \u00e8 potenzialmente letale nel raggio di cinque metri, con la possibilit\u00e0 di ferire nel raggio di 15 metri e ha la potenzialit\u00e0 di perforare circa 5\u00a0cm di acciaio per corazzatura, rendendolo molto efficace contro veicoli leggeri. Grazie al suo basso rinculo e il peso relativamente leggero, pu\u00f2 essere montato su vari sostegni, comprese imbarcazioni, carri armati e altri veicoli."}
{"id": "3556338", "revid": "6923", "url": "https://it.wikipedia.org/wiki?curid=3556338", "title": "Cadena SER", "text": "Cadena SER \u00e8 una stazione radio privata spagnola, edita da PRISA Radio, controllata dal gruppo PRISA. \u00c8 la prima emittente radio in ordine di fondazione e la pi\u00f9 seguita del Paese (3.917.000 ascoltatori nella settimana media, secondo l'ultima rilevazione EGM). Fa parte dell'UER. Trasmette una programmazione di tipo \"generalista\", con programmi talk di informazione, approfondimento, sport ed intrattenimento, ed una presenza radicata nel territorio grazie alla presenza, in alcune fasce orarie, di programmi prodotti a livello locale (quali notiziari e programmi di approfondimento riguardanti politica e cronaca locali, e radiocronache sportive delle squadre locali). \u00c8 ricevibile in FM, AM, via DAB e TDT (digitale terrestre) in tutto il territorio spagnolo."}
{"id": "3556339", "revid": "1543377", "url": "https://it.wikipedia.org/wiki?curid=3556339", "title": "Alejandra Ochoa", "text": "Vincendo il titolo, Alejanda Ochoa, che \u00e8 alta un metro e settantaquattro si era guadagnata il diritto di rappresentare la propria nazione al prestigioso concorso di bellezza internazionale Miss Universo 2011, che si \u00e8 tenuto a S\u00e3o Paulo, in Brasile, il 12 settembre 2011.\nAd un mese dal concorso per\u00f2 la Ochoa ha dovuto rinunciare all'annunciata partecipazione a Miss Universo per sopravvenuti motivi di salute. Il suo posto di delegata salvadoregna \u00e8 stato quindi preso da Mayra Aldana, seconda classificata del concorso \"Nuestra Belleza El Salvador\"."}
{"id": "3556340", "revid": "1494169", "url": "https://it.wikipedia.org/wiki?curid=3556340", "title": "Cossato (disambigua)", "text": ""}
{"id": "3556343", "revid": "767487", "url": "https://it.wikipedia.org/wiki?curid=3556343", "title": "Locomotiva FS 885", "text": "Le locomotive a vapore gruppo 885 erano locotender, a 2 cilindri, a doppia espansione e a tre assi accoppiati, costruite per le Ferrovie dello Stato dalla Ernesto Breda di Milano e dalle Officine Meccaniche di Napoli.\nStoria.\nLe locomotive del gruppo 885 vennero costruite, in numero di 16 unit\u00e0, tra gli anni 1906 e 1907.\nLa prima unit\u00e0 fu consegnata dalla \"Ernesto Breda\" di Milano, le successive 15 dalle Officine Meccaniche di Napoli. Furono concepite come versione a doppia espansione delle 870 FS. Come queste, infatti, avevano rodiggio 0-3-0T, cilindri esterni e distributori a cassetto con meccanismo di azionamento Walschaerts. La prima unit\u00e0, la 8851, venne esposta dalla Breda in occasione dell\"'Esposizione Internazionale di Milano\" del 1906. Nell'uso in servizi con frequenti avviamenti, si manifestarono i limiti tipici delle motrici a doppia espansione (su 2 cilindri) e dalla limitata potenzialit\u00e0 vaporiera della caldaia; ci\u00f2 determin\u00f2 la decisione di non procedere ad ulteriori ordinazioni di macchine.\nLe locomotive 885 erano utilizzate sia per servizi merci, sia per servizi viaggiatori essendo provviste di riscaldamento a vapore delle vetture. Terminarono la loro carriera nella seconda met\u00e0 degli anni cinquanta facendo servizio nel nodo ferroviario di Cuneo.\nCaratteristiche tecniche.\nLe locomotive 885 erano delle \"locotender\" a vapore saturo, a tre assi motori accoppiati, a 2 cilindri esterni e doppia espansione. Un cilindro era quindi ad \"alta pressione\" e di diametro pi\u00f9 piccolo (370\u00a0mm) e l'altro (di 200\u00a0mm pi\u00f9 grande) utilizzava la \"bassa pressione\" del vapore nella configurazione tecnica classica, semplice, ma che prevedeva una certa difficolt\u00e0 allo \"spunto\". \nAvevano un peso in servizio di 39.300\u00a0kg a pieno carico, con scorte di 4.500 litri d'acqua e 1.700\u00a0kg di carbone. Le casse d'acqua erano poste ai lati della caldaia. La distribuzione del carico interamente sugli assi si traduceva in una aderenza completa riducendosi ovviamente man mano che calavano le scorte fino a circa 34\u00a0t. Le locomotive erano fornite di freno ad aria compressa e di freno a mano. La caldaia aveva una buona produzione di vapore e permetteva lo sviluppo di ben 470\u00a0CV alla velocit\u00e0 di 45\u00a0km/h."}
{"id": "3556358", "revid": "2034231", "url": "https://it.wikipedia.org/wiki?curid=3556358", "title": "Elliott H. Lieb", "text": ""}
{"id": "3556360", "revid": "113812455", "url": "https://it.wikipedia.org/wiki?curid=3556360", "title": "Episodi di Torchwood (quarta stagione)", "text": "La quarta stagione della serie televisiva Torchwood, intitolata Torchwood: Miracle Day, \u00e8 stata trasmessa in prima visione negli Stati Uniti d'America dal canale via cavo Starz dall'8 luglio al 9 settembre 2011.\nNel Regno Unito gli episodi sono stati trasmessi da BBC One dal 15 luglio 2011, a sei giorni di ritardo rispetto alla messa in onda statunitense.\nIn Italia la stagione \u00e8 stata trasmessa in prima visione satellitare da Fox dal 12 settembre al 14 novembre 2011, ed in chiaro da Rai 4 dal 1\u00ba al 29 marzo 2012; entrambe le reti hanno trasmesso questa stagione in versione censurata, su FOX con tagli fatti a monte dal distributore, su Rai 4 con ulteriori piccoli tagli agli episodi 3 e 7, per evitare che si scatenassero polemiche contro la rete come quelle relative alla messa in onda della serie \"Fisica o chimica\".\nIl nuovo mondo.\nTrama.\nInizia il \"giorno del miracolo\": la gente non muore pi\u00f9. Un pedofilo, Oswald Danes, \u00e8 condannato alla pena di morte, ma dopo l'iniezione fatale continua a vivere. Un agente della CIA, Rex, sopravvive ad un incidente stradale mortale. Durante l'incidente Rex parlava al telefono con Esther, sua collaboratrice, a proposito dell'improvvisa scomparsa da tutti gli archivi digitali della parola, e di tutti i file ad essa relativi, Torchwood. Nel frattempo Gwen, che vive al sicuro in un rudere isolato nel Galles assieme a Rhys e la loro bambina Anwen, resta sempre sull'altol\u00e0 per un imminente attacco. Incredula all'avvenuto, Esther cerca negli archivi cartacei della CIA file su Torchwood, e qui incontra il capitano Jack Harkness che la salva da un killer, il quale fallendo nell'intento di eliminare Harkness, fa esplodere l'intero archivio. Jack si accorge di essersi ferito e non guarisce: sembra l'unico essere mortale sulla Terra. Gwen torna in citt\u00e0 per trovare suo padre in punto di morte, ma viene a sapere che da almeno due giorni nel mondo non muore pi\u00f9 nessuno. La donna vorrebbe tornare a indagare, ma Rhys \u00e8 contrario perch\u00e9 non vuole rischiare la vita. Rex, spronato da Esther, decide di andare in Galles per cercare i superstiti di Torchwood. Poco dopo l'arrivo di Rex a casa di Gwen, arriva un elicottero che cerca di ucciderla mettendo in pericolo tutti, ma grazie all'intervento di Jack, riescono ad abbattere l'elicottero. Poi si recano a Cardiff con l'intenzione di rifondare Torchwood, ma vengono braccati dalla polizia, fatta convocare da Rex, per trasferire e rifondare Torchwood negli Stati Uniti.\nEsecuzione.\nTrama.\nRex arresta Jack e Gwen, costringendo quest'ultima a separarsi dal marito e dalla figlia, che vengono presi in custodia dal sergente Andy Davidson. Insieme a Lyn, Rex porta i membri di Torchwood in America. Sull'aereo Lyn tenta di avvelenare Jack e Gwen, ma riesce nell'intento solo con Jack, l'ultimo mortale del pianeta. Rex preoccupato chiama la sua amica dottoressa Vera Juarez, che gli d\u00e0 istruzioni su come eliminare l'arsenico dall'organismo. Gwen aiutata da Rex e dagli assistenti di volo riesce a comporre l'antidoto che somministrano poi a Jack, salvandolo. Intanto Oswald Danes pretende la libert\u00e0 e la ottiene, mentre Vera incontra Jilly Kitzinger, una rappresentante di antidolorifici della PhiCorp, che le propone di partecipare ad un congresso per risolvere la situazione degli ospedali affollati. Esther scopre che c'\u00e8 qualcuno all'interno della CIA, che vuole eliminare tutti coloro che sono a conoscenza di Torchwood, cos\u00ec avvisa telefonicamente Rex, e corre all'aeroporto per prenderlo. Rex, Gwen e Jack riescono a fuggire da Lyn ed altri due uomini della CIA, e scappano insieme ad Esther.\nNel cuore della notte.\nTrama.\nRex affronta il suo capo, Brian Friedkin, per capire cosa c'\u00e8 dietro alla scomparsa di Torchwood. Friedkin dice di aver ricevuto ordini solo tramite un cellulare che Rex gli prende dopo avergli sparato. Jack nota che su tutti i canali \u00e8 sempre presente Oswald Danes, cos\u00ec incarica Gwen di indagare su di lui; Esther scopre che Friedkin tentava di tenere nascosto il contenuto di un magazzino, cos\u00ec la nuova squadra va a controllarlo trovandovi dentro grossi quantitativi di antidolorifici della PhiCorp: pare che la casa farmaceutica sapesse in anticipo dell'arrivo del giorno del miracolo. Nel frattempo Vera, spinta da Rex, partecipa al congresso al quale l'aveva invitata Jilly, e scopre che la PhiCorp vuole dare gli antidolorifici senza prescrizione medica. Jack affronta Oswald Danes, diventato testimonial della PhiCorp grazie a Jilly, in uno studio televisivo; Jack per\u00f2 non ha la meglio e viene fatto cacciare, su ordine di Danes, dalla sicurezza.\nFuga a Los Angeles.\nTrama.\nEsther visita sua sorella Sarah, mentalmente instabile, ma viene messa alla porta: telefonando ai servizi sociali, Esther viene individuata da un sicario che riceve l'ordine di seguirla da un GPS con l'immagine di un triangolo. Jack, Gwen, Esther e Rex si trasferiscono a Los Angeles per proseguire le indagini ed escogitano un piano per l'assalto alla PhiCorp, ma solo per entrare hanno bisogno di impronte, occhi e voce di Nicolas Frumkin, che riusciranno ad estorcergli con maestria. All'interno della ditta, prima Gwen e poi Jack vengono tramortiti dal sicario che \u00e8 a conoscenza della mortalit\u00e0 di Jack, ma Rex gli spara alla gola prima che possa rivelare il mandante. Rhys avverte Gwen che suo padre \u00e8 stato portato via, intanto Oswald visita un centro malati per sostenerli, sotto gli occhi disgustati del sindaco Ellis H. Monroe sostenitrice del \"chi \u00e8 morto \u00e8 morto\", ma viene presa e portata nella vettura del \"GPS col triangolo\" e poi schiacciata in un compattatore per auto.\nInfiltrata.\nTrama.\nNon esistendo pi\u00f9 lo stato di morte, la sanit\u00e0 mondiale eroga nuove categorie di vita: coloro che dovrebbero essere morti, i malati non curabili (categoria 1), i malati in via di guarigione (categoria 2), i sani (categoria 3). Gwen, tornata nel Galles, tenta di far evadere suo padre dal campo di esubero in cui \u00e8 stato trasferito, ma non riesce nell'intento per l'aggravarsi di quest'ultimo, che viene quindi trasferito nel modulo del campo. Vera, Rex ed Esther entrano nei \"campi di esubero\", spacciandosi rispettivamente per ispettrice di controllo, malato terminale e aiuto segretaria, per scoprire a cosa servono i \"moduli\". Rex scopre che ai pazienti viene assegnata una molletta colorata per identificare la categoria di vita: molletta rossa per la categoria 1, molletta blu per la categoria 2, molletta bianca per la categoria 3. Contemporaneamente Vera, minaccia il direttore del campo di esubero, Colin Maloney, di esporre le pessime condizioni in cui lui tiene i pazienti nel suo campo; Colin, preso dalla paura spara a Vera e la trascina in uno dei moduli del suo campo. Rex documenta come trattano la categoria 1, girovagando per il campo scova i moduli e in uno di essi trova Vera. Nel frattempo, Colin, preso dalla paura, sigilla i moduli e aziona la loro funzione: incenerire i malati della categoria 1. Rex non riesce a salvare Vera e filma tutto. Jack, contemporaneamente, raggiunge Oswald e tenta di convincerlo a \"fare la cosa giusta\", cio\u00e8 denunciare la PhiCorp in diretta televisiva.\nIntermediari.\nTrama.\nJack raggiunge Stuart Owens, capo-ufficio operazioni della PhiCorp, solo per scoprire che la PhiCorp sapeva del \"Miracolo\"; Owens rivela, tuttavia, che qualcosa chiamato \"La Benedizione\" \u00e8 collegato al miracolo. L'agente di Owens a Shanghai, Eric Steinberg, cade dall'alto ferendosi gravemente, diventando categoria 1, \u00e8 la testimonianza che qualcosa di terribile sta accadendo l\u00e0. Nel Galles, Gwen riesce a portare via suo padre col furgone di Rhys e distrugge l'edificio in cui la gente viene bruciata. Un combattuto, Colin, vuole eliminare Rex ed Esther, che lo fermeranno con l'aiuto del suo assistente Ralph. Arrivata all'aeroporto negli USA, Gwen riceve un messaggio dai cospiratori tramite le lenti a contatto di Torchwood: se vuole rivedere ancora suo marito, sua figlia e sua madre, deve portare Jack da \"loro\".\nPeccati immortali.\nTrama.\nNel 1927, un immigrato italiano, Angelo Colasanto, tenta di rubare il visto d'ingresso per New York a Jack, ma lui lo perdona e dopo un po' si innamorano. I due cercano di guadagnarsi da vivere vendendo alcolici di contrabbando ma vengono intercettati da Salvatore Maranzano, il boss locale, al quale non sta bene che loro due contrastino anche il suo traffico illegale di alcolici, cos\u00ec decide di ucciderli ma Jack, sapendo che Maranzano detiene un'arma segreta, gli propone di lavorare per lui. Il boss affida ai due di spedire una speciale cassa ad Albany facendogli promettere di non guardare cosa c'\u00e8 al suo interno; Jack accetta la missione, ma in realt\u00e0 ha intenzione di distruggere la cassa, al cui interno si nasconde un alieno parassita. Dopo essersi sbarazzato dell'alieno, Jack viene ucciso dalla polizia e Angelo viene arrestato, ma dopo un po', quando viene rilasciato, incontra Jack, che lo aspetta fuori dal carcere, rimanendo incredulo siccome lo ha visto morire. Angelo, che lo crede il Diavolo, lo pugnala e Jack sviene. Spaventato diffonde la voce agli abitanti del quartiere, che lo uccidono ripetutamente, ma pentendosi di vedere Jack che subisce continuamente torture decide di liberarlo. Jack riesce a fuggire e abbandona Angelo, che non vuole dirgli addio. Nel presente, Gwen porta Jack da \"loro\", ma vengono liberati da Esther e Rex, scoprendo che \"loro\" \u00e8 una donna e dice che c'\u00e8 un uomo che sa come tutto \u00e8 cominciato: l'uomo \u00e8 Angelo Colasanto.\nAmore eterno.\nTrama.\nQuelli del Torchwood arrivano alla tenuta di Angelo Colasanto e la donna si svela essere sua nipote Olivia. Angelo \u00e8 un uomo anziano e in coma tenuto in vita da una macchina, che ha passato la vita seguendo di nascosto Jack, soprattutto quando ha scoperto che un'associazione chiamata \"Le Tre Famiglie\" avevano preso il sangue di Jack per studiare il modo di diventare immortali. Intanto arriva la CIA, con Friedkin che, tradendosi, viene arrestato assieme a Olivia: sull'auto si fa esplodere, uccidendo anche Olivia. Jack stacca la spina della macchina che tiene in vita Angelo e, incredibilmente, lui muore. Intanto Jilly ha un diverbio con Oswald che la respinge: lei viene contattata da un mandante de \"Le Tre Famiglie\" che uccide la sua assistente Shawnie dicendo che era una spia della CIA. Esther, nonostante Jack, fa notare il pavimento sotto al letto di Angelo: c'\u00e8 nascosto un dispositivo alieno che genera un campo nullo. Il capo della CIA, Shapiro, vuole l'aiuto di Jack e per averlo rispedisce Gwen nel Regno Unito, ma Jack fugge con l'aiuto di Rex ed Esther che lo porta via in auto, dopo che un agente gli ha sparato.\nIl raduno.\nTrama.\nDue mesi dopo, l'economia del pianeta sta collassando. Esther e Jack, che si sono rifugiati in Scozia, raggiungono la casa di Gwen e Rhys. Anche Oswald arriva a Swansea e, anche se non \u00e8 ben accetto da quelli del Torchwood, chiede di essere aiutato in cambio di rivelare il nome di chi ha creato il \"Miracolo\". Intanto Jilly viene contattata dall'agente de \"Le Tre Famiglie\" che le chiede di cambiare identit\u00e0 e la spedisce a Shanghai, dove la riceve una donna chiamata \"La Madre\" che la conduce a \"La Benedizione\". Dopo aver scoperto che a Buenos Aires e a Shanghai sono stati distrutti ospedali per raccolta-sangue, Jack, Oswald e Gwen, convinta anche dal \"sequestro\" del moribondo padre Geraint, partono per indagare. Alle stesse conclusioni sono arrivati Rex che parte per Buenos Aires dove \u00e8 raggiunto da Esther, mentre Jack e Gwen partono per Shanghai.\nLa fine del miracolo.\nTrama.\nCharlotte protegge il suo segreto di \"talpa\" facendo esplodere la CIA, dove Shapiro e Noah muoiono. Jack, Gwen ed Oswald sono davanti a \"La Benedizione\": un'entit\u00e0 che controlla il campo morfico, in qualche modo legata alla vita umana, ed \u00e8 collocata in una formazione rocciosa che va da Shanghai a Buenos Aires attraverso il centro della terra. \"Le Tre Famiglie\" hanno nutrito \"La Benedizione\" di sangue immortale, prelevato da Jack nel 1927 cos\u00ec da rendere la popolazione immortale, in modo da controllare il mondo. Per fermare \"La Benedizione\", Jack \u00e8 pronto a lanciarle contro il suo sangue mortale, per\u00f2 occorre che questo succeda anche a Buenos Aires: Rex ed Esther sembrano perduti dopo che un soldato si \u00e8 fatto esplodere eliminando anche l'ultima valigia di sangue mortale. Ma Rex ed Esther hanno precedentemente sostituito il sangue di Rex con quello mortale di Jack tramite una trasfusione, cos\u00ec ora, dopo qualche esitazione data da \"Il Cugino\" che spara a Esther, Rex e Jack liberano il loro sangue, mettendo fine al \"Miracolo\". Con la morte che ritorna, Oswald, precedentemente cinturato di bombe, si fa esplodere uccidendo \"La Madre\", dall'altra parte Rex butta dall'impalcatura \"Il Cugino\". Jilly viene ricontattata dall'agente de \"Le Tre Famiglie\" che le promette un \"Piano B\". Dopo il funerale di Esther, Rex scopre che Charlotte \u00e8 la \"talpa\" della CIA e nel tentativo di fermarla viene ucciso da Charlotte, poi uccisa anche lei, ma lui incredibilmente resuscita."}
{"id": "3556363", "revid": "1305772", "url": "https://it.wikipedia.org/wiki?curid=3556363", "title": "North End", "text": ""}
{"id": "3556365", "revid": "1833487", "url": "https://it.wikipedia.org/wiki?curid=3556365", "title": "Zampis", "text": "Zampis (\"\u00c7ampis\" in friulano) \u00e8 una frazione del comune di Pagnacco.\nOrigini del Paese.\nSecondo la leggenda, l'origine del paese sarebbe dovuta ad un cavaliere della famiglia dei Castellerio il quale abbandon\u00f2 il castello, forse cacciato, e sulla strada che porta a Pagnacco dal borgo di Castellerio prese la direzione sinistra (\"man \u00e7ampe\" in friulano) esclamando \"Jo o voi a la \u00e7ampe!\" (Io vado a sinistra) e, non lontano dal castello, si costru\u00ec il maniero dando origine al nome e al borgo di Zampis.\nStoricamente per\u00f2, il paese prende il nome dalla famiglia Zampis che qui si insedi\u00f2 tra la fine del XV e l'inizio del XVI secolo.\nStoria della famiglia Zampa.\nNel 1200 vi erano il ramo della famiglia Zampa di Moruzzo e ser Pietro Zampis e si pu\u00f2 ragionevolmente ritenere che ser Pietro sia un discendente di questo Zampa di Moruzzo. Effettivamente sia il nome che il paese stesso di Zampis sono legati ad una persona che per\u00f2 non \u00e9 Zampa di Moruzzo bens\u00ec ser Pietro Zampis di Colle Griglion morto nel 1468.\n\u00c8 opportuno richiamare quanto scrive V. Joppi sulle famiglie signorili che nel XIII secolo abitano il castello di Moruzzo. \u00abLe predette famiglie appartenevano ad una nobilt\u00e0 che chiameremo rurale non meno antica di quella castellana ma meno provveduta di feudi che costituiva una classe intermedia tra quella dei grandi feudatari e quella dei piccoli possidenti. Tale nobilt\u00e0 era comunissima in Friuli. Quanto pi\u00f9 si avvicinava la fine del XIII secolo tali famiglie andavano scomparendo o per mancanza di successione o perch\u00e9 ridotte in povero stato.\u00bb Si pu\u00f2 supporre che Pietro abbia lasciato il castello del \"dominus\" Zampa trasferendosi prima a Col Griglion e poi a Pagnacco. \u00c8 interessante notare che il castello di Moruzzo ha conservato l'aspetto di antica dimora signorile e di bellezza austera. Sulla piazza del castello esiste ancora oggi il tiglio secolare che pare abbia oltre 700 anni, sotto il quale si raccoglieva la \"vicinia\" rurale.\nSer Pietro sposato con donna Uliana lascia alla moglie alla sua morte in usufrutto tutti i suoi livelli e ai figli Michele, Jacumino, Zanino e Domenico lascia una casa in muratura. Ser Pietro e donna Uliana sono colpiti dalla morte premature di Colao, Antonio e Jacobus. Jacumino e Domenico formano famiglia e rimangono in paese continuando ad usare la forma De Zampis. Nel 1500 vi \u00e8 un altro ser Pietro Zampis. Fra i parenti vi \u00e8 ser Leonardo che usa la forma Zampae e ser Daniele che usa la forma De Zampis. Alla fine del 1500 la forma De Zampis continua come Zampis e anche Zampae viene sostituito da Zampa.\nVerso la met\u00e0 del 1500 la situazione economica di questa numerosa famiglia diventa difficile e anche il prestigio sociale comincia a diminuire. L'eredit\u00e0 che ser Pietro aveva lasciato indivisa ai figli viene dispersa. Sia gli Zampis che gli Zampa rimangono in ombra nella comunit\u00e0 di Pagnacco fino oltre la met\u00e0 del 1600. Se le colline presso Pagnacco sono l'iniziale residenza della famiglia di ser Pietro e di donna Uliana, nel 1700 i loro discendenti sono ormai sparsi su tutto il territorio del comune.\nZampis deve dunque la sua origine ed il suo nome ad una famiglia che occup\u00f2 sul finire del 1400 e nei primi decenni del 1500 una posizione di rilievo nella comunit\u00e0 di Pagnacco. All'inizio del 1700 si legge che a Zampis vi sono 170 persone contro le 464 di Pagnacco. L'aumento della popolazione pu\u00f2 essere spiegato con la stabilit\u00e0 politica imposta dalla Serenissima Repubblica di Venezia. Non \u00e8 pi\u00f9 necessario cercare difesa su colline appartate, ma \u00e8 pi\u00f9 conveniente una posizione aperta dove sia facile comunicare con i paesi vicini.\nAssociazioni ed eventi.\n\"Lis Primulis\" di Zampis sono un gruppo folkloristico che .\nA luglio presso la piazza Durigon si tiene la consueta sagra del paese, occasione di ritrovo per tutti i paesani."}
{"id": "3556366", "revid": "1305772", "url": "https://it.wikipedia.org/wiki?curid=3556366", "title": "Notingo", "text": ""}
{"id": "3556367", "revid": "599013", "url": "https://it.wikipedia.org/wiki?curid=3556367", "title": "Avogadro", "text": ""}
{"id": "3556368", "revid": "282579", "url": "https://it.wikipedia.org/wiki?curid=3556368", "title": "HMX-1", "text": ""}
{"id": "3556370", "revid": "767487", "url": "https://it.wikipedia.org/wiki?curid=3556370", "title": "Locomotiva FS 805", "text": "Le locomotive a vapore gruppo 805 erano locotender a due assi accoppiati ed asse portante anteriore costruite in due sottoserie che le Ferrovie dello Stato acquisirono parzialmente in seguito al riscatto delle due reti, Adriatica e Mediterranea, e acquisirono dall'industria privata tra 1910 e 1911.\nStoria.\nLe locomotive ebbero origine in seguito alle ordinazioni fatte dalle societ\u00e0 esercenti le linee che poi vennero divise tra la Societ\u00e0 italiana per le strade ferrate meridionali e la Societ\u00e0 per le Strade Ferrate del Mediterraneo in seguito alla costituzione delle reti Adriatica e Mediterranea; le consegne iniziate a partire dal 1883 si conclusero nel 1891 per un totale di 34 macchine immatricolate nel \"gruppo RA 220\" da 221 a 224 e nel \"gruppo RM 6101-6200\" con i numeri 6101-6130. In seguito all'incorporazione nel parco rotabili delle FS vennero ridenominate nel \"gruppo 805\" da 8051 a 8084. Data la buona qualit\u00e0 del progetto (e soprattutto in virt\u00f9 del loro basso peso assiale che ne permetteva l'uso anche in linee con armamento leggero) le Ferrovie dello Stato ne ordinarono una seconda serie di 12 unit\u00e0 praticamente uguali alle precedenti con la sola differenza di 3,8 tonnellate in pi\u00f9 di massa complessiva; queste furono consegnate tra 1910 e 1911 e rappresentarono l'unico acquisto di macchine a 2 assi accoppiati fatto dall'azienda di stato.\nFurono immatricolate come 805.35-805.44.\nLe locomotive della prima serie RM vennero battezzate con nomi di fiumi: la 6115, \"Enza\", la 6130, \"Rodano\".\nCaratteristiche tecniche.\nLe locomotive erano del tipo \"locotender\" a 2 assi accoppiati ed asse anteriore portante, a vapore saturo e semplice espansione. Il motore era a 2 cilindri esterni e la distribuzione del tipo Gooch (?). Si trattava di macchine atte a tutti i servizi viaggiatori su linee secondarie a basso peso assiale ammissibile. La loro velocit\u00e0 massima raggiungeva i 65\u00a0km/h. La caldaia era tarata per una pressione di esercizio di 10 bar."}
{"id": "3556371", "revid": "1318658", "url": "https://it.wikipedia.org/wiki?curid=3556371", "title": "Notre-Dame-des-Champs", "text": ""}
{"id": "3556372", "revid": "1305772", "url": "https://it.wikipedia.org/wiki?curid=3556372", "title": "Nottambulo", "text": ""}
{"id": "3556374", "revid": "1305772", "url": "https://it.wikipedia.org/wiki?curid=3556374", "title": "Numero magico", "text": ""}
{"id": "3556375", "revid": "481349", "url": "https://it.wikipedia.org/wiki?curid=3556375", "title": "Numidio Quadrato", "text": ""}
{"id": "3556382", "revid": "1305772", "url": "https://it.wikipedia.org/wiki?curid=3556382", "title": "Nuovo Partito Socialista", "text": ""}
{"id": "3556383", "revid": "834", "url": "https://it.wikipedia.org/wiki?curid=3556383", "title": "NECA", "text": ""}
{"id": "3556384", "revid": "282579", "url": "https://it.wikipedia.org/wiki?curid=3556384", "title": "Afghan Melli-e Ourdou", "text": ""}
{"id": "3556386", "revid": "1305772", "url": "https://it.wikipedia.org/wiki?curid=3556386", "title": "L'ultimo guerriero", "text": ""}
{"id": "3556388", "revid": "486946", "url": "https://it.wikipedia.org/wiki?curid=3556388", "title": "Componente marina dell'armata belga", "text": ""}
{"id": "3556395", "revid": "1684799", "url": "https://it.wikipedia.org/wiki?curid=3556395", "title": "The Man", "text": ""}
{"id": "3556398", "revid": "287204", "url": "https://it.wikipedia.org/wiki?curid=3556398", "title": "Augusto Stella", "text": "Biografia.\nLaureatosi al Politecnico di Torino, ha lavorato dal 1890 al 1908 presso il R. Ufficio geologico. La sua attivit\u00e0 scientifica a cavallo dei due secoli, si distingue in due filoni precisi: mentre alla fine del XIX secolo Stella si \u00e8 occupato di escursioni e rilievi geologici sulle vette alpine, in particolare sulle Alpi Cozie e sul Monviso, al principio del nuovo secolo si \u00e8 rivolto, invece, allo studio dei giacimenti minerari, materia in cui ha offerto per primo, in Italia, prospezioni geomagnetiche, con particolare riferimento ai territori di Cogne e, in Sardegna, di Alghero e Sassari.\nNel 1908, di nuovo a Torino, ha ottenuto la cattedra di scienze minerarie e ha diretto la Scuola di perfezionamento di ingegneria mineraria presso il Politecnico, in cui \u00e8 rimasto sino al 1925, data in cui \u00e8 stato chiamato ad insegnare scienza delle miniere presso la Scuola d'ingegneria di Roma (dove ha insegnato sino al 1935). In precedenza, nel 1913, aveva partecipato alla missione guidata da Leopoldo Franchetti in Tripolitania, pubblicando una relazione a carattere geologico-topografico-idrologico sul Gebel. Nel 1921, nell'ambito del primo congresso minerario nazionale, ha presentato il volume \"Le miniere di ferro dell'Italia\", nel quale ha segnalato l'esigenza di nuove classificazioni, successivamente accolte dalla geologia accademica.\nSposatosi con la scienziata Rina Monti, da cui ha avuto due figlie, Augusto Stella \u00e8 stato membro del CNR e delle Accademie d'Italia e dei Lincei. \n\u00c8 stato presidente della Societ\u00e0 Geologica Italiana nel 1917 e nel 1927."}
{"id": "3556401", "revid": "47767", "url": "https://it.wikipedia.org/wiki?curid=3556401", "title": "Alberi arcani", "text": ""}
{"id": "3556410", "revid": "1305772", "url": "https://it.wikipedia.org/wiki?curid=3556410", "title": "Tempo di uccidere", "text": ""}
{"id": "3556412", "revid": "282579", "url": "https://it.wikipedia.org/wiki?curid=3556412", "title": "Indian Coast Guard", "text": ""}
{"id": "3556413", "revid": "287204", "url": "https://it.wikipedia.org/wiki?curid=3556413", "title": "Tempo di uccidere (romanzo)", "text": ""}
{"id": "3556416", "revid": "834", "url": "https://it.wikipedia.org/wiki?curid=3556416", "title": "High Time to Kill", "text": ""}
{"id": "3556417", "revid": "729019", "url": "https://it.wikipedia.org/wiki?curid=3556417", "title": "Georges Christiaens", "text": "Professionista dal 1932 al 1940, conta due successi di tappa al Tour de Suisse.\nCarriera.\nPassato professionista nel 1932 con la squadra France-Sport, vinse subito un paio di corse, fra cui una classica del panorama ciclistico francese, il Grand Prix de Fourmies. Si ripet\u00e9 anche l'anno successivo vincendo la Parigi-Boulogne e arrivando terzo nella Roubaix-Cassel-Roubaix. Nel 1934 ottenne risultati e piazzamenti soprattutto in kermesse e criterium, riuscendosi a piazzare numerose volte sul podio e vincendone uno, quello di Sint-Adries.\nNel 1935 vinse diverse corse fra cui una prova a tappe, il Tour du Nord in Francia, e sempre in questo Paese concluse quarto il Tour du Limbourg e ottavo il Tour de l'Ouest in cui vinse anche una frazione.\nL'anno successivo vinse una sola corsa, ancora una tappa al Tour de l'Ouest e ottenne buoni piazzamenti in alcune classiche: decimo nella Parigi-Tours e quattordicesimo nella Liegi-Bastogne-Liegi.\nNel 1937 si present\u00f2 al Tour de Suisse, dove riusc\u00ec ad aggiudicarsi due frazioni concludendo nono la classifica generale, e poi nel Giro del Belgio, dove inse la quarta tappa e concluse terzo nella generale. Ottenne due piazzamenti anche nelle \"classiche del nord\", fu infatti nono alla Freccia Vallone, e decimo al Giro delle Fiandre.\nNel 1938 vinse numerose kermesse e prese parte al Giro d'Italia, in cui sfior\u00f2 la vittoria nel corso della diciottesima tappa con arrivo a Locarno, giungendo secondo dietro lo svizzero L\u00e9o Amberg. Chiuse la \"Corsa Rosa\" al tredicesimo posto assoluto e fu quinto nella Parigi-Nizza.\nOttenne diversi risultati anche nel 1939, vincendo quattro prove fra cui il Circuito del Porto di Dunkerque, e fu terzo nel Grand Prix de Wallonie, mentre nel 1940 ottenne il suo risultato migliore in una classica monumento, arrivando secondo al Giro delle Fiandre. Lo scoppio della seconda guerra mondiale chiuse di fatto la carriera di Christiaens anche se continu\u00f2 a correre in qualche gara occasionale."}
{"id": "3556421", "revid": "1543377", "url": "https://it.wikipedia.org/wiki?curid=3556421", "title": "Fabbricanti di angeli di Nagyr\u00e9v", "text": "Zsuzsanna Ol\u00e0h, nota anche come Zsuzsanna Fazekas (... \u2013 1929), fu un'assassina seriale ungherese. Unitamente ad un gruppo di alcune decine di complici, sotto la sua guida ribattezz\u00f2 il gruppo \"Le fabbricanti di angeli di Nagyr\u00e9v\", compiendo almeno 50 omicidi, che secondo altre stime ammonterebbero addirittura a 300.\nStoria.\nGli inizi.\nNon si conosce nulla della sua infanzia. La Fazekas dichiarava di essere stata sposata con un certo Gyula Fazekas che l'aveva abbandonata da tempo scomparendo in circostanze misteriose; non \u00e8 mai stato appurato se tale marito fosse esistito realmente e che cosa ne fosse stato di lui. Veniva soprannominata \u201cdonna saggia\u201d ed era una sostenitrice dell'aborto, che continu\u00f2 a praticare per anni, sebbene fosse illegale.\nNel 1911 Zsuzsanna Fazekas, una levatrice, infermiera, ostetrica ed abortista (all'epoca l'aborto era illegale ma, in mancanza di metodi contraccettivi efficaci, largamente praticato), giunse nel modesto villaggio di Nagyr\u00e9v, in Ungheria; il villaggio si trova a circa 100\u00a0km a sud-est di Budapest e contava poco meno di 900 abitanti. Nel 1914 inizi\u00f2 la Prima guerra mondiale; i mariti chiamati al fronte lasciarono le loro mogli per partire; Nagyr\u00e9v divent\u00f2 una sorta di centro di detenzione di prigionieri di guerra.\nLa congregazione.\nLe donne della societ\u00e0 di quel periodo dovevano sottostare ai matrimoni vincolati dalla famiglia; il divorzio ancora non esisteva. Le donne di Nagyr\u00e9v, mentre gli uomini erano al fronte, iniziarono ad avere alcuni amanti stranieri, spesso prigionieri di guerra. Nel 1918, quando la guerra fin\u00ec, i mariti superstiti tornarono nel borgo e vollero tornare al loro precedente stile di vita, che avrebbe creato situazioni instabili.\nLa Fazekas inizi\u00f2 cos\u00ec a convincere alcune donne ad avvelenare i mariti; si form\u00f2 in segreto un gruppo di assassine chiamato \"Fabbricanti di angeli\" le quali si procuravano il veleno dalla Fazekas chiamandola con affetto \u201czia Susi\u201d Il gruppo contava circa 30 membri, forse fino a pi\u00f9 di 50. \nGli omicidi, il movente.\nLa prima vittima fu un anziano, marito di un'amica della Fazekas, che mor\u00ec nel 1911 o nel 1914; non fu opera di Fazekas. Tutti gli altri omicidi partirono dallo stesso anno e terminarono nel 1929. Con il passare del tempo si estesero nei villaggi vicini. I delitti furono motivati da numerosi fattori di carattere personale: per l'odio delle donne verso i mariti che dovettero sposare in modo forzato; perch\u00e9, dopo essersi trovato un amante, non volevano tornare con loro; perch\u00e9 non volevano tornare allo stile di vita precedente; perch\u00e9 il marito le aveva violentate fisicamente o psicologicamente.\nPer loro, il veleno era uno \u201cstrumento di liberazione\u201d dalle dure condizioni a cui erano soggette. L'arma usata per ogni omicidio era l'arsenico; lo ottenevano immergendo alcuni fogli di carta moschicida nell'acqua e facendola bollire: in questo modo estraevano il veleno, che si separava dalla carta; quest'idea fu sviluppata dalla Fazekas. Lei stessa si occupava di venderlo porta a porta; lo soprannominava \u201cla polvere dell'eredit\u00e0 di zia Susi\u201d.\nUn cugino della Fazekas, addetto delle pompe funebri, si occupava di falsificare e archiviare i certificati di morte, attribuendo le morti a malattie varie e non ad avvelenamento. Questo fattore allontan\u00f2 i sospetti delle autorit\u00e0 dalle fabbricanti di angeli. Inizialmente, le donne coinvolte uccisero i mariti; qualche tempo dopo cominciarono a morire anche i loro figli, genitori, parenti e vicini, che ritenevano \u201cscomodi\u201d. Tra un omicidio e l'altro, Fazekas eseguiva anche aborti clandestini in cambio di denaro; venne arrestata e imprigionata una decina di volte tra il 1911 e il 1921, ma sempre assolta.\nLa denuncia.\nAlla met\u00e0 del 1920, gli omicidi si diffusero a tal punto che Nagyr\u00e9v fu soprannominato \u201cil distretto dell'omicidio\u201d. Il caso emerse ufficialmente nell'aprile 1929, quando una lettera anonima venne inviata al direttore di un giornale locale: essa denunciava i livelli di criminalit\u00e0 della zona del Tiszazug (in cui si trovava Nagyr\u00e9v); fece anche notare che tutte le vittime erano membri di una famiglia, accusando le donne di essere le assassine.\nLe indagini.\nLe indagini, a partire da quell'anno, presero nuova forza fino alla svolta finale. Nel luglio 1929, un maestro di coro del vicino villaggio di Tiszak\u00fcrt sopravvisse ad un tentativo di avvelenamento dopo che gli fu praticata una lavanda gastrica; si rivolse alla polizia e accus\u00f2 l'infermiera vedova di L\u00e1szl\u00f3 Szab\u00f3 di avere provato ad ucciderlo con un bicchiere di vino avvelenato. Poco tempo dopo, un'altra persona accus\u00f2 a sua volta la Szab\u00f3 di avere cercato di somministrargli del veleno. La donna fu arrestata.\nPer ottenere la scarcerazione denunci\u00f2 un'amica che era stata sua complice, la signora Bukenovszki. Quest'ultima, una volta arrestata, fece il nome di Susi Fazekas, sostenendo che, nel 1924, l'ostetrica le avrebbe fornito dell'arsenico per uccidere la madre di settantasette anni. Il suo cadavere venne ripescato dal fiume Tisza; uno studente di medicina lo esamin\u00f2 e ci trov\u00f2 delle grosse tracce di avvelenamento da arsenico. La polizia si insospett\u00ec quando vide che, nel certificato di morte, c'era indicata come causa l'annegamento. Nel frattempo altre decine di cadaveri vennero riesumati dal cimitero locale per le indagini; i certificati di morte riportavano come causa del decesso la \u201cmalattia\u201d; probabilmente anche l'addetto all'archiviazione era coinvolto.\nLa fine.\nGli agenti, che avevano abbastanza prove per il coinvolgimento della Fazekas, la arrestarono, ma la donna si proclam\u00f2 innocente. La scarcerarono per mancanza di prove e iniziarono a pedinarla di nascosto: come previsto, and\u00f2 di casa in casa per avvertire i membri del suo gruppo che erano state scoperte e che gli omicidi avrebbero dovuto cessare. A partire dalla Fazekas, scoprirono i membri del gruppo delle fabbricanti di angeli e li arrestarono il giorno stesso. In totale si fecero 34 o 38 arresti, tra cui un uomo (forse l'addetto all'archivio); le autorit\u00e0 rilasciarono alcune sospettate e ne tennero in custodia 26. J\u00falia Fazekas, per prevenire l'arresto, si era suicidata in casa sua, bevendo del veleno; insieme al cadavere la polizia trov\u00f2 della carta moschicida a mollo nell'acqua.\nAlle \"Fabbricanti di angeli\" furono attribuiti almeno 50 omicidi, financo 300. A conclusione del processo, che ebbe luogo a Szolnok, ventisei di loro vennero condannate a scontare l'ergastolo, mentre le altre ricevettero invece alcuni anni di carcere. Otto di loro ebbero la pena capitale. I loro omicidi scioccarono l'Ungheria, che si stava riprendendo dai casi di B\u00e9la Kiss e Vera Renczi.\nGli studiosi, che non hanno saputo dare una spiegazione plausibile, hanno ipotizzato che le donne sarebbero state prese da \u201cun attacco di pazzia collettiva\u201d. Il loro caso non fu il primo: una donna di nome Alexe Popova tra il 1879 e il 1909, diede del veleno gratis alle donne del villaggio di Samara per avvelenare i loro mariti. Arrestata nel marzo 1909, confess\u00f2 con orgoglio 300 omicidi. Venne successivamente condannata a morte tramite fucilazione, sentenza eseguita nel 1909; prima di morire si pent\u00ec delle sue azioni."}
{"id": "3556424", "revid": "1543377", "url": "https://it.wikipedia.org/wiki?curid=3556424", "title": "Ust'-Uda", "text": "Ust'-Uda () \u00e8 un insediamento di tipo urbano della Russia, situato sul fiume Angara, capoluogo dell'omonimo rajon."}
{"id": "3556429", "revid": "1305772", "url": "https://it.wikipedia.org/wiki?curid=3556429", "title": "The Heart of the Matter", "text": ""}
{"id": "3556433", "revid": "834", "url": "https://it.wikipedia.org/wiki?curid=3556433", "title": "Il mondo di Jonas", "text": ""}
{"id": "3556435", "revid": "767487", "url": "https://it.wikipedia.org/wiki?curid=3556435", "title": "Zanna Bianca alla riscossa", "text": "Zanna Bianca alla riscossa \u00e8 un film del 1974, diretto da Tonino Ricci. \u00c8 un seguito non ufficiale del film \"Zanna Bianca\", di Lucio Fulci, in cui Ricci era regista di seconda unit\u00e0. Il film ha ricevuto recensioni contrastanti. Come nel film di Fulci, Zanna Bianca \u00e8 interpretato da un cane da pastore tedesco.\nTrama.\nCanada, fine del XIX secolo. Benjamin Dover, un cercatore d'oro, viene rapinato e ucciso da due fuorilegge. Il suo amico Burt Halloway viene a trovarsi cos\u00ec nell'obbligo di occuparsi di Kim, figlio del defunto, e del suo cane lupo per difenderli. Ed \u00e8 proprio il cane \"miglior amico dell'uomo\" ad aiutare Burt a rintracciare i fuorilegge e recuperare il prezioso metallo.\nProduzione.\nIl film \u00e8 stato girato in Austria, bench\u00e9 sia ambientato in Canada. Gino De Rossi e Carlo Rambaldi hanno seguito gli effetti speciali, Benito Stefanelli ha diretto le controfigure."}
{"id": "3556441", "revid": "1632387", "url": "https://it.wikipedia.org/wiki?curid=3556441", "title": "Salvator mundi (Leonardo)", "text": "Il Salvator mundi \u00e8 un dipinto a olio su tavola (65,6\u00d745,4 cm) attribuito a Leonardo da Vinci, databile tra il 1505 e il 1515 circa.\nIl dipinto \u00e8 stato reso noto al pubblico solo nel 2011 in occasione della mostra alla National Gallery di Londra \"Leonardo da Vinci: Painter at the Court of Milan\" in cui \u00e8 stato presentato dopo il restauro da parte di Dianne Dwyer Modestini, la quale ha eliminato vecchie ridipinture e ripristinato aree particolarmente compromesse. In base ad un report prodotto precedentemente dalla restauratrice Monica Griesbach, che aveva effettuato un intervento sull'opera tra il 2005 e il 2006, il cattivo stato di conservazione era dovuto principalmente a restauri precedenti inadeguati. &lt;br&gt;L'attribuzione finora \u00e8 stata confermata da quattro studiosi internazionali, con pareri unanimi, ma \u00e8 stata contestata da altri studiosi come Carmen Bambach, Michael Daley, Jacques Franck, Charles Hope, Carlo Pedretti, Charles Robertson e Frank Z\u00f6llner. \n&lt;br&gt;La sua vendita da Christie's, nel novembre del 2017 al costo di 450,3 milioni di dollari, inclusi i diritti d'asta, l'ha resa l'opera d'arte pi\u00f9 costosa della storia acquistata da un privato. \nStoria.\nPoco prima di abbandonare Milano per la caduta degli Sforza, Leonardo avrebbe dipinto una tavola del \"Salvator mundi\" destinata a un committente privato. Alcuni studi, soprattutto al castello di Windsor, possono essere riferiti al dipinto. \n&lt;br&gt;La memoria dell'opera, sconosciuta fino a questa recente attribuzione, era affidata all'incisione di questo soggetto che nel 1650 circa ne aveva tratto Wenceslaus Hollar, ma del dipinto si erano perse le tracce.\nInfatti il successo dell'opera era stato all'origine di numerose copie, le cui tracce si confondono con quella dell'opera principale. Alcune fonti riportano come l'opera, dopo l'occupazione francese di Milano, fosse finita in un convento di Nantes. Invece quando la copi\u00f2 Hollar si trovava nelle collezioni di Carlo I d'Inghilterra, che molto probabilmente lo aveva acquistato in Italia. Con la decapitazione del re le sue collezioni vennero in larga parte disperse all'asta. Un \"Salvator mundi\" di scuola leonardesca riapparve nel XIX secolo nelle raccolte di sir Francis Cook, che lo vendette poi al barone di Lairenty e successivamente al marchese de Ganay, a Parigi, che ancora lo possiede: si tratta forse di un lavoro di Francesco Melzi, attribuito anche a Boltraffio o Marco d'Oggiono, derivato dall'originale di Leonardo.\nL'opera venne portata ai curatori del Metropolitan Museum per una valutazione e poi a quelli del Museum of Fine Arts di Boston, curatori che per\u00f2 non si pronunciarono. Infine nel 2010 \u00e8 stato portato alla National Gallery dove Nicholas Penny, il direttore, ha invitato quattro studiosi per valutarlo: Carmen C. Bambach, curatrice del dipartimento di grafica del Metropolitan Museum, Pietro Marani e Maria Teresa Fiorio, studiosi milanesi autori di diversi saggi su Leonardo e sul Rinascimento, e Martin Kemp, professore emerito di storia dell'arte all'Universit\u00e0 di Oxford e noto studioso di Leonardo. I pareri sono stati tutti positivi, cos\u00ec si \u00e8 deciso di procedere al restauro e di esporre l'opera alla grande mostra monografica su Leonardo che si \u00e8 tenuta nel museo londinese dal 9 novembre 2011.\nLa notizia del ritrovamento \u00e8 stata pubblicata dalla rivista \"Artnews\", seguita dal Wall Street Journal, che aveva anche azzardato una valutazione sui 200 milioni di dollari. L'opera \u00e8 stata poi venduta privatamente nell'estate del 2013 per 75 milioni di dollari. Nel novembre 2017 l'opera \u00e8 stata venduta all'asta da Christie's a New York per 400 milioni di dollari (450.312.500 dollari con i diritti d'asta) dal presidente della squadra di calcio AC Monaco Dmitrij Rybolovlev che l'aveva acquistata per 108 milioni di euro. \u00c8 stata acquistata dal principe Saudita Badr bin Abd Allah bin Mohammed bin Farhan Al Saud che ha agito in qualit\u00e0 di intermediario per conto del Dipartimento della Cultura e del Turismo di Abu Dhabi.\nNel luglio 2020 la Caiola Productions, societ\u00e0 americana produttrice di musical di successo, ha annunciato di voler produrre un musical liberamente ispirato alle controverse vicende di cui l'opera \u00e8 stata protagonista nei secoli. Lo spettacolo, presentato col titolo \"Salvator Mundi! The Musical\", dovrebbe debuttare a Broadway nel 2022.\nDescrizione e stile.\nGes\u00f9 Cristo \u00e8 raffigurato frontalmente e a mezza figura, come tipico dell'iconografia (si veda ad esempio il \"Salvator mundi\" di Antonello da Messina), mentre leva la mano destra per benedire e nella sinistra tiene il globo, simbolo del suo potere universale. Tale globo \u00e8 da identificare con uno strumento ottico d'ingrandimento, sfera cava di vetro riempita d'acqua, pertanto una peculiare lente sferica utilizzata fin dall\u2019evo antico per migliorare la visione, e non una sfera di calcite come precedentemente supposto.\nQuando l'opera arriv\u00f2 ai restauratori della National Gallery era ridotta in cattivo stato, offuscata da ridipinture antiche e vernici che dettero l'impressione di trovarsi di fronte un lavoro di bottega. Barba e baffi, assenti nella pittura sottostante, vennero forse aggiunti dopo la Controriforma per adeguare l'immagine di Cristo alla fisionomia \"ufficiale\". Durante il restauro \u00e8 emersa una qualit\u00e0 pittorica ben superiore alle aspettative con una ricchezza cromatica del tutto paragonabile, a detta di Pietro Marani, a quella dell\"'Ultima Cena\": ricchi sarebbero soprattutto gli azzurri e i rossi del panneggio. Un confronto con i pigmenti della \"Vergine delle Rocce\" della National Gallery ha dato esiti positivi circa la compatibilit\u00e0. Infine riflettografie e analisi scientifiche confermerebbero l'analogia con i disegni preparatori."}
{"id": "3556445", "revid": "767487", "url": "https://it.wikipedia.org/wiki?curid=3556445", "title": "Zanna Bianca e il cacciatore solitario", "text": "Zanna Bianca e il cacciatore solitario \u00e8 un film del 1975, diretto da Alfonso Brescia.\nTrama.\nDue cacciatori di pelli, Daniel e Dollaro, con il loro cane Zanna Bianca si schierano in difesa di una giovane vedova e della sua terra, contro i soprusi di uno speculatore senza scrupoli."}
{"id": "3556446", "revid": "110157", "url": "https://it.wikipedia.org/wiki?curid=3556446", "title": "Proti (Macedonia Centrale)", "text": "Proti () \u00e8 un ex comune della Grecia nella periferia della Macedonia Centrale (unit\u00e0 periferica di Serres) con 2.999 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Anfipoli."}
{"id": "3556448", "revid": "268129", "url": "https://it.wikipedia.org/wiki?curid=3556448", "title": "Calcio ai I Giochi panamericani", "text": "La prima edizione del torneo di calcio ai Giochi panamericani si \u00e8 svolta a Buenos Aires, Argentina dal 25 febbraio all'8 marzo 1951. Il girone \u00e8 composto da cinque formazioni, quattro affiliate alla CONMEBOL e una alla CONCACAF. L'Argentina, padrona di casa, vince agevolmente il torneo, ottenendo 4 vittorie su 4 gare."}
{"id": "3556449", "revid": "767487", "url": "https://it.wikipedia.org/wiki?curid=3556449", "title": "Rodolivos", "text": "Rodolivos () era un comune della Grecia situato nella periferia della Macedonia Centrale (unit\u00e0 periferica di Serres) con 3.284 abitanti secondo i dati del censimento 2001. Venne soppresso come ente locale a seguito della riforma amministrativa nota come Programma Callicrate, in vigore dal gennaio 2011, ed \u00e8 ora compreso nel comune di Anfipoli.\nLocalit\u00e0.\nRodolivos \u00e8 suddiviso nelle seguenti comunit\u00e0 (popolazione al 2001):"}
{"id": "3556452", "revid": "124778331", "url": "https://it.wikipedia.org/wiki?curid=3556452", "title": "Nicola Nocella", "text": "Biografia.\nNato a Terlizzi, ma cresciuto a Corato (ambedue in provincia di Bari), dopo la maturit\u00e0 scientifica ed alcune esperienze radiofoniche locali, frequenta il corso per attori presso il Centro Sperimentale di Cinematografia.\nA partire dal 2007 \u00e8 testimonial in alcuni spot televisivi, tra cui Fastweb e Land Rover, e debutta in televisione nella fiction \"Caterina e le sue figlie 2\", diretta da Vincenzo Terracciano.\nAl cinema \u00e8 protagonista nel 2010 di un'interpretazione che lo premier\u00e0 con il Nastro d'argento come migliore attore esordiente per \"Il figlio pi\u00f9 piccolo\" di Pupi Avati.\nNel 2011 si aggiudica nuovamente il Nastro d'argento come migliore attore protagonista per il cortometraggio \"Omero bello di nonna\" ed entra nel cast di \"R.I.S. Roma\", dove interpreta Ninni Zanchi alias Maiale, uno dei membri della Banda del Lupo.\nNel 2013 prosegue il sodalizio con Fabio Volo, affiancandolo nel film \"Studio illegale\" nel quale interpreta Tiziano, un giovane avvocato.\nNello stesso anno interpreta John Belushi (a cui lo lega una somiglianza fisica) nello spettacolo teatrale \"Sangue impazzito\", che ripercorre la vita artistica dell'attore a 30 anni dalla morte.\nNel 2017 torna in sala con \"Easy - Un viaggio facile facile\" nei panni del protagonista Isidoro che gli vale un premio extra-festival dei critici locali, il Boccalino d'Oro quale miglior attore."}
{"id": "3556453", "revid": "767487", "url": "https://it.wikipedia.org/wiki?curid=3556453", "title": "Zanna Bianca - Un piccolo grande lupo", "text": "Zanna Bianca - Un piccolo grande lupo (\"White Fang\") \u00e8 un film della Walt Disney Pictures del 1991, diretto da Randal Kleiser. In questa versione, maggiormente fedele al romanzo di Jack London di altri film sullo stesso soggetto, manca tuttavia il personaggio di Weedon Scott, il padrone buono di Zanna Bianca, sostituito da Jack Conroy.\nTrama.\nVerso la fine del 1800, nelle foreste artiche dell'Alaska durante la caccia all'oro, una lupa ha da poco partorito un cucciolo. Nel frattempo, Jack Conroy, un giovane e istruito cercatore d'oro, rimasto da poco orfano senza la madre, sbarca da San Francisco in Alaska, a Skagway, per cercare una miniera lasciatagli in eredit\u00e0 dal defunto padre. Qui, dopo essere stato derubato da un certo Beauty Smith e dal suo amico Tinker, Jack si unisce ad altri due cercatori, Alex Larson e \"Skunker\", entrambi amici di suo padre, che accompagnano il ragazzo nel suo viaggio. Attraversando una sperduta zona di foresta, i tre uomini e i loro cani da slitta vengono aggrediti da un branco di lupi affamati per il freddo e guidati proprio dalla lupa-madre del cucciolo, ora cresciuto. Durante la notte, in cui i tre umani non vedono i lupi da lontano per l'assenza dell'aurora boreale, la lupa, identificata da Skunker come mezza lupa e mezza cagna poich\u00e9 non teme il fuoco, attira i cani lontano dal fal\u00f2 per farli mangiare dal branco di lupi. Skunker tenta di difendere i cani e spara sul branco colpendo la lupa, ma viene in seguito ucciso dagli altri lupi. Il mattino seguente, altri uomini arrivano, sparano e mettono in fuga il branco di lupi, salvando Jack ed Alex, che riprendono il viaggio in un'altra zona, mentre la lupa ferita la notte prima si trascina fino alla tana, dove muore.\nIl suo cucciolo si allontana in cerca di cibo e finisce in una trappola; viene trovato da un indiano di nome Castoro Grigio, che lo battezza Zanna Bianca e lo addestra come cane da slitta. Alex e Jack, seppellito Dutch, tornano a Skagway per passare l'inverno con la moglie del primo, Belinda Casey. Nella ritornata primavera di un anno dopo, Alex si ferma per al villaggio di Castoro Grigio in cerca d'oro e Jack, seguendolo, fa amicizia con Zanna Bianca, ormai adulto in et\u00e0 canina, il quale lo salva pure dall'attacco di un orso. Jack inizia a restaurare la capanna e la miniera del padre, mentre Castoro Grigio, recatosi in citt\u00e0, viene truffato da Beauty Smith, che organizza combattimenti clandestini tra cani e si fa consegnare Zanna Bianca. Smith e Tinker si arricchiscono con le scommesse sfruttando Zanna Bianca che viene incattivito e vince tutte le lotte finch\u00e9 non viene sconfitto in una di queste ed \u00e8 sul punto di finire ucciso dall'altro cane.\nPassando da quelle parti, Jack interrompe il combattimento e salva il lupo portandolo nella sua capanna. Zanna Bianca, dopo alcuni mesi di dolcezza del ragazzo, poco per volta perde la sua aggressivit\u00e0 ed anzi soccorre il suo padrone rimasto bloccato dal crollo della miniera. Jack ed Alex a seguito del crollo riescono a trovare l'oro, ma Smith viene a saperlo e tenta di derubarli aiutato da Tinker e da Luke; per\u00f2, alla fine, con l'aiuto di Zanna Bianca, Jack cattura i tre delinquenti e li consegna alle giubbe rosse, facendoli arrestare. Tempo dopo, Jack dovrebbe tornare alla civilt\u00e0 assieme ad Alex e Belinda, ma non volendo abbandonare il lupo (che ha liberato a malincuore nella foresta) decide di restare con Zanna Bianca nella sua capanna con l'oro nel sottosuolo, in mezzo alla natura, ma vicina al paesino stesso, dove si trova anche un lavoro.\nProduzione.\nIl film \u00e8 stato girato a Haines e a Skagway, in Alaska . La parte di Zanna Bianca \u00e8 affidata a Jed, un incrocio tra un alaskan malamute ed un lupo, addestrato dal suo proprietario Clint Rowe. Debi Boulden, Jim Boulden e Lyn Caudle hanno seguito gli effetti speciali.\nSequel.\nIl film ha avuto un sequel dal titolo \"La leggenda di Zanna Bianca\", non ispirato al romanzo, ma somigliante a questo nel finale: Zanna Bianca diventa pap\u00e0.\nCuriosit\u00e0.\nIl bulldog che sconfigge Zanna Bianca \u00e8 interpretato in realt\u00e0 da un pitbull; infatti il vecchio tipo di bulldog utilizzato nei combattimenti, ovvero il vecchio bull-dog inglese, \u00e8 estinto."}
{"id": "3556459", "revid": "176990", "url": "https://it.wikipedia.org/wiki?curid=3556459", "title": "Skotousa", "text": "Skotousa () \u00e8 un ex comune della Grecia nella periferia della Macedonia Centrale (unit\u00e0 periferica di Serres) con 5.389 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Irakleia."}
