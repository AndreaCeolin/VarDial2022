{"id": "3547598", "revid": "767487", "url": "https://it.wikipedia.org/wiki?curid=3547598", "title": "Please, Please, Please Let Me Get What I Want", "text": "Please, Please, Please Let Me Get What I Want \u00e8 un brano della band inglese The Smiths.\nPubblicato originariamente come b-side del singolo William, It Was Really Nothing, il 24 agosto del 1984, il brano venne successivamente inserito anche nelle raccolte Hatful of Hollow e Louder Than Bombs.\nRealizzazione.\n\"Penso che sia molto vicina ad essere la canzone perfetta degli Smiths e nasconderla in un lato B \u00e8 stato peccaminoso. Sono dispiaciuto per questo, anche se il fatto di averla inclusa in Hatful Of Hollow pu\u00f2 essere considerato un semi-pentimento. Quando l'abbiamo suonata alla Rough Trade, ci continuavano a chiedere \"ma dov'\u00e8 il resto della canzone?\" Ma per me \u00e8 come un velocissimo pugno in faccia. Allungare la canzone sarebbe stato, a mio avviso, un po' come spiegare ci\u00f2 che \u00e8 palesemente ovvio.\" (Morrissey intervistato da Melody Maker, 1987)\nRegistrato nel luglio del 1984, il brano \u00e8 una ballads, un piccolo prodigio di 110 secondi dell'abilit\u00e0 compositiva del duo Morrissey/Marr, con una lunga coda strumentale in cui spicca il suono del mandolino, suonato dal produttore John Porter. Musicalmente, come in seguit\u00f2 rivel\u00f2 Marr, la fonte d'ispirazione per la melodia \u00e8 da ricercarsi in un brano di Burt Bacharach dal titolo \"The Answer To Everything\", inizialmente interpretata da Del Shannon, nel 1962: \"Era qualcosa che i miei genitori mettevano in casa e tocc\u00f2 una corda in me perch\u00e9 suonava cos\u00ec familiare. Ho tentato di catturare l'essenza di quel brano, la sua impronta ed il senso di bramosia.\"\nIl testo \u00e8 una preghiera per una vita migliore e per uscire dall'isolamento in cui lo stesso protagonista si era cacciato (\"Good times for a change / See the luck I've had / Could make a good man turn bad\"). In questo senso l'ispirazione potrebbe ben essere il riferimento autobiografico al desiderio di Morrissey di formare un gruppo pop e il suo sogno di far parte dello \"showbiz\", nel modo in cui lo aveva sognato per anni (\"So for once in my life / Let me get what I want / Lord knows it would be the first time\").\nCover.\nQuesto brano \u00e8 uno dei pi\u00f9 famosi degli Smiths e fra i pi\u00f9 amati e pi\u00f9 di frequente interpretati da altri artisti, tra cui: Tinderbox, The Halo Benders, Franz Ferdinand, OK Go, Emilie Autumn, Amanda Palmer, Kaki King, Third Eye Blind, Kate Walsh, The Dream Academy e Josh Rouse.\nLa band Deftones ha incluso una versione di \"Please, please\" nella loro raccolta \"B-Sides &amp; Rarities\"; i Muse l'hanno utilizzata come b-side del loro doppio singolo \"Hyper Music/Feeling Good\".\nColonne sonore.\n\"Please, Please\" \u00e8 stato usato diverse volte nelle colonne sonore di film e telefilm, spot pubblicitari e programmi TV.\nIl brano fa parte delle colonne sonore dei film \"Bella in rosa\", \"Il quiz dell'amore\", \"Una pazza giornata di vacanza\", \"(500) giorni insieme\" ed utilizzata anche per il film \"Mai stata baciata\", ma senza essere inserita nei crediti della colonna sonora ufficiale.\nUna versione del brano, ad opera del duo She &amp; Him, \u00e8 parte della colonna sonora del film Disney del 2005, dal titolo \"Sky High - Scuola di superpoteri\"; quella della band inglese Clayhill \u00e8 invece inserita nella scena finale del film \"This Is England\" diretto da Shane Meadows."}
{"id": "3547599", "revid": "1442080", "url": "https://it.wikipedia.org/wiki?curid=3547599", "title": "Oscar Mantegari", "text": "Caratteristiche tecniche.\nGiocava come difensore o come centrocampista; ricopr\u00ec il ruolo di terzino destro e quello di mediano sulla medesima fascia.\nCarriera.\nClub.\nMantegari, nato nel quartiere di Villa Pueyrred\u00f3n, crebbe nel settore giovanile dell'Atlanta, entrando nel 1947 nella \"Tercera\" e nel 1948 in prima squadra. Esord\u00ec in seconda serie il 12 giugno 1948 contro lo Sportivo Dock Sud, disputando 7 incontri di campionato prima che questo venisse sospeso a causa di uno sciopero dei giocatori; l'Atlanta venne promosso dalla Federazione. Mantegari divenne titolare del club allorch\u00e9 Pascual Bertarelli, il mediano destro dell'Atlanta, si ritir\u00f2: subentratogli, lo sostitu\u00ec in tale ruolo. Dopo 113 partite di massima serie Mantegari lasci\u00f2 l'Atlanta, retrocesso al termine della stagione 1952, per accasarsi al River Plate. Nella prima annata passata al River il posto era occupato da Roberto Tesouro, ma in seguito divenne titolare, andando a sostituire Norberto Y\u00e1cono, che per anni aveva giocato nel River Plate sulla fascia destra. Nella squadra dalla banda rossa fu impiegato con continuit\u00e0, divenendo un componente stabile del terzetto di centrocampo, affiancando giocatori come Pascasio Sola, Juan Urriolabeit\u00eda, Oscar Rossi e N\u00e9stor Rossi. Vinse per quattro volte la Primera Divisi\u00f3n, nel 1953, 1955, 1956 e 1957, totalizzando 170 partite totali nella massima categoria del calcio argentino. Nel 1961 decise di trasferirsi al Platense di Vicente L\u00f3pez, in Primera B (la seconda divisione), giocandovi 26 gare e segnando una rete. Si ritir\u00f2 nel 1962\nNazionale.\nCon la propria selezione nazionale raccolse 2 presenze tra il 1956 e il 1957. Gioc\u00f2 una gara nel 1956 e un'amichevole il 9 aprile 1957. Prese parte al Campeonato Sudamericano de Football 1957."}
{"id": "3547600", "revid": "850007", "url": "https://it.wikipedia.org/wiki?curid=3547600", "title": "Sergio Liberovici", "text": "Biografia.\nNato nel 1930 a Torino, da famiglia ebraica (il padre era moldavo e la madre, Cecilia Treves, italiana), dopo aver preso parte a soli quattordici anni alla lotta partigiana, nel dopoguerra inizi\u00f2 a prendere lezioni di armonia con Iginio Fuga e di pianoforte con Sandro Fuga, e si form\u00f2 in seguito interamente da autodidatta. Compone nel 1954 il balletto \"Chagalliana\", che raggiunge in tourn\u00e9e tutt'Europa con la coreografia di Susanna Egri, e due anni pi\u00f9 tardi, con Italo Calvino, che scrive per lui il suo primo libretto, l'atto unico \"La panchina\" (ispirato ad un episodio di \"Marcovaldo\") per il \"Teatro delle Novit\u00e0\" di Bindo Missiroli, e sempre con Calvino il balletto \"Lo spaventapasseri\". Massimo Mila vuole Liberovici come suo vice nella critica musicale del quotidiano \"l'Unit\u00e0\".\nCon altri intellettuali fonda il Teatro Stabile di Torino e inizia a comporre per la scena (oltre cento pi\u00e8ces per i principali registi italiani di quegli anni). Nel 1957, insieme a Michele Luciano Straniero, fonda il gruppo Cantacronache che promuove la canzone d'autore (tra le sue 105 canzoni, \"Oltre il ponte\" e \"Dove vola l'avvoltoio?\", entrambe su testo di Calvino). Conosce in questo periodo Margherita Galante Garrone (Margot), la sposa e nel 1962 hanno un figlio, Andrea. Registra con spedizioni sul campo e pubblica il canto popolare di protesta, contadino e operaio (Altopiano di Asiago, Polesine, Monferrato, Val di Cogne, Spagna, Algeria). Riutilizza creativamente i materiali raccolti, in lavori di teatro musicale: del 1973 \"L'ingiustizia assoluta\", cantata drammatica per attori, gruppo folk e banda musicale per il Teatro Regionale Toscano; nel 1982, \"Bandiere, relazione da concerto su frammenti di canti, documenti, testimonianze popolari\". Lavora anche per la radio e per la televisione, con musiche per documentari e sceneggiati: con \"Outis topos\", raccolta di documenti di vita cittadina rimaneggiati in studio, consegue il XXV Prix Italia del 1973.\nDopo aver fondato lo Stabile Ragazzi di Torino nel 1975, poco alla volta si avvicina alla musica nel mondo dell'infanzia. Con l'Opera dei Bambini, fondata con i compositori Giulio Castagnoli e Giuseppe Gavazza, nascono molti spettacoli ed \"operine\" da camera e da scuola (fra tutte: \"Il grande chiasso\" del 1982-'83), anche in collaborazione con diversi pittori (Francesco Casorati, Mauro Chessa, Ugo Nespolo). La fine degli anni ottanta lo impegna nella cantata \"De origine musices\", per coro e orchestra di ragazzi (versione di Edoardo Sanguineti da Lucrezio), e nell'opera \"Maelzel, o Delle macchinazioni\", su libretto di Emilio Jona. L'opera, compiuta nella parte vocale e pianistica, \u00e8 completata e orchestrata da Luciano Berio, Giulio Castagnoli e Giuseppe Gavazza.\nLiberovici fu attivo in campo politico (anche grazie alla sua iniziativa l'educazione musicale fu resa obbligatoria nella scuola elementare italiana con i nuovi programmi del 1985), spesso in contrasto con le tendenze del momento (fra gli episodi pi\u00f9 eclatanti il ritiro dal commercio in Italia nel 1962 dell'appena pubblicato Canti della nuova resistenza spagnola 1939-1961). Nel suo comporre si ritrovano passaggi altamente cromatici (\"Maelzel o Delle macchinazioni\") accanto a frasi tonali, non soltanto nelle opere didattiche o nelle canzoni del Cantacronache, ma anche nella sua musica orchestrale. L'amore per il teatro e per la parola si unisce ad una notevole facilit\u00e0 di scrittura: ci\u00f2 gli consente di giocare nella stessa pagina con differenti registri espressivi, e non solo nelle partiture operistiche o nelle celebri \"songs\", ma anche nei brani di musica cameristica, quasi sempre accompagnati da un testo, cantato, recitato, o anche solamente da leggersi, da parte dell\u2018esecutore, come \"innere Stimme\". Riferimento costante della sua musica sono compositori come Eisler, Weil, e Dessau, che amano il teatro e non disdegnano di lavorare con i ragazzi, i classici teatrali (Shakespeare, e Brecht), il canto popolare. Nel 2011 sono nati il dvd e il libro \"Cantacronache\" (a cura di Chiara Ferrari) a lui dedicati in occasione del 20\u00ba anniversario della sua morte."}
{"id": "3547601", "revid": "123215266", "url": "https://it.wikipedia.org/wiki?curid=3547601", "title": "Optare Olympus", "text": "L'Optare Olympus, presentato nel 2006 come East Lancs Olympus e posto in vendita come Darwen Olympus tra il 2007 e il 2008 \u00e8 un autobus a due piani costruito dalla \"Optare\".\nLa Optare pu\u00f2 costruirlo come autobus completo o pu\u00f2 produrlo come allestimento su telaio \"Alexander Dennis Enviro400\", \"Volvo B9TL\" o \"Scania N230UD/N270UD\". Questo modello \u00e8 la versione a due piani dell'\"Optare Esteem\".\nEast Lancs Olympus.\nL'Olympus venne presentato dalla \"East Lancashire Coachbuilders\" nel novembre del 2006. Il primo esemplare venne costruito su telaio Volvo B9TL per la \"Delaine Buses\", e venne presentato all\"'Euro Bus Expo\" del 2006. La volont\u00e0 era quella di presentare un modello dalle specifiche molto elevate realizzato per la \"Ham's\" di Flimwell, ma questo mezzo non era pronto al momento della mostra e quindi l'autobus non pot\u00e9 mostrare tutto il suo potenziale.\nL'Olympus and\u00f2 a sostituire l'Omnidekka, realizzato su telaio Scania, e poteva avere una lunghezza di 10,6 o di 11,9 m. Su telaio Volvo sostitu\u00ec il Myllennium Vyking. Su telaio Alexander Dennis ha rimpiazzato il Myllennium Lolyne.\nAll'inizio di gennaio del 2007 la \"Reading Buses\" ha ordinato sei Olympus su telaio Scania per la \"London Bridge FastTrack\" che permette di parcheggiare l'auto e utilizzare il mezzo pubblico utilizzo nel quale sostituir\u00e0 l'Optare Excels. Sono entrati in servizio con una livrea giallo-blu nel luglio del 2007.\nA Londra alcuni operatori di autobus hanno acquistato l'Olympus con telaio Scania. La \"Transdev London\" e la \"Metroline\" utilizzano questi autobus sulla linea 148 e sulla linea 7. A causa di problemi con la nuova autorit\u00e0 \"Transport for London\" i condizionatori d'aria di alcuni autobus non hanno superato, pe4r un grado, i test e questo ha ritardato la loro entrata in servizio.\nDarwen Olympus.\nLa East Lancs nell'agosto del 2007 entr\u00f2 in amministrazione controllata e venne acquistata dalla \"Darwen Group\". Quindi l'allestimento cambi\u00f2 nome e divenne il Darwen Olympus.\nI primi autobus ad essera consegnati con il marchio Darwen furono quelli della \"Cardiff Bus\" uno dei quali venne esposto al \"Coach and Bus live\" del 2007 e quelli della \"Arriva Yorkshire\".\nLa \"Reading Transport\" ha diversi esemplari con allestimento Darwen insieme ai pochi costruiti dalla East Lancs prima che la sua situazione economica peggiorasse.\nOptare Olympus.\nSuccessivamente la societ\u00e0 venne riacquistata dalla Optare che acquis\u00ec il \"Darwen Group\" nel giugno del 2008. L'Olympus cambi\u00f2 nuovamente nome e divenne l'Optare Olympus. La \"London General\" ha ordinato l'Olympus con il telaio \"Alexander Dennis Enviro400\" al posto dello Scania che invece \u00e8 stato scelto dalla \"Metroline\" e dalla \"Transdev London\". La \"Metrobus\" ha trenta autobus su telaio Scania N230UD che utilizza sulle linee di Londra 54 e 75.\nNel 2009, la Optare che ha progettato un nuovo telaio per l'Optare Olympus\nVisionaire.\nIl \"Visionaire\" \u00e8 la versione a \"tetto aperto\" dell'Olympus."}
{"id": "3547608", "revid": "1492194", "url": "https://it.wikipedia.org/wiki?curid=3547608", "title": "1UP.com", "text": "1UP.com \u00e8 stato un sito web di videogiochi, di propriet\u00e0 della IGN Entertainment, una divisione della News Corporation, in precedenza di propriet\u00e0 della UGO Entertainment e Ziff Davis. \nLanciato nel 2003, 1UP.com forniva i propri contenuti originali, notizie, recensioni di giochi, e video interviste; si espandeva anche su articoli in \"EGM\" e includeva anche articoli orientati al PC (un'estensione della precedente pubblicazione \"Games for Windows: The Official Magazine\"). A differenza di altri siti di videogiochi come GameSpot, IGN e GameSpy, 1UP.com \u00e8 stato creato sin da principio per essere una sorta di social network rivolta ai videogiocatori. Ogni utente infatti aveva a disposizione un proprio profilo, un blog e una lista di amici sul sito, che venivano integrati nei contenuti editoriali.\nIl sito \u00e8 passato alla UGO nel 2009, a sua volta venduta alla IGN Entertainment nel 2011. Ziff Davis nel febbraio 2013 ha acquisito la IGN, annunciando successivamente la sospensione degli altri siti, tra cui 1UP.com, per concentrarsi maggiormente su IGN."}
{"id": "3547609", "revid": "767487", "url": "https://it.wikipedia.org/wiki?curid=3547609", "title": "Menemeni", "text": "Menemeni () \u00e8 un ex comune della Grecia nella periferia della Macedonia Centrale di 14.910 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Ampelokipoi-Menemeni."}
{"id": "3547614", "revid": "767487", "url": "https://it.wikipedia.org/wiki?curid=3547614", "title": "Michaniona", "text": "Michaniona () \u00e8 un ex comune della Grecia nella periferia della Macedonia Centrale di 9.425 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Thermaikos."}
{"id": "3547618", "revid": "1305772", "url": "https://it.wikipedia.org/wiki?curid=3547618", "title": "San Burcardo", "text": ""}
{"id": "3547619", "revid": "1851848", "url": "https://it.wikipedia.org/wiki?curid=3547619", "title": "Dominik Roels", "text": "Carriera.\nPassato professionista in giovanissima et\u00e0 nel 2007 e considerato uno talenti emergenti del panorama ciclistico tedesco, ha ottenuto una sola vittoria durante la sua carriera \"pro\", nel criterium Cologne Classic. Nel 2008 ha ottenuto il suo primo piazzamento di un certo rilievo, arrivando nono nella settima tappa del Giro di Polonia ed arrivando anche nono nel campionato nazionale su strada in linea.\nNel 2009 partecipa al suo primo grande giro, la Vuelta a Espa\u00f1a, distinguendosi come ottimo attaccante ed entrando in ben cinque fughe; in quella corsa ottiene per\u00f2 come miglior risultato un terzo posto nella quindicesima tappa con arrivo a Cordova. Nel 2010 prende parte al Giro d'Italia e alla Vuelta a Espa\u00f1a senza per\u00f2 ottenere piazzamenti significativi."}
{"id": "3547620", "revid": "767487", "url": "https://it.wikipedia.org/wiki?curid=3547620", "title": "Mikra", "text": "Mikra () \u00e8 un ex comune della Grecia nella periferia della Macedonia Centrale di 10.427 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Thermi."}
{"id": "3547626", "revid": "47767", "url": "https://it.wikipedia.org/wiki?curid=3547626", "title": "Mir\u00e8io", "text": ""}
{"id": "3547627", "revid": "47767", "url": "https://it.wikipedia.org/wiki?curid=3547627", "title": "Mireia", "text": ""}
{"id": "3547628", "revid": "47767", "url": "https://it.wikipedia.org/wiki?curid=3547628", "title": "Mirela", "text": ""}
{"id": "3547629", "revid": "47767", "url": "https://it.wikipedia.org/wiki?curid=3547629", "title": "Mireille", "text": ""}
{"id": "3547635", "revid": "1318658", "url": "https://it.wikipedia.org/wiki?curid=3547635", "title": "Joseph Marx", "text": "Biografia.\nMarx cominci\u00f2 ad avvicinarsi alla musica fin dall'infanzia, grazie alle lezioni della madre. Successivamente prese parte alle lezioni dell'allora celebre didatta Johann Buwas, divenendo ben presto un impeccabile virtuoso del pianoforte. Avviato dal padre agli studi di legge li abbandon\u00f2 per dedicarsi invece alla filosofia, alla storia dell'arte e alla musica ottenendo nel 1909 il dottorato all'Universit\u00e0 di Graz. Cominci\u00f2 a studiare composizione seriamente solo nel 1908, ma la sua vena creativa proruppe inarrestabile, facendo venire alla luce - nei quattro anni successivi - pi\u00f9 di 120 \"lieder\", molti dei quali divenuti parte fondamentale del repertorio liederistico. Marx era considerato un pianista eccellente, ma non ebbe mai l'ambizione di dedicarsi al concertismo; accompagnava sovente, per\u00f2, l'esecuzione dei suoi \"lieder\" al pianoforte.\nNel 1914 entr\u00f2 a far parte dell'Accademia di Musica di Vienna, diventandone poi Direttore nel 1922. Quando la scuola fu riorganizzata come \"Hochschule f\u00fcr Musik\" nel 1924, ne fu nominato Rettore, mantenendo tale posizione per tre anni. Insegnante ricercatissimo, poteva vantare un numero elevatissimo di allievi (quasi 1.300 nella sua carriera), fra i quali si distinsero il compositore Johann Nepomuk David e il pianista e didatta Paul Ulanowsky.\nDal 1931 al 1938 Marx fu critico musicale per la rivista \"Neues Wiener Journal\" e dopo la seconda guerra mondiale per il \"Wiener Zeitung\". La sua attivit\u00e0 di critico e saggista fu di rilevante importanza, tanto che nel 1947 a Vienna fu pubblicata una raccolta di suoi scritti e saggi, dal titolo \"Betrachtungen eines romantischen Realisten\". Poco prima di morire pubblic\u00f2 inoltre un libro - \"Weltsprache Musik\" (Vienna, 1964) - in cui venivano trattati argomenti d'acustica, tonalit\u00e0, estetica e filosofia musicale.\nCome compositore Marx \u00e8 ricordato per gli importanti contributi alla musica vocale, in particolare per i suoi \"lieder\". Anche se la maggior parte di questi pezzi \u00e8 stata scritta con accompagnamento del pianoforte, in molti invece l'accompagnamento \u00e8 orchestrale. Il suo stile, costantemente permeato da un appassionato lirismo, \u00e8 influenzato da elementi russi e italiani, spesso tinto di coloriture impressioniste.\nLa sua produzione negli anni '20 e '30 del '900 si concentr\u00f2 su lavori orchestrali, per poi dedicarsi soprattutto alla musica da camera per il resto della sua carriera.\nIn un'intervista rilasciata a Elyse Mach (\"Great Contemporary Pianists Speak for Themselves\"; \"Dover Books on Music\"), il pianista Jorge Bolet ebbe a dire che il \"Concerto Romantico\" di Joseph Marx era il suo pezzo preferito nel repertorio per pianoforte e orchestra, per l'enorme sfoggio di resistenza e virtuosismo che questo richiede al solista.\nLo stile compositivo di Marx, molto vicino a quello di un Max Reger, di un Debussy, di uno Skrjabin, \u00e8 il prodotto di una mente eccentrica e geniale che amava abbandonarsi a volutt\u00e0 ed edonismo senza mai perdere per\u00f2 il contatto con l'antica tradizione compositiva europea e con il sistema tonale. La sua scrittura \u00e8 densa e ricca di colori, le sonorit\u00e0 post-romantiche e impressioniste sono portate a livelli quasi orgiastici, specialmente nella \"Sinfonia d'autunno\", del 1921, uno dei vertici della sua arte compositiva. Come Skrjabin, Marx mostrava inoltre una forte affinit\u00e0 con un certo misticismo che interpretava l'arte come espressione trascendentale dell'esistenza.\nDurante l'ultimo decennio e mezzo della sua vita Marx era considerato come una benevola figura paterna e come un'indiscutibile autorit\u00e0 quasi onnipresente nella vita musicale viennese. Notevole fu anche il suo impegno nel sociale: fu presidente e membro onorario di molte associazioni musicali e culturali austriache e, come ambasciatore dell'UNESCO, oper\u00f2 molto per la riorganizzazione della vita musicale austriaca dopo la Seconda Guerra Mondiale. Collabor\u00f2 inoltre con il governo Turco per la fondazione del primo Conservatorio ad Ankara (ed ebbe come allievo il compositore Hasan Ferid Alnar). Marx \u00e8 stato proposto, nei primi anni Cinquanta, anche come possibile candidato alla presidenza dell'Austria."}
{"id": "3547648", "revid": "282094", "url": "https://it.wikipedia.org/wiki?curid=3547648", "title": "Assalto alle Tuileries", "text": ""}
{"id": "3547654", "revid": "110157", "url": "https://it.wikipedia.org/wiki?curid=3547654", "title": "Dante Pantanelli", "text": "Biografia.\nDal 1848 al 1860 \u00e8 vissuto in Egitto, al Cairo, dove il padre, attivo nei moti liberali, aveva scelto di trascorrere l'esilio. Quindi, dopo essere rientrato a Siena e avervi compiuto gli studi, Pantanelli si \u00e8 laureato in scienze matematiche all'Universit\u00e0 di Pisa nel 1865. Qui, seguendo i corsi di Giuseppe Meneghini, si \u00e8 appassionato di scienze naturali. Vinto il concorso per la docenza, tra il 1865 e il 1882 ha insegnato fisica nei licei di Cagliari, di Spoleto e, infine, della sua citt\u00e0 natale, trovando modo nel 1866 di partecipare alla battaglia di Bezzecca, tra le file dei garibaldini.\nIl 2 settembre 1863 era stato iniziato in Massoneria nella Loggia \"Arbia\" di Siena e nel 1874 ne divenne il Maestro venerabile.\nA Siena ha diretto il Museo Mineralogico e Geologico dell'Accademia dei Fisiocritici e si \u00e8 applicato, sistematicamente, agli studi geologici, paleontologici e malacologici, per mezzo dei quali \u00e8 riuscito ad ottenere la cattedre di mineralogia e geologia all'Universit\u00e0 di Modena, dove per due volte \u00e8 stato preside della Facolt\u00e0 di Scienze e dove \u00e8 rimasto fino alla morte.\nEsperto malacologo, Pantanelli \u00e8 stato tra i primi ad occuparsi, in Italia, di micropaleontologia delle rocce. La sua collezione contava oltre 3.000 esemplari di fossili, in particolare del Pliocene toscano, il cui studio \u00e8 confluito in una serie di importanti memorie, anche scritte in collaborazione con Carlo De Stefani, in particolare sui molluschi marini del Senese. Negli ultimi anni si \u00e8 interessato soprattutto di idrologia e di petrolio.\nSocio dell'Accademia dei Fisiocritici, a Modena \u00e8 stato lungamente presidente sia dell'Accademia di Scienze, Lettere e Arti (1898-1904) che della Societ\u00e0 dei Naturalisti e Matematici (1890-1905 e 1912-13), nonch\u00e9 consigliere comunale (1897-1904). Pantanelli ha anche presieduto la Societ\u00e0 Geologica Italiana (1897), che aveva contribuito a fondare nel 1881."}
{"id": "3547656", "revid": "399", "url": "https://it.wikipedia.org/wiki?curid=3547656", "title": "Bobby Scott", "text": "Biografia.\nDi origini afroamericane e filippine, nacque a Washington e crebbe a Newport News, in Virginia.\nDopo aver frequentato Harvard, ottenne un bachelor in scienze politiche e una laurea in legge.\nDal 1970 al 1976 fu membro della National Guard e fu nelle riserve dell'esercito. Dal 1973 al 1991 lavor\u00f2 come avvocato in uno studio legale privato.\nNel 1977 fu eletto alla \"Camera dei Delegati della Virginia\" tra le file dei democratici. Cinque anni dopo approd\u00f2 al \"Senato della Virginia\", dove si occup\u00f2 prevalentemente di tutela sociale, ad esempio per garantire l'assistenza sanitaria ai bambini e ai poveri.\nNel 1986 si candid\u00f2 al Congresso come rappresentante per il primo distretto congressuale della Virginia, ma fu sconfitto dal deputato in carica, il repubblicano Herbert H. Bateman.\nNel 1992 decise di ricandidarsi, ma stavolta per il terzo distretto, che era composto prevalentemente da afroamericani e democratici. Vinse le primarie con il 67% dei voti e si impose nelle elezioni generali con il 79%. Negli anni successivi fu sempre riconfermato con alte percentuali di voto.\nIdeologicamente Scott si configura come un liberale progressista: si \u00e8 opposto fermamente a quasi tutte le iniziative del Presidente Bush, ha votato contro il Patriot Act e contro l'invasione dell'Iraq e ha invece appoggiato la riforma del sistema sanitario di Obama.\nScott si \u00e8 speso molto a favore dei diritti civili, promuovendo l'aumento del salario minimo e condannando la discriminazione dei gay sul posto di lavoro."}
{"id": "3547657", "revid": "1602064", "url": "https://it.wikipedia.org/wiki?curid=3547657", "title": "Burcardo di W\u00fcrzburg", "text": "Biografia.\nCome san Bonifacio era Burcardo di nobili natali. Era originario presumibilmente del sud dell'Inghilterra e, ancora come san Bonifacio, apparteneva all'Ordine di San Benedetto.\nL'anglosassone Burcardo venne probabilmente ordinato prete all'et\u00e0 di trent'anni dallo stesso san Bonifacio e si trasfer\u00ec nel 713, o poco dopo, con lui nel continente per operare come missionario.\nEgli fu, prima del 740/741, probabilmente il 1\u00ba abate del convento di Rorlach (oggi Neustadt am Main). Dal 741 fino al 753 (o 754) fu vescovo di W\u00fcrzburg, il primo di quella diocesi. Nei primi tempi del suo episcopato, dovette risiedere ancora, secondo le \"Cronache\" di Lorenz Fries, a Neustadt am Main.\nEgli partecip\u00f2 ai sinodi del 743 e 747. Per incarico di Pipino il Breve egli and\u00f2 nel 750/751, insieme all'abate Fulrado, da Saint-Denis, vicino a Parigi, a Roma, ove ottenne da papa Zaccaria l'autorizzazione alla destituzione dell'ultimo re merovingio Childerico III.\nNella sua diocesi a Burcardo ci si era rivolti soprattutto per la sua istituzione, poich\u00e9 i Franchi, nonostante le missioni affidate a san Chiliano ed ai suoi compagni san Colomano e san Totnano nel secolo precedente, tendevano a ridiventare pagani. Nel 750 Burcardo fond\u00f2 il Convento di Sant'Andrea a W\u00fcrzburg, che successivamente venne dedicato a san Burcardo.\nSecondo la tradizione nel 753 o 754 egli rinunci\u00f2 alla sua carica episcopale e divenne eremita presso Homburg am Main, dove l'anno successivo mor\u00ec. Le sue spoglie furono traslate l'11 ottobre 988 nel convento di W\u00fcrzburg da lui stesso fondato oltre due secoli prima.\nCulto.\nNel medioevo la festa di san Burcardo nella diocesi di W\u00fcrzburg veniva celebrata come la festa pi\u00f9 importante. Il \"Burkardusweck\" (filone di Burcardo, un pane a forma di anello) era allora un'usanza popolare.\nIl santo viene invocato contro i dolori articolari ed i reumatismi in genere, cos\u00ec come contro la lombalgia ed i calcoli renali.\nLa sua memoria liturgica \u00e8 riportata nel Martirologio romano al 2 febbraio; localmente \u00e8 celebrato anche il 14 ottobre.\nBibliografia.\nin lingua tedesca:"}
{"id": "3547675", "revid": "767487", "url": "https://it.wikipedia.org/wiki?curid=3547675", "title": "Human Racing", "text": "Human Racing \u00e8 il primo album in studio del cantautore britannico Nik Kershaw, pubblicato il 27 febbraio 1984 dall'etichetta discografica MCA Records su LP, CD (catalogo DMCF 3197, 250\u00a0574-2) e cassetta (MCFC 3197).\nL'album \u00e8 stato anticipato dal singolo \"I Won't Let the Sun Go Down on Me\" del 1983.\nIl disco.\nNel 2012, dopo la rimasterizzazione digitale, la Universal Records ha pubblicato una riedizione dell'album in due CD (catalogo UMCREP2013, 00600753376416). Il secondo contiene diversi remix 12\" e i lati B: \"Monkey Business\", \"Dark Glasses\" e \"She Cries\".\nTracce.\nTesti e musiche di Nik Kershaw.\nHUMAN RACING - LP, Cassetta e CD (1984), CD 1 (2012)\nTHE B-SIDES AND 12\" MIXES - CD 2 (2012)\nMusicisti.\nAltri musicisti.\nOttoni registrati al Cherokee studio (Los Angeles, US), arrangiati da Jerry Hey (\"Wouldn't It Be Good\" insieme a Nik Kershaw)."}
{"id": "3547683", "revid": "110157", "url": "https://it.wikipedia.org/wiki?curid=3547683", "title": "Laura Csortan", "text": "Biografia.\nHa rappresentato l'Australia in occasione dei concorsi di bellezza internazionali Miss Universo 1997, dove ha vinto il titolo di Miss Congeniality, e Miss Mondo 1998.\nLaura Csortan ha iniziato la sua carriera di modella, apparendo nei cataloghi pubblicitari di Harris Scarfe. In seguito ha ottenuto una certa popolarit\u00e0 come fidanzata del bassista dei Silverchair Chris Joannou.\nDa ottobre 2000 sino a novembre 2006, \u00e8 stata la conduttrice di \"The Great Outdoors\" in onda su Seven Network. In precedenza aveva condotto la versione australiana de \"La ruota della fortuna\", insieme a Larry Emdur, ma lo show \u00e8 stato cancellato per scarsi ascolti, sei mesi dopo il suo debutto."}
{"id": "3547689", "revid": "22475", "url": "https://it.wikipedia.org/wiki?curid=3547689", "title": "Takashi Tezuka", "text": "General manager di Nintendo, \u00e8 stato assunto da Nintendo nell'aprile del 1984, dopo essersi laureato presso l'Universit\u00e0 delle Arti di Osaka."}
{"id": "3547696", "revid": "3732", "url": "https://it.wikipedia.org/wiki?curid=3547696", "title": "Canale in destra di Reno", "text": "Il canale in destra di Reno \u00e8 un importante canale di bonifica della Romagna occidentale lungo 37\u00a0km. Deve il suo nome al fatto che scorre alla destra del fiume Reno, seguendone il percorso fino al mare Adriatico, mantenendosi alla distanza di circa 1\u00a0km. Buona parte del territorio scolante nel Canale in destra di Reno ricade nel comune di Ravenna. \nDescrizione.\nTracciato.\nNasce dal canale di scolo Zaniolo, nel comune di Conselice. Scorre in direzione ovest-est attraversando la parte settentrionale della provincia di Ravenna. Seguendo un corso quasi sempre rettilineo, dopo 36\u00a0km si getta nel mare Adriatico (in localit\u00e0 Casal Borsetti), utilizzando l'antica foce del Lamone, che oggi sfocia 3\u00a0km a sud del canale.\nStoria.\nIl fiume Reno scorre su un alveo pensile, quindi non pu\u00f2 raccogliere le acque basse. Il canale artificiale \u00e8 stato costruito allo scopo di raccogliere tutte le acque di scolo della provincia di Ravenna. Il primo a intuire la necessit\u00e0 di un canale di scolo in destra di Reno fu Giovanni Antonio Lecchi.\nL'opera ebbe una lunga gestazione e una ancor pi\u00f9 lunga fase di realizzazione. Fin dal 1820 il Legato di Bologna, cardinale Giuseppe Albani, aveva ripartito il territorio tra il Sillaro e il Lamone (la Romagna occidentale) in quattro comparti idraulici:\nIl totale d\u00e0 622,3 km2. Quando il provvedimento fu approvato la situazione idrografica era la seguente: ettari, di cui di difficile scolo e perennemente sommersi. La prima proposta di riordino idraulico fu volta alla costruzione di un canale di scolo generale delle campagne a destra di Reno e dei territori circostanti. Nei primi anni venti lo Stato Pontificio mise in campo due progetti, elaborati dall'ingegner Giusti il primo e dall'ingegner Bertelli il secondo, invitando i proprietari terrieri a collaborare ai fini della scelta del piano migliore. Le comunit\u00e0 locali rigettarono ambedue i progetti. \nDopo l'unit\u00e0 d'Italia le Congregazioni furono rinominate Consorzi; a parte il nome non si ebbero altre modifiche. N\u00e9 emerse alcuna alternativa alla costruzione di un grande canale artificiale di raccolta delle acque basse. Nel 1884 fu decisa l'escavazione del grande canale collettore. I vent'anni seguenti trascorsero invano, finch\u00e9 nel maggio 1903 i quattro consorzi di bonifica allora esistenti in provincia di Ravenna (Zaniolo, Buonacquisto, Canal Vela e Fosso Vecchio) furono riuniti in un unico \u00abConsorzio di bonifica della bassa Romagna ravennate\u00bb, con sede a Lugo nel palazzo dove aveva sede la Congregazione Canal Vela (attuale piazza Savonarola). Il nuovo organismo gest\u00ec la realizzazione dell'opera.\nAl tempo in cui fu progettata (a cura dei vari ingegneri dei quattro consorzi di scolo interessati) rappresent\u00f2 la pi\u00f9 grande opera idraulica di tutto il Ravennate. \nIl canale, della lunghezza complessiva di 37 chilometri, avrebbe ricevuto lungo il suo tragitto le acque basse. Prima dell'inizio della costruzione del canale si previde una spesa stimata di 10.204.440 lire (pari a circa 40 milioni di euro). In base alla \u201clegge Baccarini\u201d, lo Stato si accoll\u00f2 i tre quinti della spesa; un quinto fu finanziato dai quattro consorzi di bonifica ravennati ed il restante quinto dalla provincia e dai comuni interessati.\nL'opera avrebbe dovuto essere completata in nove anni, ma in realt\u00e0 ne occorsero ventisette. Emersero infatti notevoli difficolt\u00e0 tecniche nella realizzazione delle botti che avrebbero consentito di sottopassare il Senio e il Santerno, soprattutto quest'ultimo. Mentre infatti la realizzazione del sottopasso del Senio fu ultimata nel 1912, quella del Santerno fu di fatto interrotta a causa delle caratteristiche del terreno, soggetto a frane e con un basso grado di consistenza e solidit\u00e0. Lo scoppio del primo conflitto mondiale procrastin\u00f2 ulteriormente la conclusione dei lavori, rinviandoli al dopoguerra.\nIl governo Mussolini (in carica dal 31 ottobre 1922) non si occup\u00f2 del progetto per anni, per poi riprendere i lavori e portarli a conclusione nel 1930.\nL'ente che cur\u00f2 la manutenzione del canale fu, sin dal 1931, il Consorzio della bassa pianura ravennate. Nel secondo dopoguerra fu sostituito dal Consorzio della Romagna Centrale, poi confluito nel Consorzio della Romagna. Dal 2009 la gestione \u00e8 esercitata dall'ente confinante, il Consorzio di bonifica della Romagna Occidentale.\nAttivit\u00e0 umane.\nIl canale in destra di Reno \u00e8 spesso utilizzato nella stagione estiva per l'irrigazione dei campi.\nIl canale \u00e8 spesso meta di molti pescatori per le numerose specie ittiche che lo popolano. Tra esse troviamo: il siluro, la carpa, il carassio, il lucioperca, la scardola, l'anguilla, la brema, il persico, il pesce gatto, il cavedano, l'alborella, il nono ed il cefalo (in prossimit\u00e0 della foce). La canna da pesca \u00e8 lo strumento maggiormente utilizzato dai pescatori del luogo; ma altri ricorrono alla pesca con la bilancia, soprattutto nella zona di Alfonsine.\nIl canale sfocia a Casal Borsetti in un molo. Qui molti pescatori praticano la pesca alla passera, al cefalo, al ghiozzo paganello, ricorrendo all'uso di bilance grandi fino a 6 metri.\nAlle spalle del centro abitato di Casal Borsetti \u00e8 sorto all'inizio degli anni 2000 il porto turistico denominato Marina di Porto Reno, che \u00e8 connesso al mare tramite il tratto terminale del canale. Per consentire l'accesso anche alle barche a vela \u00e8 stato spostato verso l'interno il ponte carrabile e ne \u00e8 stato costruito uno pedonale levatoio pi\u00f9 vicino al mare."}
{"id": "3547698", "revid": "1543377", "url": "https://it.wikipedia.org/wiki?curid=3547698", "title": "Torneo Interbritannico 1890", "text": "Il Torneo Interbritannico 1890 fu la settima edizione del torneo di calcio conteso tra le Home Nations dell'arcipelago britannico. Il torneo fu vinto congiuntamente dalla nazionale inglese e quella scozzese. Questo torneo viene ricordato anche per le due partite giocate simultaneamente dall'Inghilterra con Galles e Irlanda il 15 marzo 1890. Naturalmente, l'Inghilterra si serv\u00ec di due diverse squadre per giocare queste due partite."}
{"id": "3547722", "revid": "1543377", "url": "https://it.wikipedia.org/wiki?curid=3547722", "title": "Torneo Interbritannico 1891", "text": "Il Torneo Interbritannico 1891 fu l'ottava edizione del torneo di calcio conteso tra le Home Nations dell'arcipelago britannico. Il torneo fu vinto dalla nazionale inglese."}
{"id": "3547723", "revid": "247222", "url": "https://it.wikipedia.org/wiki?curid=3547723", "title": "Casalborsetti", "text": ""}
{"id": "3547726", "revid": "13102", "url": "https://it.wikipedia.org/wiki?curid=3547726", "title": "Vittoria Aganoor Pompilj", "text": ""}
{"id": "3547729", "revid": "436907", "url": "https://it.wikipedia.org/wiki?curid=3547729", "title": "4 (Beyonc\u00e9)", "text": "4 \u00e8 il quarto album in studio della cantante statunitense Beyonc\u00e9, pubblicato il 28 giugno 2011 dalla Columbia Records.\nL'album \u00e8 stato il primo ad essere pubblicato dopo la divisione professionale di Beyonc\u00e9 con il padre Mathew Knowles. In sessione di registrazione la cantante ha preso ispirazione da Fela Kuti, Earth, Wind &amp; Fire e Lionel Richie, con influenze anche dai The Jackson 5 e Florence and the Machine. Secondo la cantante, il pi\u00f9 grande cambiamento avvenuto con \"4\" \u00e8 stato di voler registrare canzoni pi\u00f9 delicate e naturali, decidendo anche di esprimere la sua libert\u00e0 artistica incorporando R&amp;B anni settanta, rock and roll e hip hop anni novanta. Tra gli strumenti utilizzati \u00e8 presente un arrangiamento di corni e organi, con l'intento di creare un album con pi\u00f9 differenze musicali. Beyonc\u00e9 desiderava infatti riportare in vita l'utilizzo di strumenti dal vivo e della musica soul, che secondo l'artista, \u00e8 troppo assente nella musica di questi anni. Proprio con questi intenti in fase di registrazione ha deciso di non \"lucidare\" la sua voce, come spesso viene fatto per gli album in studio.\nL'album \u00e8 composto prevalentemente di brani Contemporary R&amp;B e pop; la critica ha notato influenze R&amp;B e soul anni settanta e ottanta. Strutturalmente, \"4\" \u00e8 composto da un mix di ballate e mid e up-tempo. Le principali tematiche dei testi fanno riferimento all'essere donna e al rapporto di coppia. Subito dopo la sua pubblicazione, l'album ha ricevuto generali critiche positive dalla critica, visto come uno sviluppo nella carriera professionale della cantante rispetto al precedente album \"I Am... Sasha Fierce\". Le critiche migliori sono state per lo stile dei brani mid-tempo e per l'attenuata produzione, ma sono state criticate molto anche l'eccessiva presenza di ballate e la composizione delle canzoni.\nL'album \u00e8 stato anticipato dal singolo \"Run the World (Girls)\", pubblicato il 21 aprile 2011 e dalla ballata \"Best Thing I Never Had\", disponibile dal 1\u00ba giugno 2011. Il 28 maggio 2011 \u00e8 stato pubblicato il singolo promozionale \"1+1\", di cui \u00e8 stato girato anche un video musicale (con regista proprio Knowles). Il 4 ottobre 2011 \u00e8 stato pubblicato il terzo singolo estratto \"Countdown\", con relativo video musicale pubblicato il 6 ottobre; a questo singolo \u00e8 stato affiancato il quarto, \"Party\", inviato alle radio statunitensi il 30 agosto 2011.\nL'8 dicembre 2011 la rivista \"Rolling Stone\" ha definito \"4\" uno dei migliori album dell'anno.\nAntefatti.\nDurante la primavera del 2009, Beyonc\u00e9 cominci\u00f2 a lavorare al suo nuovo album, affermando che stava scrivendo e producendo materiale, dopo l'uscita di \"I Am... Sasha Fierce\" nel 2008, album che \u00e8 stato ispirato dal suo alter ego, Sasha Fierce. Beyonc\u00e9 annunci\u00f2 un anno dopo di avere \"ucciso\" la Fierce poich\u00e9 era riuscita a sviluppare e fondere la due personalit\u00e0. Beyonc\u00e9 dichiar\u00f2 di essersi ispirata, per l'uscita del suo nuovo lavoro, ad artisti come Stevie Wonder e Michael Jackson. Uno dei produttori dell'album, Jim Jonsin, parl\u00f2 della sua intenzione di creare atmosfere degli anni ottanta, con influenze di musica elettronica, utilizzando la batteria in numerosi brani del nuovo album della moglie di Jay-Z.\nA gennaio 2011 il produttore S1 ha confermato via Twitter che aveva contribuito all'album. Sean Garrett dichiar\u00f2 di aver lavorato assieme a Beyonc\u00e9 per il suo nuovo album e lo stesso fecero Switch e Derek Miller di Sleigh Bells, Christopher \"Tricky\" Stewart, The-Dream, Bangladesh, Darkchild, Frank Ocean, Kanye West, Q-Tip e Alja Jackson.\nIl 19 maggio 2011 sul sito ufficiale di Beyonc\u00e9 fu resa nota la copertina ufficiale che mostra Beyonc\u00e9 coperta solo da una pelliccia nera, con lo sfondo color verde acqua, le scritte \"Beyonc\u00e9\" in alto ed il numero 4, in caratteri arabi, in basso a destra. Il 25 dello stesso mese Beyonc\u00e9 rese noti i titoli delle 12 tracce dell'album, tramite la sua pagina ufficiale di Facebook, svelandone uno ogni ora. L'edizione deluxe, uscita in contemporanea con l'edizione standard, contiene tre inediti (\"Lay Up Under Me\", \"Schoolin' Life\" e \"Dance for You\"), tre remix di \"Run the World (Girls)\" ed una versione speciale del video di quest'ultimo.\nSuccesso commerciale.\n\"4\" \u00e8 entrato alla prima posizione della classifica statunitense vendendo 310.000 copie nella sua prima settimana e alla terza in Canada con 8.700 copie vendute, superato da \"21\" di Adele e da \"When the Sun Goes Down\" di Selena Gomez &amp; the Scene. Nella seconda settimana, negli Stati Uniti, \"4\" ha mantenuto la prima posizione con altre 115.000 copie vendute (il 63% in meno della settimana precedente). Nella terza settimana, \u00e8 sceso alla quinta posizione con un calo di vendite del 37% (72.000). Nella quarta settimana, \u00e8 salito alla numero 4 vendendo altre 53.000 copie (il 26% in meno rispetto alla settimana precedente). \u00c8 salito poi alla settima con altre 27.000 copie (il 27% in meno) ed \u00e8 sceso alla nona con 25.000 (meno 6%). Scende ancora di tre posizioni alla dodicesima con 21.000 copie (meno 21%). Grazie alla performance di \"Love on Top\" ai VMA, l'album salta alla settima posizione vendendo altre 39.000 copie (pi\u00f9 87%). \"Love on Top\" ha debuttato alla decima posizione della classifica digitale statunitense vendendo 113.000 copie.\nNel Regno Unito, l'album ha debuttato alla vetta della classifica vendendo 89.000 copie ed ha mantenuto tale posizione per una seconda settimana con altre 45.000 copie vendute.\nIn Francia, \"4\" ha debuttato alla seconda posizione, diventando il primo album della cantante a raggiungere la top 10 e vendendo 12.393 copie. Ha resistito tra i primi dieci album pi\u00f9 venduti ancora una settimana, al 7\u00ba posto con una vendita pari a 6.180 copie per poi scendere in 17\u00aa posizione."}
{"id": "3547730", "revid": "2093951", "url": "https://it.wikipedia.org/wiki?curid=3547730", "title": "Premio Ratzinger", "text": "Il premio Ratzinger rientra tra gli scopi della Fondazione vaticana Joseph Ratzinger - Benedetto XVI, istituita il 1\u00ba marzo 2010 in Vaticano direttamente da Benedetto XVI. Il riconoscimento intende premiare gli studiosi che si sono contraddistinti per particolari meriti nell'attivit\u00e0 di pubblicazione e/o nella ricerca scientifica.\nPremiati 2011.\nIl 30 giugno 2011, nella sala Clementina del Palazzo Apostolico Vaticano, Papa Benedetto XVI ha conferito per la prima volta il premio a tre studiosi di teologia:\nPremiati 2012.\nIl 16 ottobre 2012 Papa Ratzinger consegna i premi ai due prescelti dal comitato scientifico perch\u00e9 in loro due \"scienza e sapienza sono a servizio dell'arte di vivere\": \nPremiati 2013.\nIl 26 ottobre, nella Sala Clementina del Palazzo Apostolico, Papa Francesco ha consegnato il premio:\nPremiati 2014.\nIl 22 novembre, nella sala del concistoro del Palazzo Apostolico Vaticano, sono stati insigniti del premio: \nPremiati 2015.\nIl 21 novembre, nella sala regia del Palazzo Apostolico, in Vaticano, il premio viene attribuito a:\nPremiati 2016.\nIl 26 novembre Papa Francesco attribuisce il premio a quegli studiosi che si sono particolarmente distinti nell\u2019attivit\u00e0 della ricerca scientifica di carattere teologico.:\nPremiati 2017.\nIl 18 novembre Papa Francesco, nella Sala Clementina del Palazzo Apostolico, in Vaticano, ha insignito:\nPremiati 2018.\nIl 17 novembre Papa Francesco, nella Sala Clementina del Palazzo Apostolico, in Vaticano, ha insignito:\nPremiati 2019.\nIl 9 novembre, nella sala Clementina del Palazzo Apostolico, Papa Francesco ha consegnato il premio:\nPremiati 2020.\nIl 14 novembre, nella sala Clementina del Palazzo Apostolico, Papa Francesco ha consegnato il premio:\nPremiati 2021.\nIl 13 novembre, nella sala Clementina del Palazzo Apostolico, Papa Francesco ha consegnato il premio:"}
{"id": "3547732", "revid": "1543377", "url": "https://it.wikipedia.org/wiki?curid=3547732", "title": "Torneo Interbritannico 1892", "text": "Il Torneo Interbritannico 1892 fu la nona edizione del torneo di calcio conteso tra le Home Nations dell'arcipelago britannico. Il torneo fu vinto dalla nazionale inglese."}
{"id": "3547733", "revid": "287204", "url": "https://it.wikipedia.org/wiki?curid=3547733", "title": "Maksim Tarasov", "text": "Fa parte del ristretto club dei 6 metri.\nBiografia.\nDopo il titolo olimpico a , sigill\u00f2 la sua carriera con quello mondiale di Siviglia 1999, con tanto di record dei campionati a 6,02 m. L'anno precedente era stato campione europeo a Budapest 1998.\nProgressione.\nSalto con l'asta outdoor.\nTarasov \u00e8 stato presente per ben 13 stagioni consecutive (dai 19 ai 31 anni) nella \"top 25\" mondiale all'aperto.\nAltre competizioni internazionali.\n1993\n1995\n1996\n1997\n1998\n1999"}
{"id": "3547740", "revid": "2036605", "url": "https://it.wikipedia.org/wiki?curid=3547740", "title": "Al-Jazari", "text": "Biografia.\nPoco \u00e8 noto riguardo al-Jazar\u012b e la maggior parte delle notizie deriva dalla introduzione al suo libro sugli automi.\nIl suo nome deriva dalla zona in cui nacque e visse, Jazira, il nome tradizionale arabo per quello che era il nord della Mesopotamia e quello che oggi \u00e8 l'Iraq nord-occidentale e la Siria nord-orientale, tra il Tigri e Eufrate. Come suo padre prima di lui, lavor\u00f2 dal 1174 al servizio dei Banu Artuq, la famiglia regnante di un emirato che reggeva la regione chiamata oggi Diyar Bakir (sud della Turchia). \nCome riferisce nell'introduzione del suo libro, conserv\u00f2 questa funzione per 25 anni, fino a diventare \"ra\u02be\u012bs al-a\u02bfm\u0101l\" (ingegnere capo).\nSu suggerimento del principe persiano N\u0101sir al-D\u012bn Ma\u1e25m\u016bd (r. tra il 1200 e il 1222), inizi\u00f2 la composizione del suo libro monumentale al fine di registrare le sue invenzioni. Il compito fu completato nel 1206. Scritto in arabo, il trattato fu un compendio sulla teoria e la pratica delle arti meccaniche. Questo \u00e8 l'unico scritto lasciato da al-Jazar\u012b, conosciuto in pi\u00f9 copie manoscritte. Il libro \u00e8 il pi\u00f9 ampio trattato di ingegneria meccanica scritto fino all'epoca dell'autore e non solo. Secondo il manoscritto conservato presso la Bodleian Library di Oxford (MS Graves 27), al-Jazari fin\u00ec di scrivere il suo libro nel gennaio 1206. D'altro canto, il colophon del ms Ahmet III, 3472, scritto il 10 aprile 1206, ci dice che al-Jazar\u012b era gi\u00e0 morto in questa data. Pertanto, la sua morte deve essere avvenuta agli inizi del 1206, pochi mesi dopo il completamento della sua monumentale enciclopedia di arti meccaniche.\nIl trattato sugli automi.\nAl-Jazari incorpor\u00f2 nel suo libro i risultati di 25 anni di ricerca e pratica su vari dispositivi meccanici come ingegnere. Il libro descrive in dettaglio cinquanta dispositivi (\"ashk\u00e2l\", che significa \"figure\" o \"modelli\"), che sono raggruppati in sei categorie: \nC'era ovviamente una richiesta di dispositivi di questo tipo che avrebbero fornito divertimento e piacere estetico, oltre a fornire risposte alle esigenze pubbliche e private nel campo della tecnologia per il calcolo del tempo e per l'agricoltura, come la raccolta di acqua per l'irrigazione. Il suo libro sembra essere stato molto popolare a giudicare dal gran numero di copie manoscritte che furono realizzate e, come spiega pi\u00f9 volte, egli descrive solo i dispositivi che lui stesso ha costruito. Secondo Mayr, lo stile del libro assomiglia a quella di un moderno libro \"fai-da-te\".\nIl libro di al-Jazar\u012b, che contiene la maggior parte dei dispositivi e delle tecniche dei suoi predecessori, rappresenta il culmine delle conquiste islamiche nella tecnologia meccanica: l'autore riconosce il suo debito verso meccanici greci e arabi, citandoli anche per nome. Alcuni dei suoi dispositivi erano ispirati da precedenti dispositivi, come un monumentale orologio ad acqua, basato su quello dello pseudo-Archimede. Egli cita anche l'influenza dei fratelli Ban\u016b M\u016bs\u0101 per le sue fontane, di al-Asturlabi per la progettazione di un orologio a candela, e di Hibat All\u0101h ibn al-\u1e24usayn (m. 1139) per gli automi musicali. Al-Jazari continua a descrivere i miglioramenti che ha fatto rispetto ai suoi predecessori e descrive una serie di dispositivi, tecniche e componenti che sono le innovazioni originali che non compaiono nelle opere precedenti."}
{"id": "3547747", "revid": "41561863", "url": "https://it.wikipedia.org/wiki?curid=3547747", "title": "Continente nordamericano", "text": ""}
{"id": "3547750", "revid": "41561876", "url": "https://it.wikipedia.org/wiki?curid=3547750", "title": "Stadio Appiani", "text": ""}
{"id": "3547751", "revid": "404137", "url": "https://it.wikipedia.org/wiki?curid=3547751", "title": "Missione economica", "text": ""}
{"id": "3547752", "revid": "41561930", "url": "https://it.wikipedia.org/wiki?curid=3547752", "title": "Subcontinente nordamericano", "text": ""}
{"id": "3547758", "revid": "1573940", "url": "https://it.wikipedia.org/wiki?curid=3547758", "title": "Dobsonia crenulata", "text": "Il pipistrello della frutta dal dorso nudo di Halmahera (Dobsonia crenulata ) \u00e8 un pipistrello appartenente alla famiglia degli Pteropodidi, diffuso sull'Isola di Sulawesi e sulle Isole Molucche settentrionali.\nDescrizione.\nDimensioni.\nPipistrello di medie dimensioni, con la lunghezza della testa e del corpo tra 146 e 208\u00a0mm, la lunghezza dell'avambraccio tra 125,4 e 136\u00a0mm, la lunghezza della coda tra 24,8 e 38,1\u00a0mm, la lunghezza della tibia tra 60,3 e 65,2\u00a0mm, la lunghezza delle orecchie tra 26 e 29,2\u00a0mm e un peso fino a 320\u00a0g.\nAspetto.\nLa pelliccia \u00e8 corta. Il colore della testa e delle spalle \u00e8 bruno-nerastro, mentre le parti ventrali sono verdastre. Il muso \u00e8 relativamente corto e largo, le narici sono leggermente tubulari, gli occhi sono grandi. Le orecchie sono lunghe e appuntite. Le membrane alari sono attaccate lungo la spina dorsale, dando l'impressione di una schiena priva di peli. Gli artigli sono marroni chiari. La coda \u00e8 ben sviluppata, mentre l'uropatagio \u00e8 ridotto ad una sottile membrana che si estende lungo la parte interna degli arti inferiori.\nBiologia.\nComportamento.\nFormano grandi colonie all'interno di grotte, tra gli alberi oppure in crepacci. Sembra non dipendere direttamente dall'acqua.\nAlimentazione.\nSi nutre di frutta.\nRiproduzione.\nSono state osservate femmine gravide nel mese di dicembre.\nDistribuzione e habitat.\nQuesta specie \u00e8 diffusa sull'Isola di Sulawesi, Muna, Peleng, Kabaena; Isole Tukangbesi: Pualu Hoga; Isole Togian: Batu Daka, Talata Koh, Malenge, Una Una; Isole Molucche settentrionali: Bacan, Bisa, Halmahera, Ngele Ngele Besar, Obi, Rau, Ternate, Tidore, Moti; Isole Sangihe: Sangihe, Siau; Isole Talaud: Karakelong; Isole Sula: Manggole, Sanana.\nVive nelle foreste secondarie e in giardini.\nTassonomia.\nAltre specie simpatriche dello stesso genere: \"D. exoleta\", \"D. minor\".\nStato di conservazione.\nLa IUCN Red List, considerato il vasto areale e la popolazione numerosa, classifica \"D. crenulata\" come specie a rischio minimo (LC)."}
{"id": "3547769", "revid": "104458", "url": "https://it.wikipedia.org/wiki?curid=3547769", "title": "Oslo 2011", "text": ""}
{"id": "3547778", "revid": "124816512", "url": "https://it.wikipedia.org/wiki?curid=3547778", "title": "Tito LeDuc", "text": "Biografia.\nDopo il debutto come coreografo, nel 1956, nel film messicano \"Caras nuevas\", e la partecipazione, come attore e coreografo, ai film messicani \"M\u00fasica en la noche\" e \"M\u00fasica de siempre\", entrambi del 1958, si trasfer\u00ec in Europa per debuttare nel cinema italiano nel 1961 con un ruolo nel film \"La ragazza sotto il lenzuolo\", diretto da Marino Girolami.\nLa sua notoriet\u00e0 \u00e8 stata in seguito legata prevalentemente a quella del gruppo delle Sorelle Bandiera, di cui era il componente pi\u00f9 anziano e con il quale ha partecipato a diverse trasmissioni per la televisione e a spettacoli teatrali e di cabaret, prima di essere sostituito nel 1990 da Franco Caracciolo.\nSempre per il cinema ha interpretato fino al 1982 diversi film di genere, in molti dei quali \u00e8 stato anche coreografo. \u00c8 morto il 31 dicembre 1998 all'Ospedale \"San Giacomo\" di Roma, dov'era ricoverato per problemi cardiaci.."}
{"id": "3547779", "revid": "767487", "url": "https://it.wikipedia.org/wiki?curid=3547779", "title": "Just One Kiss", "text": "Just One Kiss \u00e8 una canzone del cantautore statunitense Nick Carter. \u00c8 stata scritta da Carter, Jason e David Ingram Muckala, e prodotta per il secondo album in studio di Carter, \"I'm Taking Off\". \"Just One Kiss\" \u00e8 stata pubblicata il 28 gennaio 2011, come primo singolo dell'album. Il video musicale \u00e8 stato diretto da Danny Roew e contiene scene di Carter cantare sulla spiaggia."}
{"id": "3547781", "revid": "1543377", "url": "https://it.wikipedia.org/wiki?curid=3547781", "title": "Genoa 1893 1977-1978", "text": "Questa voce raccoglie le informazioni riguardanti il Genoa 1893 nelle competizioni ufficiali della stagione 1977-1978.\nStagione.\nIn questa stagione il Genoa di Luigi Simoni rincorre durante tutto il campionato la salvezza.\nLa perde all'ultima partita del campionato, in quella giocata a Firenze, che di fatto \u00e8 stata un vero e proprio spareggio. \nPer salvarsi il grifone doveva necessariamente vincere e lo 0-0 finale lascia a pari punti le due contendenti, ma di fatto lo condanna in virt\u00f9 della peggiore differenza reti stagionale.\nPer mantenere la categoria in una sfortunata stagione, non sono bastate al Genoa le reti di Roberto Pruzzo e di Giuseppe Damiani, ben 22 nell'arco della stagione, 11 a testa, per Roberto 9 in campionato e 2 in Coppa Italia, e per Beppe 7 in campionato e 4 in Coppa.\nIn Coppa Italia disputa il quarto girone di qualificazione: il Genoa cede al il passaggio al girone finale perdendo 1-2 proprio lo scontro diretto all'ultima partita a Torino.\nMaglie.\nLa maglia per le partite casalinghe presentava i tradizionali colori rossobl\u00f9.\nOrganigramma societario.\nArea direttiva\nArea tecnica\nStatistiche.\nStatistiche dei giocatori.\nFonte:"}
{"id": "3547786", "revid": "599013", "url": "https://it.wikipedia.org/wiki?curid=3547786", "title": "Dmitrij Markov", "text": "Biografia.\nFa parte del ristretto club dei 6 metri. In carriera vanta anche un 3\u00ba posto alle IAAF World Athletics Final di Monaco nel 2003.\nRecord nazionali.\nSeniores.\nRecord nazionali bielorussi\nRecord nazionali australiani\nAltre competizioni internazionali.\n1996\n1997\n1998\n1999\n2003"}
{"id": "3547791", "revid": "858648", "url": "https://it.wikipedia.org/wiki?curid=3547791", "title": "Ronald M. Schernikau", "text": "Vita.\nNato a Magdeburgo, nell'allora Repubblica Democratica Tedesca, si trasfer\u00ec con la madre nella Germania Federale nel 1966, crescendo a Lehrte.\nNel 1976 si iscrisse al Partito Comunista Tedesco (DKP). Nel 1980, ancora prima di sostenere l'esame di maturit\u00e0 al \"gymnasium\" di Lehrte, pubblic\u00f2 \"Kleinstadtnovelle\" (edizione italiana: \"Canzone d'amore da un tempo difficile\") presso la Rotbuch Verlag. Il libro, che trattava di un \"coming out\" omosessuale in una piccola citt\u00e0, fu il suo primo successo, tanto che la prima edizione and\u00f2 esaurita in pochi giorni. I lettori ritennero inventata la data di nascita dell'autore.\nNello stesso anno Schernikau si trasfer\u00ec a Berlino Ovest, dove si iscrisse al Partito Socialista Unificato di Berlino Ovest (SEW) e studi\u00f2 alla Freie Universit\u00e4t germanistica, psicologia e filosofia. Si esibiva \"en travesti\" e collaborava con il gruppo \"ladies neid\".\nDal 1986 al 1989 Schernikau studi\u00f2 presso l'istituto di letteratura \"Johannes R. Becher\" di Lipsia, dove era stato ammesso, in quanto abitante a Berlino Ovest, con notevoli difficolt\u00e0. Nel 1988 frequent\u00f2 un dottorato. Nel maggio 1988 sostenne la sua tesi, che in seguito fu pubblicata con il titolo \"die tage in l.\".\nRisale a questo periodo la corrispondenza epistolare con Peter Hacks, con cui Schernikau aveva gi\u00e0 avuto contatti ai tempi di Berlino Ovest. Schernikau chiese a Hacks, se a suo parere dovesse trasferirsi nella RDT. Hacks gli rispose che, se fosse voluto diventare un grande poeta, non avrebbe avuto altra scelta. Solo la RDT, \"con i suoi orrori\", rappresentava tutti i dubbi del secolo.\nNel 1989 Schernikau ottenne la cittadinanza della RDT, e si trasfer\u00ec il 1\u00ba settembre a Berlino-Hellersdorf, dove lavor\u00f2 com e drammaturgo teatrale per la Henschel-Verlag. Al congresso della Lega degli Scrittori della RDT del marzo 1990 pronunci\u00f2 un famoso discorso, in cui defin\u00ec i recenti sviluppi politici \"controrivoluzionari\".\nNel 1991 termin\u00f2 il suo romanzo \"legende\".\nRonald M. Schernikau mor\u00ec il 20 ottobre 1991 per le conseguenze dell'AIDS. Fu sepolto nel cimitero parrocchiale di San Giorgio a Berlino-Friedrichshain.\nCritica.\nNonostante la sua nota omosessualit\u00e0 e la sua granitica fede comunista, l'opera di Schernikau non si presta a strumentalizzazioni.\nLa sua maggiore opera, il romanzo \"Legende\", pot\u00e9 essere pubblicato solo dopo che autori quali Peter Hacks, Elfriede Jelinek, Sahra Wagenknecht, Dietrich Kittner e Hermann L. Gremliza si impegnarono privatamente e pubblicamente con una sottoscrizione per pubblicarne alcune copie."}
{"id": "3547792", "revid": "1149807", "url": "https://it.wikipedia.org/wiki?curid=3547792", "title": "Sonic Blast", "text": "Sonic Blast, conosciuto in Giappone come , \u00e8 un videogioco a piattaforme per Game Gear e Sega Master System, sviluppato da Aspect e pubblicato da SEGA. Venne distribuito nel 1996, corrispettivamente il 1\u00ba novembre in Nord America, il 14 novembre in Europa ed infine il 13 dicembre in Giappone. Venne convertito anche per Sega Master System da Tectoy solo in Brasile l'anno successivo. \"Sonic Blast\" fu l'ultimo titolo della serie per entrambe le console a 8 bit.\nQuesto gioco \u00e8 stato pubblicato alla fine del 1996, in congiunzione con un altro titolo della serie, \"\", nel Nord America chiamato \"Sonic 3D Blast\", vennero spesso confusi i nomi dei due giochi, nonostante questi ultimi non presentano alcun elemento o caratteristica in comune, al di l\u00e0 del nome simile.\nUna caratteristica importante di questo titolo \u00e8 data dalla grafica, la quale \u00e8 ispirata ad un videogioco popolare di Nintendo, \"Donkey Kong Country\".\nTrama.\nSecondo il manuale della versione giapponese, il rinomato eroe Sonic the Hedgehog sta schiacciando un pisolino su un'amaca attaccata ad una palma durante un pomeriggio pacifico a South Island. Il suo riposo viene tuttavia interrotto dal lampo accecante di un Chaos Emerald. Lo smeraldo viene distrutto in cinque parti colorate che causano un rumore assordante, disperdendosi in lontananza. Improvvisamente, la risata del Dr. Robotnik echeggi\u00f2 sopra di lui, il cattivo stava puntando a Sonic con un raggio laser ma sbaglia e colpisce al suo posto il Chaos Emerald. \nNonostante il suo errore, Robotnik si mostra compiaciuto dei risultati inaspettati. Questi infatti vuole usare le cinque parti dello smeraldo distrutto per fortificare la sua nuova base aerea, il Silver Castle, la quale \u00e8 stata creata dopo che lo scienziato si rese conto che gli altri smeraldi hanno cominciato a diffondersi su South Island. Proprio come Sonic che \u00e8 pronto a partire alla ricerca delle parti della gemma preziosa, anche Knuckles the Echidna, uscito dall'ombra di un albero vicino dopo aver assistito alla manifestazione, \u00e8 pronto per il viaggio. I due eroi cos\u00ec iniziano la loro ricerca per sventare il piano del Dr. Robotnik e per ottenere le parti del Chaos Emerald e restaurarlo.\nModalit\u00e0 di gioco.\nI due personaggi giocabili sono Sonic the Hedgehog e Knuckles the Echidna. L'obiettivo del gioco \u00e8 quello di ottenere le cinque parti del Chaos Emerald in livelli visivamente simili agli \"Special Stage\" presenti in \"Sonic the Hedgehog 3\", per\u00f2 a differenza di questi ultimi, i due protagonisti dovranno collezionare i rings sparsi nei livelli, in modo simile a quanto accadeva in \"Sonic the Hedgehog 2\". Gli smeraldi potranno essere ottenuti solamente nel secondo atto di ogni livello, se invece il giocatore completa uno \"Special Stage\" del primo atto otterr\u00e0 una vita extra. Inoltre, come in \"Sonic the Hedgehog 3\", si pu\u00f2 accedere ai livelli speciali tramite ring di dimensioni elevate, nascosti nelle zone regolari.\nIn modo molto simile a quanto succedeva in \"\", il giocatore quando viene ferito dai nemici, perder\u00e0 solamente 10 ring e non tutti come avveniva nel capitolo precedente. Le mosse di Sonic sono simili a quelle degli altri titoli, l'unica differenza \u00e8 che qui presenta l'abilit\u00e0 di effettuare un doppio salto, il quale permette al personaggio di raggiungere altezze elevate. Invece, per quanto riguarda le tecniche di Knuckles, sono quelle standard, cio\u00e8 l'arrampicata e la planata, entrambe viste precedentemente in \"Sonic &amp; Knuckles\".\nZone.\nIl gioco si divide in cinque zone:\nAccoglienza.\nIl gioco ha ricevuto recensioni di vario tipo. Defunct Games gli ha dato C-, criticando lo stile della grafica, i controlli lenti ed i power-up, affermando che non \u00e8 vero che \"Sonic Blast\" non possa piacere, ma che sono presenti capitoli 8-bit pi\u00f9 divertenti su Game Gear. Retrogaming History lo ha definito come un capitolo atipico della serie, il quale associa alcune novit\u00e0, tra cui una grafica sviluppata e uno stile di gioco lento.\nVersioni alternative e conversioni.\nCompilation.\n\"Sonic Blast\" \u00e8 stato convertito per diverse compilation ed \u00e8 stato incluso in \"\" (2003) per GameCube e Windows come sbloccabile assieme agli altri 11 giochi della serie usciti su Game Gear e disponibile dal principio in \"Sonic Mega Collection Plus\" 2004 per PlayStation 2, Xbox e Windows.\nIn \"Sonic Gems Collection\" (2005) per GameCube e PlayStation 2 \u00e8 possibile sbloccare nella modalit\u00e0 Museo una demo del gioco che presenta un conto alla rovescia di cinque minuti e che permette di iniziare la partita direttamente dal boss finale, una volta sconfitto quest'ultimo il giocatore potr\u00e0 continuare la partita fino allo scadere del tempo.\nDistribuzione digitale.\n\"Sonic Blast\" \u00e8 stato reso disponibile per il servizio Virtual Console per Nintendo 3DS nell'aprile 2012 in Giappone e nel giugno dello stesso anno in Europa."}
{"id": "3547793", "revid": "41562717", "url": "https://it.wikipedia.org/wiki?curid=3547793", "title": "Berlino-Hellersdorf", "text": ""}
{"id": "3547794", "revid": "729019", "url": "https://it.wikipedia.org/wiki?curid=3547794", "title": "HNBR", "text": "L'HNBR (acronimo dell'inglese \"Hydrogenated Nitrile Butadiene Rubber\", cio\u00e8 acrilonitrile butadiene idrogenato) \u00e8 un elastomero sintetico, utilizzato per la costruzione di tubi flessibili e raccordi impiegati prevalentemente in campo motoristico.\nCome tutte le gomme nitriliche (NBR) risulta particolarmente resistente alle sostanze chimiche, anche corrosive ed \u00e8 compatibile al contatto con oli ed alcuni solventi (soprattutto alifatici), compresa la benzina."}
{"id": "3547796", "revid": "767487", "url": "https://it.wikipedia.org/wiki?curid=3547796", "title": "Now or Never (Nick Carter)", "text": "Now or Never \u00e8 il primo album da solista di Nick Carter, cantante dei Backstreet Boys, pubblicato nell'ottobre 2002.\nL'album ha debuttato al numero 17 nella Billboard 200, vendendo circa 70.000 copie nella sua prima settimana di uscita. Viene certificato disco d'oro per le 500.000 copie dalla RIAA nel dicembre 2002."}
{"id": "3547797", "revid": "123293775", "url": "https://it.wikipedia.org/wiki?curid=3547797", "title": "Marie-Th\u00e9r\u00e8se Walter", "text": "Conobbe Picasso all'et\u00e0 di diciassette anni, mentre lui ne aveva quarantacinque ed era sposato con Ol'ga Chochlova, dalla quale aveva avuto un figlio, Paulo.\nLa loro relazione fin\u00ec quando Picasso si innamor\u00f2 dell'artista Dora Maar.\nNei suoi dipinti, Picasso la ritrae come una figura solare e luminosa, come in \"Le R\u00eave\" (1932). In un altro dipinto cubista, \"Ragazza davanti allo specchio\", il volto della ragazza \u00e8 disgregato in due parti: una lucente e gioiosa e l'altra in ombra e triste. La visione che l'artista aveva di Marie \u00e8 totalmente in contrasto con quella che aveva della sua seconda amante: i ritratti della Maar sono infatti spesso cupi e intrisi di pena.\nBiografia.\nPrima dell'incontro con Picasso, non si hanno notizie precise sulla vita della Walter, che all'epoca viveva con la madre, Emilie Marguerite Walter, a Parigi.\nIn passato sono state fatte diverse ipotesi riguardanti la data esatta del suo primo incontro con l'artista; gli autori collocano quest'avvenimento tra gennaio del 1925 e lo stesso mese del 1928.\nAl momento dell'incontro Picasso viveva con sua moglie, la ballerina russa Ol'ga Chochlova, e il figlio di circa cinque anni. La casa della famiglia Picasso si trovava vicino all'abitazione della Walter, la quale, non avendo mai conosciuto il padre, rimase affascinata dalla figura dell'artista che rappresentava una sorta di padre-padrone, non tanto interessato all'aspetto intellettuale quanto a quello fisico, e predominante, della loro relazione.\n&lt;br&gt;Dal 1930, soggiorn\u00f2 in una casa di fronte a quella di Picasso in Rue La Bo\u00e9tie 44; Marie era l'ombra invisibile della famiglia, e divenne la modella e la musa ispiratrice sia di dipinti che di celebri sculture dell'artista.\nGli ultimi anni con Picasso (1935-1940).\nNel 1935, Marie rimase incinta. Quando la moglie di Picasso, Olga, venne informata da un amico che il marito intratteneva da lungo tempo una relazione segreta da cui stava per nascere un bambino, present\u00f2 istanza di divorzio, e con il figlio Paulo si trasfer\u00ec nel sud della Francia. Siccome la legge francese stabiliva la divisione dei beni in caso di divorzio, Picasso non assecond\u00f2 mai Olga, con cui rimase sposato fino alla morte di lei nel 1955.\nIl 5 settembre del 1935 nacque Maya Widmaier-Picasso. Marie e Maya rimasero con Picasso a Juan-les-Pins, nel sud della Francia dal 25 marzo al 14 maggio del 1936, per poi trasferirsi a Le Tremblay-sur-Mauldre, distante 25 km da Versailles, dove Picasso si recava a far loro visita durante i fine settimana e i giorni in cui la bambina non andava a scuola.\nMaya Picasso ha posato anche per alcuni dei suoi dipinti, tra cui \"Maya con la bambola\" (1938)\nMarie-Th\u00e9r\u00e8se divenne gelosa quando Picasso si innamor\u00f2 nel 1935 di Dora Maar, fotografa surrealista e sua modella, da cui, a differenza di Marie, veniva attratto anche intellettualmente.\nLe due donne non solo erano l'una l'opposto dell'altra nell'aspetto (Dora di bassa statura e bruna mentre Marie bionda, alta e con gli occhi azzurri) ma anche nei dipinti di Picasso che rappresentava l'una bionda e raggiante e l'altra cupa e in pena.\nGli anni dopo Picasso e la morte.\nNel 1940, Marie e Maya si trasferirono a Parigi, Boulevard Henri IV, n. 1, dal momento che la casa a Le Tremblay-sur-Mauldre era stata occupata durante la seconda guerra mondiale.\nPicasso sostenne finanziariamente Marie e Maya, ma non spos\u00f2 mai Marie.\nIl 20 ottobre 1977, quattro anni dopo la morte di Picasso, Marie-Th\u00e9r\u00e8se si suicid\u00f2 impiccandosi nel garage a Juan-les-Pins, nel sud della Francia.\nNel 2004, il figlio di Maya e nipote di Marie-Th\u00e9r\u00e8se, Olivier Widmaier Picasso, ha pubblicato una biografia sul suo celebre nonno, intitolata: \"Picasso: The Real Family Story.\""}
{"id": "3547799", "revid": "287204", "url": "https://it.wikipedia.org/wiki?curid=3547799", "title": "Gran Premio motociclistico della Germania Est 1971", "text": "Il Gran Premio motociclistico della Germania Est 1971 fu il sesto appuntamento del motomondiale 1971.\nSi svolse fra il 10 e l'11 luglio 1971 al Sachsenring di Hohenstein-Ernstthal alla presenza di oltre 100.000 spettatori e vide la vittoria di Giacomo Agostini nelle classi 500 e 350, di Dieter Braun nella Classe 250 e di \u00c1ngel Nieto nelle classi 125 e 50.\nDurante le prove della 250 G\u00fcnter Bartusch, pilota ufficiale della MZ, ha trovato la morte in un incidente.\nCon la vittoria nella mezzo litro Agostini si riconferm\u00f2 campione del mondo della categoria, eguagliando Mike Hailwood e Carlo Ubbiali per numero di titoli vinti (nove).\nLa vittoria del pilota tedesco-occidentale Braun nella quarto di litro pass\u00f2 alla storia. Il pubblico locale lo sostenne apertamente e rumorosamente per tutta la gara, con grande sconforto dei dirigenti della Repubblica Democratica Tedesca, i quali tentarono addirittura di farlo squalificare, senza riuscirci: il rifiuto di sottostare alle pressioni politiche cost\u00f2 poi il posto al direttore di gara Hans Zacharias.\nParimenti malriuscito fu il tentato sabotaggio della premiazione, ove gli organizzatori staccarono gli amplificatori del circuito per tentare di attenuare l'esecuzione dell'inno nazionale della Germania federale (vietata per legge nella Germania Est e generalmente sostituita con l'Inno alla Gioia di Ludwig van Beethoven): le oltre 150.000 persone presenti si misero tuttavia a cantarlo in coro, in una sorta di sberleffo al regime tedesco-orientale. Il rovescio ebbe un peso determinante nel causare, due anni dopo, la \"serrata\" del Gran Premio ai piloti di paesi occidentali e la sua cancellazione dal motomondiale."}
{"id": "3547807", "revid": "287204", "url": "https://it.wikipedia.org/wiki?curid=3547807", "title": "Jozef Wieniawski", "text": ""}
{"id": "3547814", "revid": "1573940", "url": "https://it.wikipedia.org/wiki?curid=3547814", "title": "Dobsonia exoleta", "text": "Il pipistrello della frutta dal dorso nudo di Sulawesi (Dobsonia exoleta ) \u00e8 un pipistrello appartenente alla famiglia degli Pteropodidi, diffuso sull'Isola di Sulawesi e alcune isole vicine.\nDescrizione.\nDimensioni.\nPipistrello di medie dimensioni, con la lunghezza della testa e del corpo tra 150 e 225\u00a0mm, la lunghezza dell'avambraccio tra 108,5 e 124,4\u00a0mm, la lunghezza della coda tra 29,2 e 34\u00a0mm, la lunghezza della tibia tra 48,8 e 57,3\u00a0mm, la lunghezza delle orecchie tra 22,3 e 26,7\u00a0mm e un peso fino a 275\u00a0g.\nAspetto.\nLa pelliccia \u00e8 corta. La testa \u00e8 bruno-nerastra, le spalle sono marroni, mentre le parti ventrali sono giallo sulfureo. Il muso \u00e8 relativamente corto e largo, le narici sono leggermente tubulari, gli occhi sono grandi. Le orecchie sono lunghe e appuntite. Le membrane alari sono attaccate lungo la spina dorsale, dando l'impressione di una schiena priva di peli. La coda \u00e8 ben sviluppata, mentre l'uropatagio \u00e8 ridotto ad una sottile membrana che si estende lungo la parte interna degli arti inferiori.\nBiologia.\nComportamento.\nSi rifugia all'interno delle grotte dove forma grandi colonie. Sembra tollerare la presenza umana.\nAlimentazione.\nSi ciba di frutti dell'albero del pane.\nRiproduzione.\nDanno alla luce un piccolo alla volta probabilmente nel mese di maggio.\nDistribuzione e habitat.\nQuesta specie \u00e8 diffusa sull'Isola di Sulawesi, Muna, Wowoni, probabilmente Buton; Isole Sula: Mangole, Sanana; Isole Togian: Malenge.\nVive nelle foreste primarie e secondarie.\nTassonomia.\nAltre specie simpatriche dello stesso genere: \"D. crenulata\", \"D. minor\".\nStato di conservazione.\nLa IUCN Red List, considerato il vasto areale e la popolazione numerosa, classifica \"D. exoleta\" come specie a rischio minimo (LC)."}
{"id": "3547815", "revid": "33689", "url": "https://it.wikipedia.org/wiki?curid=3547815", "title": "Warhawk (PlayStation 3)", "text": ""}
{"id": "3547820", "revid": "599013", "url": "https://it.wikipedia.org/wiki?curid=3547820", "title": "Igor' Trandenkov", "text": "\u00c8 stato due volte consecutive vicecampione olimpico, a e . \u00c8 uno dei pochi atleti che in carriera ha superato i 6 metri.\nBiografia.\nIn carriera \u00e8 stato anche bronzo mondiale, argento europeo all'aperto e bronzo indoor."}
{"id": "3547821", "revid": "76069", "url": "https://it.wikipedia.org/wiki?curid=3547821", "title": "Electronic Software Rating Association", "text": ""}
{"id": "3547825", "revid": "1543377", "url": "https://it.wikipedia.org/wiki?curid=3547825", "title": "Torneo Interbritannico 1893", "text": "Il Torneo Interbritannico 1893 fu la decima edizione del torneo di calcio conteso tra le Home Nations dell'arcipelago britannico. Il torneo fu vinto dalla nazionale inglese."}
{"id": "3547828", "revid": "287451", "url": "https://it.wikipedia.org/wiki?curid=3547828", "title": "Maria Santissima della Bruna", "text": ""}
{"id": "3547829", "revid": "287204", "url": "https://it.wikipedia.org/wiki?curid=3547829", "title": "Campionato europeo di calcio Under-19 2011", "text": "Il Campionato europeo di calcio Under-19 2011 \u00e8 stata la 59\u00aa edizione del torneo organizzato dalla UEFA. La fase finale si \u00e8 giocata in Romania, dal 20 luglio al 1\u00ba agosto 2011. La Spagna ha vinto il torneo per la quinta volta, battendo in finale la Repubblica Ceca per 3\u20132 dopo i tempi supplementari. Al torneo potevano partecipare solo i giocatori nati dopo il 1\u00ba gennaio 1992.\nQualificazioni.\nIl primo turno di qualificazione \u00e8 stato disputato tra il 28 settembre e il 30 ottobre 2010: le 52 rappresentative sono state divise in 13 gironi di 4 squadre. Hanno avuto accesso alla seconda fase le prime due di ogni girone pi\u00f9 le due migliori terze, escludendo il risultato della partita contro l'ultima classificata del proprio girone.\nNel Turno Elite, che ha avuto inizio il 28 aprile ed \u00e8 terminato il 5 giugno 2011, le 28 squadre rimaste sono state divise in sette gironi, le cui vincenti si sono qualificate per la fase finale del torneo.\nCitt\u00e0 e stadi.\nGli stadi scelti per ospitare la fase finale sono quattro:\nFase a gironi.\nGirone B.\n\"La partita era in programma il 20 luglio alle 19:00, ma \u00e8 stata interrotta dopo 15 minuti, con la Spagna in vantaggio 1-0, a causa delle condizioni meteo avverse.\""}
{"id": "3547830", "revid": "767487", "url": "https://it.wikipedia.org/wiki?curid=3547830", "title": "The Riddle (album Nik Kershaw)", "text": "The Riddle \u00e8 il secondo album in studio del cantautore britannico Nik Kershaw, pubblicato il 19 novembre 1984 dall'etichetta discografica MCA Records.\nTracce.\nTesti e musiche di Nik Kershaw."}
{"id": "3547832", "revid": "1341034", "url": "https://it.wikipedia.org/wiki?curid=3547832", "title": "Ernesto Puxeddu", "text": "Biografia.\nInizi\u00f2 gli studi in Ingegneria all'Universit\u00e0 degli Studi di Cagliari, prosegu\u00ec la specializzazione a Torino, dove fu per\u00f2 orientato agli studi in Chimica. Tornato a Cagliari, vi si laure\u00f2 e vi cominci\u00f2 la carriera accademica sotto la guida di Giuseppe Oppo.\nParticolarmente noti sono i suoi studi sui polimeri dei fenoli a catena propenilica, sulle chetomorfoline e sulle acque minerali della Sardegna. Fu dapprima libero docente di chimica generale, poi titolare della cattedra di chimica farmaceutica e infine titolare della cattedra di chimica generale, sempre all'Universit\u00e0 di Cagliari, di cui fu anche il 53\u00b0 rettore, dal 1945 al 1947, prima di essere chiamato al Consiglio nazionale della pubblica istruzione."}
{"id": "3547833", "revid": "324090", "url": "https://it.wikipedia.org/wiki?curid=3547833", "title": "Partito Socialista Unificato di Berlino Ovest", "text": "Il Partito Socialista Unificato di Berlino Ovest (in tedesco: \"Sozialistische Einheitspartei Westberlins\", SEW) \u00e8 stato un partito politico comunista tedesco, attivo a Berlino Ovest durante la guerra fredda.\nFu creato nel 1959 dalla riunione delle sezioni distrettuali di Berlino Ovest del Partito Socialista Unificato di Germania (SED), il partito-guida della Repubblica Democratica Tedesca. Formalmente indipendente, la SEW rimase nei fatti dipendente dalla SED di Berlino Est.\nLa SEW non raggiunse mai risultati elettorali rilevanti (massimo il 2,3% alle elezioni del 1971), ma veniva utilizzata dalla SED come strumento di pressione politica.\nDopo la caduta del muro di Berlino, la SEW conflu\u00ec, nel 1993, nel PDS."}
{"id": "3547836", "revid": "767487", "url": "https://it.wikipedia.org/wiki?curid=3547836", "title": "Antoine Ciosi", "text": "Nato in Corsica a Sorbo-Ocagnano, non lontano dalla costa tirrenica dell'isola, nel 1966 ha esordito con il suo primo album e ha all'attivo una lunga carriera dedicata alla musica tradizionale cantata in lingua corsa. \nNell'aprile 1963 ha ottenuto il primo premio della canzone corsa che si \u00e8 tenuto all'Olympia di Parigi interpretando la canzone di Jean Giucanti e Vincent Orsini \"Paese spentu\".\nOltre ad essere un cantante \u00e8 autore di alcuni libri autobiografici, \"Notes &amp; chansons\" nel 1978, poi \"Une odeur de figuier sauvage\" nel 1999 e \"Le chemin des sources profondes\" nel 2005.\nDiscografia.\n- \"Le porte-croix, \"1966\n- \"Cursichella, \"1970 (?)\n- \"Corsica amata, \"1972\n- \"Ricordi di Cursichella, \"1973\n- \"Ritornu \u00e0 u paese, \"1974\n- \"Anima corsa, \"(po\u00e9sies), 1974\n- \" Le prisonnier \"(album 75)\", \"1975\n- \"Corsica nostra, \"1975\n- \"Corsica sempre corsa, \"1976\n- \"Musa di un populu, \"(po\u00e9sies), 1977\n- \"Ver di casa, \"1977\n- \"Corsica, \"1978\n- \"Corsica! Mamma cara, \"1978\n- \"Cantu per un'isula ch'\u00f9n si vole more, \"1979\n- \"Canti pupulari di Corsica \"(avec Maryse Nicolai)\", \"1979\n- \"Giuvent\u00f9, \"1980\n- \"Isula, \"1981\n- \"Corsu, \"1982\n- \"Kalliste, \"1982\n- \"Nostalgia, \"1983\n- \"20 ans de Chansons Corses, \"(Live Olympia, mai 1981), 1985\n- \"Per t\u00e8, \"1987\n- \"Mon village m'appelle, \"(po\u00e9sies), 1989\n- \"Canti di a libert\u00e0, \"1989\n- \"Chante les fr\u00e8res Vincenti, \"1991\n- \"Natale d'amore, \"1993\n- \"Tempi d'amore, \"1996\n- \"Cantiques, \"1999\n- \"Ciosi 2000, \"2000\n- \"Per t\u00e8\", 2000, \"Natale d'Amore\" album comprenant \"Canzona \u00e0 Pampasgiolu\" (r\u00e9\u00e9dition coffret 3\u00a0cd, 2002)\n- \"Luisa, \"2005\n- \"\u00c0 voce piena, \"2008\n- \"Una mamma, \"(livre-disque 4\u00a0cd), 2011\nBibliografia.\n- \"Notes &amp; chansons, \" - Ed. Pica, 1978\n- \"Une odeur de figuier sauvage, \" - Ed. Albin Michel, 1999\n- \"Le chemin des sources profondes, \" - Ed. Albin Michel, 2004\n- \"Chants d'une terre - 40 ans de chansons corses, \" - Ed. DCL, 2002\n- \"Una mamma, \" (livre-disque 4\u00a0cd) - Casa Editions, 2011"}
{"id": "3547844", "revid": "287204", "url": "https://it.wikipedia.org/wiki?curid=3547844", "title": "Radio Musicola", "text": "Radio Musicola \u00e8 il terzo album in studio del cantautore britannico Nik Kershaw, pubblicato il 6 dicembre 1986 dall'etichetta discografica MCA Records. \nL'album non ha riscosso il successo dei precedenti lavori di Kershaw, piazzandosi alla 47\u00aa posizione della classifica britannica. Inoltre, dei 4 singoli pubblicati, nessuno ha raggiunto la Top 20.\nTracce.\nDisponibili solo su CD e musicassetta."}
{"id": "3547847", "revid": "1573940", "url": "https://it.wikipedia.org/wiki?curid=3547847", "title": "Dobsonia viridis", "text": "Il pipistrello della frutta dal dorso nudo verde (Dobsonia viridis ) \u00e8 un pipistrello appartenente alla famiglia degli Pteropodidi, diffuso nelle Isole Molucche.\nDescrizione.\nDimensioni.\nPipistrello di medie dimensioni, con la lunghezza della testa e del corpo tra 154,8 e 176\u00a0mm, la lunghezza dell'avambraccio tra 110,4 e 130\u00a0mm, la lunghezza della coda tra 23,1 e 38,8\u00a0mm e un peso fino a 229\u00a0g.\nAspetto.\nLa pelliccia \u00e8 corta. La testa \u00e8 bruno-nerastra, le spalle sono fulve, mentre le parti ventrali sono verdastre. Il muso \u00e8 relativamente corto e largo, le narici sono leggermente tubulari, gli occhi sono grandi. Le orecchie sono lunghe e appuntite. Le membrane alari sono attaccate lungo la spina dorsale, dando l'impressione di una schiena priva di peli. La coda \u00e8 ben sviluppata, mentre l'uropatagio \u00e8 ridotto ad una sottile membrana che si estende lungo la parte interna degli arti inferiori.\nBiologia.\nComportamento.\nSi rifugia singolarmente o in piccoli gruppi tra la folta vegetazione oppure in grotte.\nAlimentazione.\nSi nutre di frutta.\nRiproduzione.\nLe femmine danno alla luce un piccolo alla volta probabilmente a novembre.\nDistribuzione e habitat.\nQuesta specie \u00e8 diffusa nelle Isole Molucche: Ambon, Buru, Seram, Seram Laut; Isole Banda: Pulau Pisang, Banda Neira; Isole Kai: Kai Besar, Kai Dullah; Isole Tanimbar: Selaru, Yamdena.\nVive nelle foreste secondarie, piantagioni di Cacao e in giardini.\nTassonomia.\nAltre specie simpatriche dello stesso genere: \"D. moluccensis\". Gli individui delle Isole Tanimbar potrebbero appartenere ad una specie ancora non descritta.\nStato di conservazione.\nLa IUCN Red List, che la popolazione \u00e8 numerosa e ben adattata agli ambienti degradati, classifica \"D. viridis\" come specie a rischio minimo (LC)."}
{"id": "3547855", "revid": "146092", "url": "https://it.wikipedia.org/wiki?curid=3547855", "title": "Guglia dell'Immacolata di Materdei", "text": "La guglia dell'Immacolata di Materdei \u00e8 una delle guglie di Napoli. \u00c8 situata nel rione Materdei, nello slargo prospiciente \"via Ugo Falcando\", nei pressi della stazione della linea 1.\nPrima di essere collocato nel luogo attuale, il monumento si trovava nel chiostro dell'ex-conservatorio della Concezione.\nNel 2003, dopo pressioni da parte di comitati locali, il monumento fu sottoposto a restauro e nel 2004 inaugurato nel suo ritrovato splendore e nella sua nuova collocazione.\nDescrizione.\nIl piedistallo, di stile tardobarocco e risalente al XVIII secolo, \u00e8 stato attribuito a Giuseppe Astarita. Di gusto vaccariano, \u00e8 alto 10 metri, in marmo bianco e piperno e presenta i tipici caratteri dell'arte barocca: linee morbide e ardite, volumi e fregi sfarzosi. Agli angoli del monumento si trovano quattro piccole basi in marmo e piperno, della stessa fattura e provenienza della guglia.\nLa statua della Madonna che svetta sulla guglia \u00e8 stata ritenuta dopo i restauri opera di Domenico Gagini, databile verso il 1470. Dalla veste ben disegnata nelle tante pieghe, col braccio sinistro sostiene Ges\u00f9 Bambino che mantiene un libro, mentre stringe nella mano destra una sfera, probabilmente il globo terrestre.\nQuella che oggi domina lo slargo dove si trova la guglia \u00e8 una copia dell'originale, custodita nel Museo Civico di Castel Nuovo per evitare che il prezioso monumento ripiombasse nel deterioramento che aveva subito per molto tempo fino al restauro. Un'altra copia \u00e8 stata donata alla chiesa di Santa Maria di Materdei.\nIpotesi sull'origine del monumento.\nDato il grande scarto temporale tra la statua di Gagini e la guglia, sono state fatte molte ipotesi: la prima sostiene che la statua sia stata posta sul piedistallo per fungere da modello per la pi\u00f9 famosa (e coeva) guglia dell\u2019Immacolata di Piazza del Ges\u00f9 Nuovo, voluta dal gesuita Padre Francesco Pepe che nel 1743 aveva fondato il Conservatorio della Concezione, dove il monumento era in precedenza collocato.\nQuesta ipotesi \u00e8 stata fatta (in parte) propria da Francesco Divenuto per spiegare l'origine del piedistallo barocco. Il Divenuto infatti sostiene che il monumento sarebbe stato una prova che avrebbe permesso a Giuseppe Genuino, il progettista della guglia del Ges\u00f9, e ai suoi collaboratori di controllare gli elementi figurativi. Successivamente sarebbe stata collocata nel conservatorio.\nSappiamo inoltre che Giuseppe Astarita partecip\u00f2 al concorso per la guglia del Ges\u00f9; questo avvalora la tesi dell'attribuzione a lui della \"guglia di Materdei\".\nUn'altra ipotesi ritiene che la statua di Gagini appartenesse al rinascimentale Palazzo Sanseverino e che venisse spostata in quel luogo nel Settecento. Infine c'\u00e8 chi pensa che la statua sia originaria della zona e che fosse collocata in un'indefinita cappella prima di essere posta sulla guglia."}
{"id": "3547856", "revid": "109250734", "url": "https://it.wikipedia.org/wiki?curid=3547856", "title": "The Works (Nik Kershaw)", "text": "The Works \u00e8 il quarto album in studio del cantautore britannico Nik Kershaw, pubblicato il 22 maggio 1989 dall'etichetta discografica MCA Records (l'ultimo pubblicato con questa casa).\nL'album non \u00e8 stato un successo commerciale, non riuscendo ad avere nessun impatto nelle classifiche europee. Neanche i due singoli estratti dall'album sono riusciti ad avere attenzione del pubblico: \"One Step Ahead\" si \u00e8 piazzato alla posizione 55 della classifica dei singoli nel Regno Unito, mentre \"Elisabeth's Eyes\" non ha avuto alcun piazzamento.\nDopo questo lavoro, Kershaw non pubblicher\u00e0 un altro album per 10 anni."}
{"id": "3547857", "revid": "122238777", "url": "https://it.wikipedia.org/wiki?curid=3547857", "title": "Peter Hacks", "text": "Fond\u00f2 negli anni sessanta del XX secolo la \"classica socialista\" e divenne uno dei pi\u00f9 noti drammaturghi della Repubblica Democratica Tedesca (dopo esservi emigrato dalla Germania Ovest) e, senza dubbio, il pi\u00f9 rappresentato.\nPer molto tempo fu l'unico autore vivente rappresentato sia nella Germania orientale che in quella occidentale."}
{"id": "3547860", "revid": "1656773", "url": "https://it.wikipedia.org/wiki?curid=3547860", "title": "Conti (famiglia)", "text": "La famiglia Conti, nota anche come Conti di Segni, dal nome della sua ramificazione principale, \u00e8 stata una famiglia nobile italiana, appartenente al gruppo delle famiglie baronali romane, originatasi nell'XI secolo da Trasmondo \"de Comitibus Signie\", membro dei notabili della cittadina vescovile di Segni della famiglia dei Conti di Tuscolo (Frascati).\nLa famiglia, proprietaria di un vastissimo Stato feudale situato nel territorio della Campagna romana, col tempo ha generato quattro pontefici (Innocenzo III, Gregorio IX, Alessandro IV e Innocenzo XIII), numerosi cardinali e vescovi, e diversi uomini d'arme e di Stato. La sua potenza \u00e8 paragonabile a quella esercitata dai Colonna e dagli Orsini nel Lazio e dai Conti dei Marsi in Abruzzo.\nStoria.\nOrigini ed Innocenzo III papa.\nLa famiglia Conti ebbe origine nell'XI secolo dai Conti di Tuscolo (Frascati) con Trasmondo \"de Comitibus Signie\", appartenente ai notabili di Segni, il cui figlio Lotario, creato papa col nome di Innocenzo III, grazie alla sua azione nepotista, accrebbe la fortuna della sua casata, rendendola nel Medioevo una delle pi\u00f9 potenti della Campagna romana e facendola inserire nel novero delle famiglie baronali romane, della nobilt\u00e0 romana e della nobilt\u00e0 pontificia.\nMassimo splendore.\nSimboli della loro potenza feudale in Roma erano la Torre delle Milizie e la Torre dei Conti, situate presso l'odierno Largo Corrado Ricci, a ridosso dei Fori Imperiali, fatte costruire da Innocenzo III per la sua famiglia. La Torre dei Conti, alta in origine circa 60 m, venne definita da Francesco Petrarca \u00ab\"tota urbe unica\"\u00bb. Alla famiglia pervenne nel XVIII secolo il palazzo detto poi dei Conti di Poli, cui venne addossata in seguito la fontana di Trevi.\nRamificazioni.\nLa casata si divise col passare del tempo in varie ramificazioni, quali quelle dei Conti di Segni, dei Conti di Ceccano, dei Conti di Anagni, dei Conti di Poli e dei Conti di Guadagnolo.\nConti di Ceccano.\nQuanto al ramo dei Conti di Ceccano, esso govern\u00f2 sull'area dei Monti Volsci, controllando il suo centro principale, Ceccano, e gran parte del territorio meridionale del Lazio. Risulta senza alcun fondamento la tesi dello storico Ferdinand Gregorovius, che la vuole di origine tedesca. Le sue prime notizie risalgono alla seconda met\u00e0 del X secolo e provengono da alcuni documenti rinvenuti presso l'Abbazia di Montecassino, nei quali vi \u00e8 menzione di Amato, Leone ed Uberto Conti di Ceccano, che donarono dei beni al monastero. Il Gregorovius, nel 5\u00ba volume della sua opera \"Storia della citt\u00e0 di Roma nel Medio Evo dal secolo V al XVI\", citando la \"Cronica di Fossa Nova\", fa risalire le sue notizie al conte Gregorio, deceduto nel 1104. Ceccano, principale possedimento di tale ramificazione, feudo posseduto prima col titolo di signore e poi con quello di conte, costituiva un'entit\u00e0 importante gi\u00e0 intorno al 750, quando venne conquistato dal re longobardo Astolfo. Pi\u00f9 di un secolo prima il centro aveva abbandonato l'antica denominazione di \"Fabrateria Vetus\" in onore di Petronio Ceccano, console della Campagna romana e padre di papa Onorio I. Non vi \u00e8 tuttavia alcuna relazione di discendenza tra questa ramificazione ed il suddetto console.\nQuanto ad Amato Conti di Ceccano, vissuto nel 977, egli fu marito di Maria di Sant'Eustachio ed amico di San Domenico di Sora, al quale don\u00f2 molti beni per l'erezione di un monastero in Patrica, alle falde del Monte Cacume, che, dallo storico Luigi Tosti, venne paragonato al Monastero di Trisulti. Benefattore dell'Abbazia di Montecassino, fu rettore della Campagna romana.\nIl membro pi\u00f9 celebre di questa ramificazione e del quale si hanno pi\u00f9 notizie \u00e8 Giovanni Conti di Ceccano, che fu creato cavaliere dall'imperatore Enrico VI di Svevia ed in seguito, nel 1200, giur\u00f2 fedelt\u00e0 a papa Innocenzo III nella Cattedrale di Anagni. Famoso condottiero dell'epoca, si scontr\u00f2 con i Colonna, devastando Morolo e sconfiggendo il conte di Fondi Riccardo dell'Aquila, loro alleato. Ordin\u00f2 la costruzione della Chiesa di Santa Maria a Fiume, che, in epoca moderna, diverr\u00e0 monumento nazionale, facendola consacrare dal cardinale Giordano Conti di Ceccano, suo zio, gi\u00e0 abate di Fossanova. Altro zio di Giovanni fu Stefano Conti di Ceccano, anch'egli, come l'altro zio, cardinale ed abate di Fossanova. Stefano fond\u00f2 l'Abbazia di San Galgano e fu camerlengo di papa Innocenzo III. Come tale, ebbe frequenti contatti con le corti di tutta Europa e ricevette importanti riconoscimenti dal Re d'Inghilterra.\nEstinzione.\nIn particolare il ramo dei Conti di Segni si estinse nel 1611 con Fulvia Conti, che aveva sposato il conte Mario Sforza di Santa Fiora, cui discesero gli Sforza Cesarini, mentre quello dei Conti di Poli e dei Conti di Guadagnolo ricevette da papa Martino V, la cui madre era Caterina Conti, figlia di Giovanni, la dignit\u00e0 di Gran Maestro del Sacro Ospizio e si estinse nel 1815 con Michelangelo Conti.\nAlbero genealogico.\nRamo dei Conti di Segni, Anagni, Poli e Guadagnolo.\nDi seguito \u00e8 riportato l'albero genealogico del ramo dei Conti di Segni, Anagni, Poli e Guadagnolo (ramo principale) della famiglia Conti, dal capostipite Trasmondo, vissuto nell'XI secolo, fino all'ultimo discendente Michelangelo, deceduto nel 1815, secondo le ricostruzioni degli storici Felice Contelori e Marco Dionigi:\nRamo dei Conti di Ceccano.\nDi seguito \u00e8 riportato l'albero genealogico del ramo dei Conti di Ceccano della famiglia Conti dal capostipite Gregorio, vissuto nell'XI secolo, fratello di Trasmondo Conti, fino al XIV secolo, per la maggior parte stilato secondo una ricostruzione del genealogista Ferrante della Marra:\nMembri principali.\nTra i pi\u00f9 noti membri della famiglia si annoverano:\nStemma.\nLo stemma originario del ramo dei Conti di Ceccano della famiglia Conti era \"trinciato di rosso e d'argento all'aquila dell'uno nell'altro\" o \"trinciato di nero e d'argento all'aquila dell'uno nell'altro\". In occasione delle seconde nozze di Annibaldo Conti di Ceccano con Perna Stefaneschi, lo stemma della sua famiglia venne partito con quello della famiglia della consorte e divenne quindi \"partito: nel 1\u00ba di rosso all'aquila d'argento; nel 2\u00ba fasciato di rosso e d'argento, le fasce d'argento caricate di sei crescenti di rosso disposti 3, 2, 1\", e fu ripreso dal cardinale Annibaldo, loro figlio. Quest'ultima variante appare anche nella forma con le fasce azzurre invece che argentate e i crescenti d'oro o d'argento e l'aquila rossa in campo d'argento o nera in campo dorato. La seconda variante \u00e8 stata adottata dal comune di Ceccano come emblema della citt\u00e0.\nDimore.\nDi seguito \u00e8 riportato un elenco non completo delle dimore abitate dalla famiglia Conti:"}
{"id": "3547861", "revid": "1444345", "url": "https://it.wikipedia.org/wiki?curid=3547861", "title": "15 Minutes (Nik Kershaw)", "text": "15 Minutes \u00e8 il quinto album in studio del cantautore britannico Nik Kershaw, pubblicato il 6 aprile 1999 dall'etichetta discografica Rhino Records."}
{"id": "3547869", "revid": "1444345", "url": "https://it.wikipedia.org/wiki?curid=3547869", "title": "To Be Frank", "text": "To Be Frank \u00e8 il sesto album in studio del cantautore britannico Nik Kershaw, pubblicato il 23 aprile 2001 dall'etichetta discografica Koch Records."}
{"id": "3547870", "revid": "71433", "url": "https://it.wikipedia.org/wiki?curid=3547870", "title": "E/R", "text": ""}
{"id": "3547876", "revid": "2176160", "url": "https://it.wikipedia.org/wiki?curid=3547876", "title": "J\u00f3zef Wieniawski", "text": "Era il figlio di un barbiere ebreo di nome Herschel Meyer Helman. Fu allievo del Conservatorio di Parigi, dove ebbe come insegnanti Pierre Zimmermann e Antoine Fran\u00e7ois Marmontel. Dal 1853 studi\u00f2 a Weimar con Franz Liszt, successivamente si perfezion\u00f2 nella composizione a Berlino con Adolf Bernhard Marx.\nDal 1865 al 1869 assunse il ruolo di docente al Conservatorio di Mosca. Successivamente, nel 1870, si trasfer\u00ec a Varsavia, e fu uno dei membri fondatori della Societ\u00e0 Musicale di Varsavia.\nQueste sono alcune sue composizioni: "}
{"id": "3547879", "revid": "46291", "url": "https://it.wikipedia.org/wiki?curid=3547879", "title": "Elephantopinae", "text": "Elephantopinae \u00e8 una sottotrib\u00f9 di piante angiosperme dicotiledoni di origine africana, appartenenti alla famiglia delle Asteraceae.\nEtimologia.\nIl nome della sottotrib\u00f9 deriva dal suo genere pi\u00f9 importante (\"Elephantopus\") che a sua volta deriva da due parole greche \"elephantos\" (= elefante) e \"pous\" (= piede) che insieme significano \"piede di elefante\" alludendo probabilmente alle rosette basali tipiche nella maggior parte di queste piante, ed \u00e8 stato definito per la prima volta dal botanico tedesco Christian Friedrich Lessing (Syc\u00f3w, 1809 \u2013 Krasnojarsk, 1862) nella pubblicazione \"Linnaea; Ein Journal f\u00fcr die Botanik in ihrem ganzen Umfange. Berlin - 5: 135. Jan 1830\" del 1830.\nDescrizione.\nLe piante di questa sottotrib\u00f9 sono erbacee perenni. Gli organi interni di queste piante contengono lattoni sesquiterpenici. La parte sotterranea del fusto \u00e8 un rizoma stolonifero. Alcune specie sono ricoperte da un tomento aracnoide (\"Caatinganthus\").\nLe foglie si presentano sia sotto forma di rosette basali (soprattutto) che di singole foglie disposte in modo alterno lungo il fusto. La lamina in genere \u00e8 lineare.\nLe infiorescenze sono formate da capolini raccolti in modo corimboso o a glomeruli (spesso con gruppi secondari di capolini). I capolini sono composti da un involucro formato da brattee che fanno da protezione al ricettacolo sul quale s'inseriscono i fiori tubulosi. Gli involucri sono formati da una serie di brattee fogliose esterne; normalmente sono 4, 6 o 8 copie di brattee a disposizione decussata, ossia sono a inserzione opposta e incrociate nella loro disposizione ad angolo retto. I ricettacoli sono nudi (senza pagliette a protezione della base dei fiori). In \"Caatinganthus\" sono presenti 4 - 6 brattee esterne di tipo foglioso, mentre internamente sono presenti 4 di tipo scarioso. Nelle specie degli altri generi sono presenti solamente 8 brattee in tutto.\nI fiori sono pochi (da 2 a 4 in \"Elephantopus\"), e sono tetra-ciclici (ossia sono presenti 4 verticilli: calice \u2013 corolla \u2013 androceo \u2013 gineceo) e pentameri (ogni verticillo ha in genere 5 elementi). I fiori sono inoltre ermafroditi e normalmente zigomorfi.\nI frutti sono degli acheni con pappo. Gli acheni hanno una forma prismatica con 5 - 10 coste; contengono rafidi elongati. Il pappo non \u00e8 molto vistoso, ed \u00e8 composto da diverse setole o reste disposte in modo uniseriale.\nDistribuzione e habitat.\nIl gruppo delle Elephantopinae \u00e8 pantropicale (America centrale e America del sud), ma alcune specie si spingono fino alle aree temperate degli Stati Uniti; due generi sono presenti anche in Africa (\"Elephantopus\", \"Pseudelephantopus\"). Alcune specie di questi due generi sono presenti anche in Asia (India).\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre specie distribuite su generi, oppure specie e generi secondo altre fonti (una delle checklist pi\u00f9 aggiornata elenca fino a generi). La famiglia attualmente (2021) \u00e8 divisa in 16 sottofamiglie.\nFilogenesi.\nLa sottotrib\u00f9 Elephantopinae descritta all'interno della trib\u00f9 Vernonieae della sottofamiglia Vernonioideae . Questa classificazione \u00e8 stata ottenuta ultimamente con le analisi del DNA delle varie specie del gruppo. Da un punto di vista filogenetico in base alle ultime analisi sul DNA la trib\u00f9 Vernonieae \u00e8 risultata divisa in due grandi cladi: Muovo Mondo e Vecchio Mondo. I generi di Elephantopinae appartengono al subclade relativo all'America tropicale (l'altro subclade americano comprende anche specie del Nord America e del Messico).\nIn particolare i generi del Vecchio Mondo (vedi il paragrafo \u201cDistribuzione\u201d), sono di tipo erbaceo con poche brattee involucrali, capolini con 4 fiori, corolla zigomorfa e le pareti delle antere sottili e glabre.\nRecentissime analisi (2019) con nuovi metodi filogenomici hanno migliorato la posizione della sottotrib\u00f9. In particolare Elephantopinae appartiene al gruppo di sottotrib\u00f9 che si sono evolute, nell'ambito della trib\u00f9, per ultime. Questo gruppo comprende le sottotrib\u00f9 Vernoniinae, Lepidaploinae, Chrestinae e Dipterocypselinae.\nLa sottotrib\u00f9, e quindi i suoi generi, si distingue per i seguenti caratteri: \nIn precedenza i generi della sottotrib\u00f9 erano descritti all'interno della sottofamiglia Cichorioideae.\nIl numero cromosomico del gruppo varia da 2n = 22 (\"Elephantopus\" e \"Orthopappus\") a 2n = 26 (\"Pseudelephantopus\").\nComposizione della sottotrib\u00f9.\nQuesta sottotrib\u00f9 comprende 4 generi e 26 specie.\nChiave per i generi.\nI generi di questa sottotrib\u00f9 si individuano secondo i seguenti caratteri:"}
{"id": "3547882", "revid": "1444345", "url": "https://it.wikipedia.org/wiki?curid=3547882", "title": "You've Got to Laugh", "text": "You've Got to Laugh \u00e8 il settimo album in studio del cantautore britannico Nik Kershaw, pubblicato il 26 ottobre 2006 dall'etichetta discografica Shorthouse Records."}
{"id": "3547895", "revid": "483325", "url": "https://it.wikipedia.org/wiki?curid=3547895", "title": "Marianna Amico Roxas", "text": "\u00c8 stata la fondatrice della compagnia di Sant'Orsola (che era gi\u00e0 stata istituita a Palermo nel 1912) a Caltanissetta (precisamente a San Cataldo), Catania, Piazza Armerina e Caltagirone, in ossequio al carisma di sant'Angela Merici.\nBiografia.\n\u00c8 stata figlia di Rosario Amico Roxas ex amministratore delle propriet\u00e0 del principe Galletti, nonch\u00e9 proprietario di solfare in provincia di Caltanissetta.\nDesiderosa fin da ragazza di farsi suora, i genitori le impedirono di consacrarsi presso la congregazione delle suore bocconiste com'era suo desiderio. A 29 anni ader\u00ec alla compagnia di Sant'Orsola, conosciuta in Sicilia grazie dall'azione del cardinale Alessandro Lualdi, che aveva invitato la milanese Giulia Vismara a fare opera di proselitismo. Si consacr\u00f2 coma suora laica e fond\u00f2 in Sicilia la compagnia nel 1912. Oper\u00f2 con l'Azione Cattolica, nell'opera di assistenza ai poveri e nella catechesi.\nFond\u00f2 altre sedi della compagnia a Catania, poi a Caltagirone e a Piazza Armerina.\nProcesso diocesano di beatificazione e canonizzazione.\nIl processo di beatificazione ha avuto inizi\u00f2 il 14 dicembre 1988.\nLa fase diocesana del processo \u00e8 stata chiusa a Caltanissetta nel 1991; mentre la \"Positivo super virtutibus\" \u00e8 stata completata nel 1999.\nIl processo di beatificazione \u00e8 in itinere a Roma presso la Congregazione per le Cause dei Santi.\nIl 19 dicembre 2011 il Santo Padre Benedetto XVI ha emanato il decreto sulle eroicit\u00e0 delle virt\u00f9 della serva di Dio Marianna Amico Roxas, dichiarandola venerabile\nIl corpo di \"Marianna Amico Roxas\" \u00e8 custodito all'interno del chiesa madre di San Cataldo."}
{"id": "3547897", "revid": "767487", "url": "https://it.wikipedia.org/wiki?curid=3547897", "title": "The Perfidy of Mary", "text": "The Perfidy of Mary \u00e8 un cortometraggio muto del 1913 diretto da David W. Griffith.\nProduzione.\nIl film fu prodotto dalla Biograph Company.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche statunitensi il 5 aprile 1913. Copia della pellicola viene conservata negli archivi del Museum of Modern Art."}
{"id": "3547900", "revid": "287204", "url": "https://it.wikipedia.org/wiki?curid=3547900", "title": "Jordi Ferron", "text": ""}
{"id": "3547906", "revid": "287204", "url": "https://it.wikipedia.org/wiki?curid=3547906", "title": "Forfarshire Cup", "text": "La Forfarshire Cup \u00e8 un torneo scozzese della regione di Tayside che coinvolge le contee di Angus (fino al 1928 nota come Forfarshire), Perthshire e Dundee. Organizzata dal 1883 annualmente dalla Football Association Forfarshire affiliata alla Scottish Football Association.\nLa Football Association Forfarshire fu fondata da 18 club, dodici di Dundee (Dundee Harp,), due di Arbroath e uno ciascuno da Broughty e Lochee. Successivamente si affiliarono anche da Coupar Angus e Montrose."}
{"id": "3547907", "revid": "300067", "url": "https://it.wikipedia.org/wiki?curid=3547907", "title": "Alec Burks", "text": ""}
{"id": "3547908", "revid": "41564750", "url": "https://it.wikipedia.org/wiki?curid=3547908", "title": "Motori marini", "text": ""}
{"id": "3547910", "revid": "767487", "url": "https://it.wikipedia.org/wiki?curid=3547910", "title": "\u00c8 sbarcato un marinaio (film 1940)", "text": "\u00c8 sbarcato un marinaio \u00e8 un film del 1940 diretto da Piero Ballerini.\nTrama.\nPer amore di Nelly, che lavora in una fiera, il marinaio Gianni rinuncia a tornare sui mari e accetta di lavorare come imbonitore di uno dei baracconi. Quando per un banale incidente \u00e8 costretto a restare bloccato a letto viene informato, falsamente, che la donna lo tradisce con il vecchio impresario. Folle di gelosia vorrebbe vendicarsi e ucciderlo ma un suo amico riesce a distoglierlo dal suo proposito omicida, affronter\u00e0 il rivale liquidandolo con una botta in testa. Il film si conclude con Gianni e Nelly che tornano insieme, aspettando anche un bambino.\nProduzione.\nProdotto da Giulio Manenti per la Manenti Film, il soggetto del film fu tratto dal romanzo \"L'uomo sull'acqua\" di Enrico Bassano, girato negli Stabilimenti Cinematografici di Tirrenia e presentato in prima proiezione pubblica il 15 febbraio 1940."}
{"id": "3547912", "revid": "729019", "url": "https://it.wikipedia.org/wiki?curid=3547912", "title": "Muscolo detrusore", "text": "Il muscolo detrusore, anche chiamato detrusore vescicale \u00e8 una tonaca muscolare liscia che avvolge la vescica e ha la funzione di contrarsi durante la minzione per determinare l'espulsione dell'urina. Normalmente \u00e8 rilassato per permettere il riempimento della vescica. Correlati sono i muscoli dello sfintere uretrale che avvolgono l'uretra per controllare il flusso di urina.\nDisposizione e rapporti.\nHa origine dalla superficie del corpo del pube e inserzione sulla prostata nell'uomo e sulla vagina nella donna.\nInnervazione.\n\u00c8 innervato dal sistema simpatico attraverso il nervo ipogastrico che ne induce il rilassamento. Al contrario l'innervazione parasimpatica attraverso il nervo pelvico determina contrazione.\nStruttura.\nLe fibre del muscolo detrusore derivano, in entrambi i sessi, dalla superficie posteriore del corpo del pube (muscoli pubovescicali) e, nell'uomo, dalla parte adiacente della prostata e dalla sua capsula. Queste fibre superano in direzione approssimativamente longitudinale la superficie inferiore della vescica, raggiungono l'apice vescicale, per poi scendere lungo il fondo dell'ampolla vescicale e congiungersi alla prostata nell'uomo e alla parte frontale della vagina nella donna. Ai lati della vescica le fibre sono disposte obliquamente e si intersecano."}
{"id": "3547917", "revid": "1868193", "url": "https://it.wikipedia.org/wiki?curid=3547917", "title": "Stadio Sto\u017eice", "text": "Lo stadio Sto\u017eice \u00e8 uno stadio polivalente situato a Lubiana, in Slovenia. \u00c8 stato progettato dalla ditta slovena \"Sadar Vuga architects d.o.o.\" ed \u00e8 l'impianto sportivo pi\u00f9 importante della nazione. Lo Sto\u017eice \u00e8 solo uno dei due stadi di Lubiana.\nNello stadio disputa le sue partite casalinghe l'Olimpia Lubiana. Inoltre, \u00e8 una delle due sedi principali della nazionale di calcio della Slovenia. Lo stadio pu\u00f2 ospitare anche concerti ed eventi culturali.\nStoria.\nLo stadio prende il nome dall'area in cui si trova, lo Sto\u017eice Sports Park, ma non \u00e8 escluso che in futuro possa cambiare nome per motivi dovuti alla sponsorizzazione. Lo stadio \u00e8 stato costruito su un'area di 24.614 m\u00b2. Fu costruito in soli 14 mesi ed \u00e8 stato inaugurato l'11 agosto 2010 con una partita di calcio amichevole tra le nazionali di Slovenia e Australia, vinta dai padroni di casa per 2-0.\nLo stadio ha una capienza di posti a sedere e si trova al centro dello \"Sto\u017eice Sports Park\". Tra i posti vi sono anche 558 posti per gli addetti ai lavori, 210 posti per i membri della stampa e 97 posti per i diversamente abili.\nNel caso in cui allo stadio vi fosse un concerto o un altro evento culturale, la capienza aumenta fino a posti.\nCalcio.\nLo stadio viene utilizzato principalmente per il calcio ed \u00e8 il terreno di casa dell'Olimpia Lubiana e della nazionale di calcio della Slovenia. \nCultura.\nLo stadio pu\u00f2 ospitare anche eventi culturali. Il primo svoltosi qui \u00e8 stato lo spettacolo di due comici sloveni, Lado Bizovi\u010dar e Jurij Zrnec, \"Notpadu lajv?!\" il 20 settembre 2010. Circa 22.000 persone hanno assistito allo spettacolo. In futuro lo stadio sar\u00e0 un punto di riferimento per le principali tourn\u00e9e internazionali di cantanti di fama mondiale."}
{"id": "3547925", "revid": "1494169", "url": "https://it.wikipedia.org/wiki?curid=3547925", "title": "\u00c8 sbarcato un marinaio", "text": ""}
{"id": "3547934", "revid": "1924342", "url": "https://it.wikipedia.org/wiki?curid=3547934", "title": "Lighters", "text": "Lighters \u00e8 un brano musicale del duo Bad Meets Evil, formato da Eminem e Royce da 5'9\", estratta come secondo singolo del loro EP \"Hell: The Sequel\".\nLa canzone ha raggiunto la quarta posizione nella Billboard Hot 100 ed \u00e8 in collaborazione con Bruno Mars. Il video \u00e8 uscito il 22 agosto 2011.\nComposizione.\nRoyce da 5'9\" ha rivelato in un'intervista che il brano era destinato ad essere nel suo quinto album in studio \"Success Is Certain\", cantato interamente da lui, ma successivamente dopo averlo fatto ascoltare a Eminem, a lui piacque molto il primo verso e decisero di affidarlo a quest'ultimo, che decise di affidare il ritornello a Bruno Mars, che accett\u00f2 di cantare e scrivere il ritornello. Infine Mars ed Eminem applicarono piccole modifiche per completare la canzone.\nCritica.\nLa critica ha lodato soprattutto Bruno Mars, dicendo che sarebbe stato meglio se avesse cantato la canzone in un brano suo, mentre la parte di Eminem venne considerata \"buona ma non la migliore\", invece la parte di Royce da 5'9\" venne considerata la peggiore parte della canzone, per colpa dei continui cambi di ritmo nel suo rap."}
{"id": "3547940", "revid": "46291", "url": "https://it.wikipedia.org/wiki?curid=3547940", "title": "Angraecum longicalcar", "text": "Angraecum longicalcar \u00e8 una pianta della famiglia delle Orchidacee, endemica del Madagascar.\nDescrizione.\n\u00c8 una specie epifita o litofita che, come tutte le Angraecinae, non possiede pseudobulbi ed ha fusti a crescita monopodiale, ossia con un solo \"piede\" vegetativo.\nI fiori, molto odorosi soprattutto durante la notte, sono riuniti in infiorescenze racemose che originano dalle ascelle foliari, e sono di colore bianco. Un elemento caratteristico \u00e8 il lungo sperone presente alla base del labello, che pu\u00f2 superare i 40\u00a0cm.\nBiologia.\nAnche se non \u00e8 ancora stato individuato uno specifico insetto impollinatore, si suppone che , come la maggior parte delle specie di \"Angraecum\", si riproduca grazie alla impollinazione entomofila da parte di farfalle notturne della famiglia Sphingidae..\nDistribuzione e habitat.\nL'areale di \"Angraecum longicalcar\" comprendeva in passato diverse localit\u00e0 del Madagascar centrale, tra cui il lago Itasy e Analavory; attualmente \u00e8 ristretto al massiccio roccioso dell'Itremo, nei pressi del villaggio di Mahavanona (distretto di Ambatofinandrahana).\nLe uniche popolazioni note si trovano in un habitat di foresta pluviale, ad altitudine compresa tra 1000 e 2000 m.\nConservazione.\nPer la ristrettezza del suo areale e la esiguit\u00e0 delle popolazioni note la specie \u00e8 considerata dalla \"IUCN Red List\" in pericolo critico di estinzione. La minaccia principale \u00e8 costituita dagli incendi che distruggono il suo habitat naturale.\nAl fine di scongiurarne l'estinzione, i Royal Botanic Gardens di Kew hanno lanciato un programma di conservazione che prevede la reintroduzione in natura di plantule coltivate in vitro.\nLa specie \u00e8 inserita nella Appendice II della CITES (specie di cui \u00e8 vietato il commercio)."}
{"id": "3547941", "revid": "120543271", "url": "https://it.wikipedia.org/wiki?curid=3547941", "title": "Epic Comics", "text": "Epic Comics \u00e8 un marchio editoriale di fumetti della casa editrice statunitense Marvel Comics famoso per aver creato supereroi come l'Uomo Ragno, Hulk, gli X-Men e altri. Fu fondata nel 1982 per andare incontro a nuove esigenze del mercato e per diversificare la produzione fumettistica della Marvel Comics.\nStoria.\nContesto e creazione.\nAlla fine degli anni settanta le vendite dei fumetti americani subiscono un crollo che colpisce particolarmente la DC Comics ma i cui effetti colpiscono l'intero settore e anche la Marvel Comics. Tra il 1977 e il 1978 la \"DC\" arriva a chiudere met\u00e0 delle serie periodiche da lei distribuite (tale biennio \u00e8 ricordato come DC Implosion) e nello stesso periodo la \"Marvel\" affronta una crisi editoriale e di vendite che porta al succedersi di quattro diversi Direttori editoriali tra il 1976 e il 1978. Nel 1978 Jim Shooter diventa Redattore-capo e responsabile creativo del Gruppo Marvel. Oltre a ristrutturare l'intero parco testate della casa editrice intuisce la necessit\u00e0 di creare nuove tipologie di formato editoriale per i fumetti e decide di sfruttare la rapida diffusione del \"Mercato Diretto\" (o Direct Market in originale) che proprio in quel momento stava nascendo e sviluppandosi. Il mercato diretto prevede la distribuzione dei fumetti solo all'interno del circuito librario e delle fumetterie (o \"comic shop\"). In questo modo si salta la distribuzione generica (cio\u00e8 quella nella edicole) che ha il difetto di rendere al distributore il materiale invenduto. Con il mercato diretto si stampa solo il quantitativo prenotato senza rischio di reso e questo permette di valutare pi\u00f9 correttamente eventuali rischi di perdita economica. La \"Epic Comics\" nasce come etichetta i cui fumetti sono distribuiti solo nel \"Direct Market\".\nPrecedenti.\nL'ispirazione per la nascita della nuova etichetta cos\u00ec come il nome con cui viene identificata trovano la sua origine nel 1980 quando il redattore responsabile/\"editor-in-chief\" Jim Shooter dedice di lanciare la rivista antologica a fumetti Epic Illustrated. Si tratta di una pubblicazione alquanto rivoluzionaria rispetto allo standard editoriale di un grande gruppo dell'editoria a fumetti come la Marvel Comics. Lo stesso formato \u00e8 quello di una rivista o \"magazine\" (Il formato iniziale prevede un'antologia di differenti storie a fumetti con personaggi e autori diversi per un totale di 100 pagine a colori) e non ha relazione con il collaudato \"format\" dei \"comic books\" americani, ma l'aspetto pi\u00f9 innovativo risiede nel fatto che i diritti delle storie e dei personaggi creati rimangono agli autori e non alla casa madre. La piena libert\u00e0 creativa viene poi garantita dal fatto che la serie \u00e8 distribuita solo tramite il Mercato Diretto e non presenta in copertina il marchio \"Marvel Comics\" o quello del \"Comics Code Authority\". Inoltre il metodo di pagamento agli scrittori ed artisti avviene tramite \"Royalties\" (cio\u00e8 si \u00e8 pagati in relazione a quanto rende l'opera prodotta) e non con uno stipendio fissato preventivamente. L'iniziativa ha successo, la serie passa da trimestrale a bimestrale nel 1981 e dura fino al n.34 (febbraio 1986). Basandosi sulle premessa di \"Epic Illustrated\" nasce una nuova linea editoriale Marvel che si manifesta nella creazione della \"Epic Comics\" nel 1982. A partire dai numeri pubblicati quell'anno la stessa \"Epic Illustrated\" rientra sotto il nuovo \"Imprint\" a cui ha dato il nome.\nDebutto editoriale (1982-1983).\nLa prima serie regolare a debuttare con l'etichetta Epic \u00e8 Dreadstar di Jim Starlin. Si tratta di una serie di fantascienza con personaggi originali creati dall'autore. La pubblicazione esce con data di copertina novembre 1982 e continua la sua distribuzione sotto la Epic fino all'agosto 1986. I diritti dell'opera sono dello stesso Jim Starlin che, difatti a partire dal n.27 decide di lasciare l'etichetta e passare all'editore indipendente First Comics con il quale porter\u00e0 avanti la serie fino al n.64 (marzo 1991).\nChiusura (1996).\nLe ultime serie della linea \"Epic\" vengono distribuite tra il 1993 e il 1994 nonostante il logo venga ufficialmente usato fino al 1996 per terminare la distribuzione in lingua inglese del manga Akira. Infatti i volumi di tale pubblicazione sono stati distribuiti sin dall'inizio dalla \"Marvel\" con l'imprint della \"Epic\". Le cause del fallimento della linea editoriale maggiormente diversificata e adulta della \"Marvel Comics\" sono molteplici ma si possono ridurre a due cause principali:\n1) Tra il 1993 e il 1994 il mercato del fumetto americano affronta il suo pi\u00f9 grande collasso a livello di vendite. La distribuzione diretta si rende conto che le tirature degli albi a fumetti (che in alcuni casi raggiungevano milioni di copie per numero) sono alimentate da acquisti speculativi da parte dei collezionisti che per\u00f2 si cominciano a rendere conto che i fumetti che si trovano in mano non sono destinati a prendere valore in quanto stampati in tirature eccessive. Aumentano quindi le quantit\u00e0 di albi invenduti nei magazzini dei \"Comic Shop\" americani, fattore che ne alimenta la crisi e spesso la chiusura. Il Mercato Diretto \u00e8 proprio ci\u00f2 su cui poggia il sistema distributivo della \"Epic Comics\" che inevitabilmente viene travolta dalla enorme crisi del settore.\n2) Nel 1992 abbiamo la nascita della Image Comics, casa indipendente voluta e fondata dagli artisti pi\u00f9 famosi dell'epoca tra i quali Rob Liefeld, Todd McFarlane, Jim Lee e altri. Questo editore indipendente garantisce agli autori il possesso dei diritti dei personaggi creati e ha una visibilit\u00e0 al pubblico che attira subito l'interesse di tutti gli esperti del settore. Ben presto la \"Epic\" si ritrova a livello editoriale un rivale come la \"Image\" che sembra in grado di soddisfare maggiormente le esigenze di scrittori e disegnatori. L'etichetta \"Marvel\" ha ormai perso l'immagine innovativa e l'appeal dei primi anni ottanta."}
{"id": "3547943", "revid": "106131146", "url": "https://it.wikipedia.org/wiki?curid=3547943", "title": "Camillo Pellegrino (poeta)", "text": "Biografia.\nCamillo Pellegrino \"senior\", da non confondere con lo storico omonimo, suo pronipote, fu un rimatore capuano, appartenente a una generazione di famosi poeti della sua terra, tra cui spiccano Giovan Battista Attendolo e Benedetto dell'Uva.\nIn appendice ad un'antologia che raccoglieva alcune poesie di questi tre autori, apparve con frontespizio proprio un dialogo, \"Il Carrafa o vero Della epica poesia\", stampato a Firenze nel novembre 1584.\nIspiratosi a un colloquio realmente avvenuto presso la Rocca di Mondragone tra Attendolo e Luigi Carafa, principe di Stigliano, il dialogo apre la secolare \"querelle\" tra ariosteschi e tasseschi, assegnando a Torquato Tasso la supremazia nella poesia epica, rispetto ad Ariosto. Protagonisti dell'opera sono appunto Attendolo e il principe, e al primo sono riservate le considerazioni tecniche che lo portano a riscontrare nell'autore della \"Liberata\" una \u00abpoesia nuova\u00bb e uno stile all'avanguardia.\nIn seguito a una risposta stizzita della nascente Accademia della Crusca - in particolare di Leonardo Salviati - sulla supremazia, nella poesia epica, del poeta dell'\"Orlando Furioso\", Pellegrino rispose con una \"Replica\" del 1585.\nFu primicerio della cattedrale di Capua e familiare di Matteo di Capua principe di Conca e di Marcantonio Carafa, cui dedic\u00f2 la sua opera principale, \"Il Carrafa\"."}
{"id": "3547944", "revid": "599013", "url": "https://it.wikipedia.org/wiki?curid=3547944", "title": "Chiesa di San Vito (Gergei)", "text": "San Vito \u00e8 una chiesa di Gergei, edificata nel XIV secolo in stile gotico-catalano. \u00c8 parrocchiale.\nStoria.\nLa chiesa di San Vito \u00e8 stata costruita nel XIV secolo in stile gotico-catalano, e si sa con precisione che venne finita nel 1328, come ricorda una targa dell'epoca che si trova sulla facciata.\nDescrizione.\nL'edificio \u00e8 in stile gotico catalano, bench\u00e9 in alcune parti abbia subito modifiche, dopo la controriforma, in stile barocco.\nLa facciata \u00e8 semplice, in pietra chiara: l'ingresso avviene tramite un portale a tutto sesto ornato da semplici decorazioni tipiche del gotico-catalano.\nL'interno \u00e8 a una navata, e ai lati sono presenti numerose e ricche cappelle\nIl campanile si trova a destra della facciata; \u00e8 a canna quadra, con monofore. \nDel patrimonio della chiesa fanno parte numerosi quadri del XVI secolo, come la Pala della Madonna del Libro, il \"Retrato de la Virgen\" del Maestro di Sanluri, il \"Retablo di Gergei\" di Antioco Mainas.\nDegno di nota l'organo ivi custodito: venne edificato nella seconda met\u00e0 del secolo XVIII dall'artefice Giuseppe Lazzari (originario di Chiavenna)."}
{"id": "3547945", "revid": "104458", "url": "https://it.wikipedia.org/wiki?curid=3547945", "title": "Stadio di Chamonix", "text": ""}
{"id": "3547951", "revid": "104458", "url": "https://it.wikipedia.org/wiki?curid=3547951", "title": "Comitato olimpico francese", "text": ""}
{"id": "3547962", "revid": "767487", "url": "https://it.wikipedia.org/wiki?curid=3547962", "title": "Hronsk\u00e9 K\u013ea\u010dany", "text": "Hronsk\u00e9 K\u013ea\u010dany (in ungherese \"Garamkelecs\u00e9ny\") \u00e8 un comune della Slovacchia facente parte del distretto di Levice, nella regione di Nitra."}
{"id": "3547964", "revid": "287204", "url": "https://it.wikipedia.org/wiki?curid=3547964", "title": "Hronske Klacany", "text": ""}
{"id": "3547970", "revid": "767487", "url": "https://it.wikipedia.org/wiki?curid=3547970", "title": "Hronsk\u00e9 Kosihy", "text": "Hronsk\u00e9 Kosihy (in ungherese \"Garamkeszi\") \u00e8 un comune della Slovacchia facente parte del distretto di Levice, nella regione di Nitra."}
{"id": "3547972", "revid": "124263933", "url": "https://it.wikipedia.org/wiki?curid=3547972", "title": "Rick Ducommun", "text": "Visse quasi tutta la sua vita in Canada, nell'Ontario, con sua moglie e i suoi tre figli, ma si spos\u00f3 a Los Angeles.\nLa sua carriera si \u00e8 svolta principalmente negli USA ed il suo ruolo di maggior rilievo \u00e8 nel film \"L'erba del vicino\", accanto a Tom Hanks.\n\u00c8 morto nel 2015, a 62 anni, per complicazioni del diabete."}
{"id": "3547973", "revid": "287204", "url": "https://it.wikipedia.org/wiki?curid=3547973", "title": "Hronske Kosihy", "text": ""}
{"id": "3547975", "revid": "287204", "url": "https://it.wikipedia.org/wiki?curid=3547975", "title": "Kategoria Superiore 2011-2012", "text": "La Kategoria Superiore 2011-2012 \u00e8 stata la 73\u00aa edizione della massima serie del campionato albanese di calcio disputata tra il 10 settembre 2011 e il 12 maggio 2012. Lo Sk\u00ebnderbeu ha vinto il titolo per la terza volta, la seconda consecutiva.\nCapocannoniere del torneo fu Roland Dervishi (Shkumbini) con 20 reti.\nStagione.\nNovit\u00e0.\nIl numero delle squadre partecipanti pass\u00f2 da 12 a 14.\nPogradeci, Tomori, Kamza ed Apolonia Fier furono promosse dalla Kategoria e Par\u00eb al posto delle retrocesse Besa Kavaj\u00eb ed Elbasani.\nFormula.\nLe squadre partecipanti furono 14 e disputarono un turno di andata e ritorno per un totale di 26 partite.\nLe ultime due classificate vennero retrocesse in Kategoria e Par\u00eb mentre terzultima, quartultima e quint'ultima giocarono uno spareggio contro terza, quarta e quinta della seconda serie per la permanenza nel massimo campionato.\nLe squadre qualificate alle coppe europee furono quattro: la vincente del campionato fu ammessa alla UEFA Champions League 2012-2013; la seconda, la terza classificata e la vincente della coppa d'Albania alla UEFA Europa League 2012-2013.\nClassifica.\nLegenda:\nNote:"}
{"id": "3547977", "revid": "292162", "url": "https://it.wikipedia.org/wiki?curid=3547977", "title": "Siti archeologici ad Agrigento", "text": "Segue una lista dei principali siti archeologici di Agrigento, comune italiano capoluogo di provincia in Sicilia.\nCollina di Girgenti.\nPartendo dalla collina di Girgenti, e in particolare dalla chiesa di Santa Maria dei Greci, incorporato in alzato, in fondazione e nel taglio della roccia, si conserva un tempio dorico del 480-60 a.C., periptero (m 34,70x15,30) di 6x13 colonne, con cella munita di pronao ed opistodomo. Se \u00e8 andata perduta, oltre alle absidi, la fronte orientale, e di quella occidentale sono stati visti negli scavi i soli tagli nella roccia per le fondazioni, sono visibili tuttavia le fondazioni della peristasi meridionale e settentrionale (con alcune colonne incorporate nei muri della chiesa) e della cella, mentre sotto la chiesa \u00e8 visibile, per oltre venti metri, il krepidoma (basamento della colonna) del lato settentrionale. Nell'atrio della chiesa si conservano alcuni elementi dell'alzato, una parte di capitello e tratti del \"geison\".\nCollina dei Templi.\nAl limite sud-est della collina dei Templi, sul margine del suggestivo rialzo si collocano in successione i famosissimi templi di Hera Lacinia, della Concordia, di Eracle, di Zeus Olimpio, di Castore e Polluce e di Efesto; essi sono il vero e proprio simbolo di Agrigento nel mondo.\nOltre ai templi di Eracle, Zeus, Concordia, Hera, Dioscuri, Efesto e Demetra sono da evidenziare il Quartiere di abitazioni ellenistico-romano, il complesso monumentale con la \"Cavea\" della Ekklesiasterion Ellenistica e il Museo archeologico regionale di Agrigento che consente di avere una visione pi\u00f9 completa della presenza greca nella citt\u00e0. Recentemente, (2004) inoltre \u00e8 stato portato alla luce un tempietto romano.\nIpogei.\nGli ipogei (dal greco \u00f9pos, \u201csotto\u201d e g\u00e8os, \u201cterra\u201d) di Agrigento sono cavit\u00e0 e gallerie artificiali, scavate dall'uomo in periodi diversi, nella stessa roccia con la quale sono stati edificati i monumenti storici della citt\u00e0 e buona parte del suo centro storico. La loro funzione era quella di raccogliere le acque sotterranee, ma secondo le ipotesi di molti studiosi gli ipogei avevano anche una funzione di stampo militare/difensivo. \u00c8 stata smentita l'ipotesi che questo sito archeologico avesse una funzione di necropoli, poich\u00e9, oltre alla mancanza di loculi e corredi funerari, le civilt\u00e0 che popolarono questa parte della Sicilia (sicana, greca, romana, araba e normanna) non usavano inumare i cadaveri sotto le citt\u00e0.\nStoria.\nLa prima fonte storica che attesta l'esistenza degli ipogei agrigentini \u00e8 dello storico siceliota Diodoro Siculo. Nella sua opera di storia universale, la Biblioteca Storica, precisamente nei libri XI e XIII (I secolo a.C.), ci sono molte informazioni utili sulla datazione di questi siti archeologici. Secondo le notizie dello storico di Agyrion, intorno al 480 a.C. la citt\u00e0 di Agrigento (in quei tempi colonia greca col nome di Akr\u00e0gas) si dot\u00f2 di un sistema di condotti sotterranei, costruiti sotto la guida di un architetto soprannominato Feace. I lavori di scavo furono agevolati dal fatto che vi era una grande presenza di schiavi cartaginesi, catturati nella famosa Battaglia di Imera, dalla quale ne uscirono vittoriose le citt\u00e0 di Agrigento, governata dal tiranno Terone, e Siracusa, governata da Gelone.\nDescrizione.\nIl percorso complessivo degli ipogei \u00e8 di circa 17 chilometri. Il percorso degli ipogei, a causa del crollo di numerose gallerie e per l'espansione dal centro abitato, \u00e8 diventato praticamente impossibile da studiare. Si possono distinguere quattro grandi \u201ctronchi\u201d in base alla posizione degli antichi condotti:\nPrimo tronco - Tronco Rupe Atenea.\nIl primo tronco dalla Rupe Atenea, sommit\u00e0 orientale della collina di Agrigento, sino ai templi di Castore e Polluce, comprende i seguenti Ipogei: \nSecondo tronco - Tronco dello Sperone.\nIl secondo tronco dello Sperone comprende i seguenti Ipogei: \nTerzo tronco - Tronco di Monserrato.\nIl terzo tronco si trova nel quartiere di Monserrato, a sud della citt\u00e0 e comprende gli Ipogei:\nQuarto tronco - Tronco del Colle.\nIl quarto tronco del Colle, parte occidentale della citt\u00e0, \u00e8 costituito dai seguenti Ipogei: \nAspetti geologico-applicativi.\nDal punto di vista litologico, gli ipogei sono realizzati in una tenera calcarenite, una materia particolarmente porosa che consente all'acqua piovana e alle acque restituite dalle argille sottostanti di trasudare. \u00c8 un composto ricco di fossili, di un colore che va dal giallo rossiccio al giallo chiaro. Gli ipogei furono concepiti come vere e proprie gallerie drenanti per raccogliere l'acqua filtrata dal tetto e dalle pareti e convogliarla, seguendo il verso idraulico, dalla collina sino alla valle.\nLe gallerie hanno una forma rettangolare o con tetto a volta e sono scavate interamente nella roccia; i cunicoli, rispetto al piano urbano calpestabile, si trovano ad una profondit\u00e0 che va dai 20 ai 30 metri. Si possono per\u00f2 trovare, nelle porzioni pi\u00f9 basse del territorio urbano di Agrigento, delle gallerie realizzate in scavo a cielo aperto, le quali sono state coperte con lastre di roccia; la loro sezione ha un'altezza variabile tra 1.80 e 2,10 m e una larghezza compresa tra 0,95 e 1,10 m.\nLo scavo di tutti gli ipogei, delle stanze e dei pilastri \u00e8 stato realizzato con grande maestria utilizzando il piccone e cavando la roccia a conci.\nA distanza irregolare, lungo il percorso dei cunicoli e in corrispondenza di curve e diramazioni, sono stati rinvenuti dei pozzi di forma circolare che salgono dai cunicoli restringendosi come imbuti puntati verso l'alto. Ogni pozzo \u00e8 dotato di una scala, ricavata nella roccia, che evidentemente permetteva di risalire fino al piano campagna. Si pu\u00f2 ipotizzare che questi pozzi avessero la funzione di incrementare le capacit\u00e0 drenanti dei cunicoli, intercettando ogni pi\u00f9 piccolo stillicidio e accelerando l'infiltrazione verso i cunicoli stessi.\nIpogeo Giacatello.\n\u00c8 uno degli ipogei pi\u00f9 conosciuti e si trova nell'omonima contrada. Lo si pu\u00f2 raggiungere prendendo per un viottolo che si apre a lato della strada che conduce al Museo archeologico nazionale di Agrigento, accanto alla chiesa di S.Nicola. Superato l'ingresso, si raggiunge un grande ambiente il cui spazio corrisponde a 19 metri quadrati e la cui altezza a poco pi\u00f9 di 2 metri, puntellato da ben 49 pilastri disposti in diverse file. Il locale riceve luce solare grazie ai lucernai posti in alto, ma in compenso entra anche acqua piovana, pietre, fango e sterpaglia. L'ipogeo si presenta in buono stato. I pilastri, infatti, sono ancora ben compatti e conservano tracce dell'intonaco idraulico di cui erano rivestiti.\nIpogeo Purgatorio.\nUbicato quasi al centro del colle di Agrigento, \u00e8 il pi\u00f9 grande fra tutti gli ipogei akragantini. La sua importanza \u00e8 dovuta alle anomalie strutturali che lo differenziano rispetto agli altri ipogei. L'ipogeo Purgatorio, infatti, ha una struttura labirintica e tante stanze di misure diverse. Secondo le ipotesi di Calogero Miccich\u00e9 , l'ipogeo Purgatorio \u00e8 stato realizzato in due fasi distinte per diversi scopi: in una prima fase, collocabile in et\u00e0 ellenistica, fu creato per usi idrici (come d'altronde tutti gli altri ipogei); in una seconda fase, che va dal IX al X secolo d.C (coincidente con la dominazione araba), l'ipogeo fu modificato a forma di labirinto per scopi difensivi e militari. Il suo attuale ingresso venne ricavato nel 1850, presso l'omonima piazza. Le misure dei cunicoli sono di 2 metri in altezza e 1 metro e 10 centimetri in larghezza. L'ipogeo pu\u00f2 essere visitato solo da esperti speleologi in quanto non sono stati portati avanti i lavori di consolidamento.\nIpogeo del Santuario Rupestre di Demetra.\n\u00c8 uno dei pi\u00f9 antichi ipogei. La sua costruzione la si fa risalire ad un periodo addirittura precedente alla fondazione di Akr\u00e0gas, precisamente all'VII secolo a.C. Molti studiosi ritengono che questo ipogeo sia stato scavato per rifornire di acqua le vasche del santuario, destinate alle cerimonie di purificazione. Entrando da una grotta in cui si trova la conca, si arriva in un sotterraneo scavato nella roccia, alto 1 metro e 90 centimetri e largo 95 centimetri, che, superati 50 metri, si restringe a causa dell'accumulo di terriccio, fino alla completa occlusione della galleria.\nIpogeo degli Ulivi.\nSituato a circa 300 metri a nord-ovest dal tempio di Eracle, \u00e8 accessibile solo da un'imboccatura piuttosto agevole che immette in un corridoio tortuoso e stretto. Il pavimento \u00e8 abbondantemente coperto di fango, rendendo impervia la traversata. Dopo un percorso lineare di circa 32 metri, l'ipogeo si biforca in due rami in direzione sud est: il ramo principale termina dopo 52 metri, l'altro dopo circa 50 metri. Entrambi si presentano in ottimo stato e conservano visibili tracce di una discreta attivit\u00e0 di percolazione e raccolta d'acqua. L'altezza media dei cunicoli \u00e8 di 1,65 metri, e la larghezza di 72 centimetri.\nIpogeo degli Archi.\n\u00c8 situato nella zona settentrionale di Villaseta. L'ingresso immette in due vasche di notevoli proporzioni (12 metri in lunghezza e 5 in larghezza) che raccolgono l'acqua. L'ipogeo procede con un percorso tortuoso, che si sviluppa in direzione nord-est e, dopo aver percorso 80 metri, il percorso viene interrotto da un muro di fattura moderna.\nIpogeo dei Rovi.\nSi trova nel giardino della Kolymbetra, in direzione del tempio di Vulcano. Anch'esso \u00e8 caratterizzato da una biforcazione, a due metri dall'entrata: il ramo principale si snoda in direzione est per 65 metri, affacciando all'esterno; il ramo secondario, invece, si eleva di 1,50 metri, attraversando il ramo primario. A causa della scarsa consistenza della pavimentazione nel tratto che passa sopra al ramo principale, non \u00e8 stato possibile esplorare tutto l'ipogeo.\nNel tratto iniziale si trovano abbondanti tracce di acqua, che in alcuni punti arrivano a 20 centimetri di altezza. L'altezza media dei cunicoli \u00e8 rispettivamente di 1,68 metri e la loro larghezza di 80 centimetri.\nSituazione attuale.\nA causa del disboscamento delle pendici, della costruzione di acquedotti moderni e delle fognature, i cunicoli non sono pi\u00f9 in uno stato di buona conservazione, ma sono tuttora ricchi di acque fluenti.\nSi ipotizza addirittura che, vista la posizione della frana rispetto alla rete di cunicoli e le difficolt\u00e0 interpretative dei fenomeno di instabilit\u00e0, la frana verificatasi ad Agrigento nel 1966 sia stata causata dal crollo di alcune cavit\u00e0 sotterranee che fanno parte degli ipogei."}
{"id": "3547980", "revid": "729019", "url": "https://it.wikipedia.org/wiki?curid=3547980", "title": "Kalamity", "text": "Carriera nel pro wrestling.\nGli inizi (2004-2009).\nKalamity ha iniziato a frequentare il wrestling grazie al suo ex-fidanzato che spesso la portava a show di wrestling che subito le piacquero a tal punto che nel giro di pochi mesi inizi\u00f2 a lavorare come manager a bordo ring per diversi wrestler. Dopo poco le fu chiesto di iniziare ad allenarsi come wrestler e cos\u00ec inizi\u00f2 la sua carriera come wrestler professionista. Dopo un duro allenamento di 6 mesi Kalamity ha fatto il suo debutto nel pro wrestling e da allora ha continuato a lottare quasi esclusivamente nella zona del Qu\u00e9bec, allontanandosi raramente solo per lottare nell'Ontario e una volta nel New Jersey, Stati Uniti dove ha perso contro LuFisto in un numero 1 Contender's Match per il titolo femminile detenuto da Sara Del Rey. Nei primi anni della sua carriera Kalamity ha lavorato soprattutto per la GEW e per la ALF, una federazione tutta al femminile con sede a Montreal, dove ha iniziato a sviluppare la sua gimmick di \"regina del terrore\" che l'ha poi accompagnata dal 2009 ai giorni nostri.\nnCw Femmes Fatales (2009-presente).\nCon la chiusura della ALF LuFisto e Stephane Bruyere decisero di rilanciare una nuova categoria femminile nella zona di Montreal e questa volta col supporto della Northern Championship Wrestling. Con LuFisto a lavorare come Multimedia Designer e contatto per le wrestler e Stephane Bruyere i due annunciarono il debutto della NCW Femmes Fatales per il 5 settembre. Kalamity \u00e8 stata una delle 18 wrestler ad essere scelte per lo show di debutto dove lei ha lottato in un Fatal 4 Way ad eliminazione che ha visto la presenza anche di Anna Minoushka, Mary Lee Rose e Roxie Cotton. Kalamity vinse il match eliminando per ultima Mary Lee Rose per sottomissione, guadagnandosi cos\u00ec il diritto di lottare contro una wrestler statunitense al secondo show che si sarebbe tenuto il 6 febbraio 2010. Il 6 febbraio, al secondo show, Kalamity ha lottato contro Cheerleader Melissa nel Main Event dello show ma ha perso per squalifica quando Cat Power \u00e8 intervenuta ad attaccare Melissa. Le due hanno poi pestato la Californiana fin quando LuFisto non \u00e8 intervenuta a salvarla portando cos\u00ec ad un Main Event No DQ Tag Team Match che \u00e8 iniziato in quello stesso momento. A vincere il match \u00e8 stato il team di LuFisto e Cheerleader Melissa che si \u00e8 portata a casa la vittoria quando Melissa ha messo a segno il suo Air Raid Crash su Kalamity. Per il terzo show fu annunciato un Torneo per l'nCw Femmes Fatales Championship al quale ha preso parte anche Kalamity che nel primo round, che si \u00e8 tenuto il 5 giugno 2011, ha sconfitto la debuttante Sweet Cherrie con il suo Kalamity Driver. Nel Volume successivo, il 23 ottobre 2010, Kalamity \u00e8 stata sconfitta nell'Opening Match da LuFisto venendo cos\u00ec eliminata dal torneo. Quella stessa sera Kalamity ha assestato un Kalamity Driver su LuFisto durante il corso del finale con Portia Perez. Nonostante ci\u00f2 LuFisto riusc\u00ec a vincere il titolo e Kalamity nel frattempo fu scortata nel Backstage da Mercedes Martinez.\nLa rissa che scoppi\u00f2 tra Kalamity e Mercedes Martinez nel Main Event del Volume 4 ha portato le due a sfidarsi in un Singles Match nel Volume 5, il 12 marzo 2011, ma nonostante tutto Kalamity non \u00e8 riuscita a portarsi a casa la vittoria venendo schienata dopo un Fisherman Buster. Nel post match Mercedes le ha offerto una stretta di mano che Kalamity ha per\u00f2 rifiutato. Le due si sono poi affrontate nuovamente nel Main Event del Volume 6, che si \u00e8 tenuto il 4 giugno 2011, in un Tag Team Match che ha visto Mercedes fare coppia con Cheerleader Melissa e Kalamity fare coppia con Portia Perez. Dopo un match molto lottato ad ottenere la vittoria \u00e8 stato il team di Mercedes e Melissa che hanno ottenuto la vittoria con un Air Raid Crash sulla Perez.\nNorthern Championship Wrestling (2010-presente).\nKalamity ha fatto il suo debutto per la Northern Championship Wrestling (nCw), la promotion sorella della NCW Femmes Fatales, il 1\u00ba maggio 2010 in un Singles Match contro Mary Lee Rose. Il match fin\u00ec in No Contest quando Anna Minoushka ha attaccato Mary Lee Rose. Nel post match LuFisto ha effettuato un promo annunciando il ritorno sul quadrato di una Wrestler che nel passato aveva avuto un lungo feud con Kalamity. Proprio in quel momento Sweet Cherrie ha fatto il suo ritorno attaccando Anna Minoushka e Kalamity sfidandole poi ad un tag team match per ChallangeMania 18. Il 15 maggio 2010, a Challangemania 18, Kalamity e Anna Minoushka hanno sconfitto Sweet Cherrie e Mary Lee Rose con uno Spear di Anna su Mary.\nDopo un'intera estate di assenza Kalamity \u00e8 tornata in nCw il 4 settembre 2010 dove ha sconfitto in uno squash match Angie Skye. Il 2 ottobre, per creare hype attorno alla sua contesa con LuFisto per il 23 ottobre all'evento NCW Femmes Fatales, Kalamity ha fatto coppia con Chakal perdendo contro LuFisto e Van Hawk. Dopo aver perso contro LuFisto nella nCw Femmes Fatales, nel Volume 4, Kalamity ha fatto coppia con Joey Sopra il 4 dicembre 2010 lottando contro LuFisto e Angie Skye, tuttavia il match \u00e8 finito in No Contest dopo che Angie Skye ha turnato Heel su LuFisto attaccandola con la sua stessa cintura e alleandosi di conseguenza con Kalamity e Joey Soprano. Il feud tra le due non ha fatto altro che incrementare e l'8 gennaio 2011 le due si sono sfidate in un Tag Team Match che ha visto Kalamity fare coppia con la sua nuova alleata Angie Skye e LuFisto fare coppia con la sua prima allieva Sweet Cheerie. Ad ottenere la vittoria \u00e8 stato il team della campionessa che ha ottenuto la vittoria mettendo a segno il Kalamity Driver proprio su Angie Skye. Nel post match Kalamity ha lanciato una sfida a LuFisto per l'nCw Femmes Fatales Championship a PowerPlay; sfida che \u00e8 stata accettata da LuFisto. Il 22 gennaio 2011, a PowerPlay, LuFisto ha mantenuto il proprio titolo contro Kalamity in un match molto combattuto dopo aver messo a segno il proprio Burning Hammer per il conto di 3.\nDopo quella sconfitta Kalamity si \u00e8 un po' allontanata dal giro titolato e si \u00e8 dedicata un po' al suo record personale in nCw, concentrandosi soprattutto sulle vittorie. Kalamity ha infatti iniziato una winning streak, sconfiggendo prima il 5 febbraio 2011 la Sherbrooke Connection (Kira &amp; Loue) facendo coppia con Angie Skye, poi la sua stessa compagna Angie Skye il 7 maggio 2011 e ha poi vinto un Triple Threat il 14 maggio 2011 a Challangemania 2011 sconfiggendo Angie Skye e Kira. Il 18 giugno 2011 Kalamity ha turnato Face attaccando Joey Soprano al termine di un match titolato tra LuFisto e Angie Skye. Al termine dell'attacco Kalamity e LuFisto si sono poi strette la mano in segno di rispetto consolidando cos\u00ec anche un'alleanza."}
{"id": "3547981", "revid": "599013", "url": "https://it.wikipedia.org/wiki?curid=3547981", "title": "L\u00e9ster Blanco", "text": ""}
{"id": "3547983", "revid": "767487", "url": "https://it.wikipedia.org/wiki?curid=3547983", "title": "I\u0148a", "text": "I\u0148a (in ungherese \"\u00c9ny\") \u00e8 un comune della Slovacchia facente parte del distretto di Levice, nella regione di Nitra."}
{"id": "3547987", "revid": "767487", "url": "https://it.wikipedia.org/wiki?curid=3547987", "title": "Ipe\u013esk\u00e9 \u00da\u013eany", "text": "Ipe\u013esk\u00e9 \u00da\u013eany (in ungherese \"Ipolyf\u00f6d\u00e9mes\") \u00e8 un comune della Slovacchia facente parte del distretto di Levice, nella regione di Nitra."}
{"id": "3547988", "revid": "287204", "url": "https://it.wikipedia.org/wiki?curid=3547988", "title": "Ipelske Ulany", "text": ""}
{"id": "3547990", "revid": "74801", "url": "https://it.wikipedia.org/wiki?curid=3547990", "title": "170. Infanterie-Division", "text": "La 170\u00aa Divisione di fanteria (in tedesco 170. Infanterie-Division) fu una divisione dell'esercito tedesco, attiva durante la seconda guerra mondiale principalmente sul fronte orientale.\nStoria.\nLa 170\u00aa Divisione fu costituita nel campo d'addestramento di Munster, Wehrkreis X (regione militare n. 10, corrispondente allo Schleswig-Holstein e all'Hannover settentrionale), il 1\u00ba dicembre 1939, come parte della settima ondata di mobilitazione; come tutte le divisioni di fanteria tedesche, l'unit\u00e0 era strutturata su tre reggimenti di fanteria (Grenadier-Regiment 391, Grenadier-Regiment 399 e Grenadier-Regiment 401) ed un reggimento d'artiglieria (Artillerie-Regiment 240), oltre a varie unit\u00e0 di supporto. Nell'aprile del 1940 l'unit\u00e0 fu destinata all'operazione Weser\u00fcbung, venendo impiegata nell'invasione della Danimarca: schierata sulla frontiera terrestre tra Germania e Danimarca, nelle prime ore del 9 aprile la divisione attravers\u00f2 il confine e si rivers\u00f2 nella penisola dello Jutland, incontrando una debole resistenza da parte delle forze danesi prima della loro capitolazione alle 8:30 di quello stesso giorno. Nel luglio seguente la divisione fu spostata sul fronte occidentale, svolgendo per lo pi\u00f9 compiti d'occupazione a Lilla e nel nord della Francia.\nNel maggio del 1941 la divisione fu spostata in Romania alle dipendenze dell'11. Armee, svolgendo attivit\u00e0 d'addestramento per l'Esercito rumeno. Il 22 giugno 1941 l'unit\u00e0 prese quindi parte all'operazione \"Barbarossa\", l'attacco tedesco contro l'Unione Sovietica, inserita nel Gruppo d'armate Sud del feldmaresciallo Gerd von Rundstedt: la 170\u00aa Divisione combatt\u00e9 duramente in Bessarabia e nell'Ucraina meridionale, e partecip\u00f2 anche all'invasione della Crimea tra la fine di settembre ed i primi di novembre del 1941, catturando i porti di Feodosia e Ker\u010d'. Dopo essere stata impiegata davanti alle fortificazioni di Sebastopoli subendo gravi perdite, tra l'8 ed il 21 maggio 1942 la divisione partecip\u00f2 all'operazione Trappenjagd contro le forze sovietiche che avevano ricatturato Ker\u010d, infliggendo loro una dura sconfitta. La divisione fu poi nuovamente trasferita davanti Sebastopoli, partecipando all'attacco finale alla fortezza a partire dal 7 giugno: schierata sul settore meridionale della linea del fronte, consegu\u00ec un importante successo la sera del 28 giugno, quando con un attacco notturno apr\u00ec una breccia nella linea fortificata sovietica sulla cresta di Sapun; Sebastopoli stessa cadde infine il 4 luglio seguente.\nConcluse le operazioni in Crimea, nel settembre del 1942 la divisione fu spostata alle dipendenze del Gruppo d'armate Nord, partecipando quindi all'assedio di Leningrado; costretta a ripiegare sotto i colpi delle offensive sovietiche nel gennaio del 1944, la divisione si ritir\u00f2 con il resto del Gruppo d'armate nell'Estonia settentrionale, combattendo poi duramente nella battaglia di Narva (2 febbraio - 19 settembre 1944) dove sub\u00ec gravi perdite, in parte rimpiazzate tramite l'assorbimento dei resti della 10. Luftwaffen-Feld-Division. Nel luglio del 1944 fu trasferita d'urgenza dal fronte di Narva al Gruppo d'armate Centro in Lituania, per prendere parte ai tentativi tedeschi di arrestare l'operazione Bagration sovietica: combatt\u00e9 duramente a Vilnius, prima di ritirarsi con i resti del suo Gruppo d'armate nella Prussia orientale; qui venne coinvolta nell'offensiva della Prussia orientale lanciata dai sovietici ai primi di gennaio del 1945, combattendo duramente e subendo gravi perdite prima di essere intrappolata con altre unit\u00e0 tedesche nella sacca di Braunsberg-Heiligenbeil nel marzo seguente. Il 29 marzo 1945, con il collasso della sacca, il grosso della divisione fu fatto prigioniero dai sovietici nella penisola di Hel; prima della resa un certo numero di appartenenti alla divisione erano stati evacuati via mare dalla sacca e trasferiti a Kiel, dove infine si arresero ai britannici l'8 maggio seguente alla conclusione delle ostilit\u00e0 in Europa."}
{"id": "3547991", "revid": "858648", "url": "https://it.wikipedia.org/wiki?curid=3547991", "title": "Gianni Proia", "text": "Biografia.\n\u00c8 conosciuto soprattutto per aver creato il ciclo cinematografico \"mondo di notte\", sottogenere del Mondo movie. Debutt\u00f2 nel cinema a quarant'anni, nel 1961, dirigendo la seconda unit\u00e0 nel film \"America di notte\". Nello stesso anno intraprese la sua prima produzione con la pellicola \"Il mondo di notte\", che ebbe un discreto successo. Un anno dopo gir\u00f2 anche il seguito \"Il mondo di notte numero 2\", che fu la sua prima regia, e nel 1964 il terzo capitolo \"Il mondo di notte n\u00b0 3\". Nel 1969 gir\u00f2 il lungometraggio \"Realt\u00e0 romanzesca\". Concluse la sua carriera nel 1976 con il film \"Mondo di notte oggi\"."}
{"id": "3547995", "revid": "1305772", "url": "https://it.wikipedia.org/wiki?curid=3547995", "title": "Io ballo fuori tempo", "text": "Io ballo fuori tempo \u00e8 il primo album del cantante Luca Leoni, uscito nel 2005 per l'etichetta Atlantic Records e Show Reel.\nL'uscita dell'album \u00e8 stata anticipata dal singolo \"Ballo fuori tempo\", e contiene 9 tracce.. Le canzoni sono di genere pop e bossa nova; oltre all'incontro tra Leoni e Christian Lisi.\nL'album rimane nella Top 100 del Music Control per quattro mesi.\nAlcuni siti hanno detto che le canzoni assomigliano allo stile di Mario Venuti, Niccol\u00f2 Fabi e Max Gazz\u00e8 (come nelle canzoni \"Ballo fuori tempo\" e \"Chris\") a Daniele Silvestri (nella canzone \"Tanto vado in Svizzera\") e poi le altre canzoni assomigliano ai stili dei cantanti Alex Britti e Sud Sound System\nTracce.\nLe tracce sono:"}
{"id": "3547997", "revid": "110157", "url": "https://it.wikipedia.org/wiki?curid=3547997", "title": "Ipe\u013esk\u00fd Sokolec", "text": "Ipe\u013esk\u00fd Sokolec (in ungherese \"Ipolyszak\u00e1llos\") \u00e8 un comune della Slovacchia facente parte del distretto di Levice, nella regione di Nitra."}
{"id": "3547998", "revid": "287204", "url": "https://it.wikipedia.org/wiki?curid=3547998", "title": "Ipelsky Sokolec", "text": ""}
{"id": "3548001", "revid": "119521132", "url": "https://it.wikipedia.org/wiki?curid=3548001", "title": "Lorraine Pilkington", "text": "Ha partecipato alla serie televisiva \"Britannia High\" (2008) di Brian Grant, Declan O'Dwyer, Minkie Spiro, dove ha interpretato la parte di Anna 6. \nNel 2007 ha inoltre lavorato con Guy Jenkin, Andy Hamilton per la realizzazione della serie \"Outnumbered\", dove ha interpretato la parte di Barbara."}
{"id": "3548002", "revid": "1793900", "url": "https://it.wikipedia.org/wiki?curid=3548002", "title": "Baia di Bombetoka", "text": "La baia di Bombetoka \u00e8 una baia del Madagascar nord-occidentale, formata dall'estuario del fiume Betsiboka, nel punto in cui sfocia nel canale del Mozambico.\nLe coste della baia ospitano una delle foreste litoranee a mangrovie pi\u00f9 estese del Madagascar; tra le specie vegetali presenti vi sono \"Rhizophora mucronata\", \"Avicennia marina\", \"Sonneratia alba\", \"Ceriops tagal\", \"Bruguiera gymnorrhiza\", \"Xylocarpus granatum\", \"Xylocarpus moluccensis\", \"Lumnitzera racemosa\" e \"Heritiera littoralis\"."}
{"id": "3548005", "revid": "3115", "url": "https://it.wikipedia.org/wiki?curid=3548005", "title": "Jablo\u0148ovce", "text": "Jablo\u0148ovce (in ungherese \"Hontalm\u00e1s\") \u00e8 un comune della Slovacchia facente parte del distretto di Levice, nella regione di Nitra."}
{"id": "3548006", "revid": "287204", "url": "https://it.wikipedia.org/wiki?curid=3548006", "title": "Jablonovce", "text": ""}
{"id": "3548008", "revid": "1573940", "url": "https://it.wikipedia.org/wiki?curid=3548008", "title": "Thyene", "text": "Thyene \u00e8 un genere di ragni appartenente alla famiglia Salticidae.\nDistribuzione.\nLe 46 specie oggi note di questo genere sono state rinvenute in Africa, Europa, Queensland, Cina, Filippine, Bali e Nepal.\nIn Italia \u00e8 stata reperita una sola specie di questo genere, la T. imperialis\nTassonomia.\nConsiderato un sinonimo posteriore di \"Mithion\" a seguito di un lavoro di Pr\u00f3szynski del 1997 (attraverso il trasferimento della specie tipo che precedentemente era appunto classificata nel genere Mithion dalla ICZN).\nRitenuto anche un sinonimo posteriore di \"Gangus\" a seguito di un lavoro degli aracnologi Pr\u00f3szynski &amp; Deeleman-Reinhold, 2010 e di \"Paramodunda\" Lessert, 1925 attraverso due studi di Pr\u00f3szynski del 1990 e del 1992.\nA dicembre 2010, si compone di 46 specie e tre sottospecie:"}
{"id": "3548016", "revid": "1684799", "url": "https://it.wikipedia.org/wiki?curid=3548016", "title": "Jesensk\u00e9 (Nitra)", "text": "Jesensk\u00e9 (in ungherese \"Set\u00e9tk\u00fat\") \u00e8 un comune della Slovacchia facente parte del distretto di Levice, nella regione di Nitra."}
{"id": "3548019", "revid": "767487", "url": "https://it.wikipedia.org/wiki?curid=3548019", "title": "Jur nad Hronom", "text": "Jur nad Hronom (in ungherese \"Garamszentgy\u00f6rgy\") \u00e8 un comune della Slovacchia facente parte del distretto di Levice, nella regione di Nitra."}
{"id": "3548021", "revid": "767487", "url": "https://it.wikipedia.org/wiki?curid=3548021", "title": "An Unseen Enemy", "text": "An Unseen Enemy \u00e8 un cortometraggio muto del 1912 diretto da David W. Griffith. Il primo film dove le sorelle Gish sono protagoniste.\nProduzione.\nIl film fu prodotto dalla Biograph Company e venne girato a New York.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche USA il 9 settembre 1912. Una riedizione del film fu distribuita il 24 settembre 1915."}
{"id": "3548023", "revid": "767487", "url": "https://it.wikipedia.org/wiki?curid=3548023", "title": "Genoa 1893 1978-1979", "text": "Questa voce raccoglie le informazioni riguardanti il Genoa 1893 nelle competizioni ufficiali della stagione 1978-1979.\nStagione.\nStagione tribolata quella del Genoa, con tre cambi di allenatore, nel tentativo di raddrizzare una partenza non adeguata alle aspettative. Ma dopo un discreto girone di andata, nel ritorno si \u00e8 fatto peggio, restando invischiati fino al termine del torneo nel cercare di evitare la quarta retrocessione. Per scendere di categoria al Varese, al Rimini ed alla Nocerina gi\u00e0 retrocessi, si \u00e8 aggiunto sul filo di lana il Foggia che ha disputato un girone di ritorno disastroso, il Genoa si \u00e8 salvato grazie alle due ultime vittorie. Sono saliti in Serie A l'Udinese, il Cagliari ed il Pescara.\nUnica soddisfazione di questa stagione rossobl\u00f9, il primo posto di Giuseppe Damiani nella classifica dei marcatori della serie cadetta con 17 reti\nNella Coppa Italia il grifone disputa, prima del campionato, il sesto girone di qualificazione, raggruppamento vinto dal Napoli che accede ai Quarti di finale della manifestazione.\nMaglie.\nLa maglia per le partite casalinghe presentava i colori rossoblu.\nOrganigramma societario.\nArea direttiva\nArea tecnica"}
{"id": "3548024", "revid": "767487", "url": "https://it.wikipedia.org/wiki?curid=3548024", "title": "Kaln\u00e1 nad Hronom", "text": "Kaln\u00e1 nad Hronom (in ungherese \"K\u00e1lna\") \u00e8 un comune della Slovacchia facente parte del distretto di Levice, nella regione di Nitra."}
{"id": "3548026", "revid": "287204", "url": "https://it.wikipedia.org/wiki?curid=3548026", "title": "Kalna nad Hronom", "text": ""}
{"id": "3548031", "revid": "1573940", "url": "https://it.wikipedia.org/wiki?curid=3548031", "title": "Dobsonia anderseni", "text": "Il pipistrello della frutta dal dorso nudo di Andersen (Dobsonia anderseni ) \u00e8 un pipistrello appartenente alla famiglia degli Pteropodidi, diffuso nell'Arcipelago delle Bismarck.\nDescrizione.\nDimensioni.\nPipistrello di medie dimensioni, con lunghezza dell'avambraccio tra 113,6 e 132,5\u00a0mm, la lunghezza della testa e del corpo tra 131,8 e 205\u00a0mm, la lunghezza della coda tra 22,2 e 40\u00a0mm e un peso fino a 258\u00a0g.\nAspetto.\nLa testa \u00e8 nerastra, mentre la parte dorsale del collo e le parti ventrali sono marroni scure. L'addome \u00e8 cosparso di peli color ocra. Le orecchie sono lunghe e appuntite. Le membrane alari sono attaccate lungo la spina dorsale come in tutte le specie di \"Dobsonia\". La coda \u00e8 ben sviluppata, mentre l'uropatagio \u00e8 ridotto ad una sottile membrana lungo la parte interna degli arti inferiori. Gli artigli sono bianchi.\nBiologia.\nComportamento.\nForma grandi colonie all'interno di grotte, negli alberi cavi e in tunnel costruiti dall'uomo.\nAlimentazione.\nSi nutre di frutta.\nRiproduzione.\nLe femmine danno alla luce i piccoli probabilmente tra giugno e agosto.\nDistribuzione e habitat.\nQuesta specie \u00e8 diffusa nell'Arcipelago delle Bismarck: Nuova Britannia, Nuova Irlanda, Isola del Duca di York, Dyaul, Umboi; Isole dell'Ammiragliato: Manus, Ponam, Los Negros; Isole Mussau: Emirau, Mussau; Karkar, Bagabag, Boang, Lihir, Tabar, Sakar, Tolokiwa.\nGli individui delle Isole dell'Ammiragliato potrebbero appartenere ad una sottospecie ancora non descritta.\nVive in molti tipi di habitat, inclusi luoghi con la presenza umana, fino a 1.500 metri di altitudine.\nTassonomia.\nAltre specie simpatriche dello stesso genere: \"D. praedatrix\".\nStato di conservazione.\nLa IUCN Red List, considerato il vasto areale e la popolazione numerosa, classifica \"D. anderseni\" come specie a rischio minimo (LC)."}
{"id": "3548033", "revid": "767487", "url": "https://it.wikipedia.org/wiki?curid=3548033", "title": "Ke\u0165", "text": "Ke\u0165 (in ungherese \"\u00c9rsekk\u00e9ty\") \u00e8 un comune della Slovacchia facente parte del distretto di Levice, nella regione di Nitra."}
{"id": "3548035", "revid": "110157", "url": "https://it.wikipedia.org/wiki?curid=3548035", "title": "Koz\u00e1rovce", "text": "Koz\u00e1rovce (in ungherese \"Garamkov\u00e1csi\") \u00e8 un comune della Slovacchia facente parte del distretto di Levice, nella regione di Nitra."}
{"id": "3548036", "revid": "287204", "url": "https://it.wikipedia.org/wiki?curid=3548036", "title": "Kozarovce", "text": ""}
{"id": "3548038", "revid": "729019", "url": "https://it.wikipedia.org/wiki?curid=3548038", "title": "Campionati del mondo di corsa campestre 2008", "text": "Il XXXVI Campionato mondiale di corsa campestre si \u00e8 disputato a Edimburgo, in Scozia, in Gran Bretagna, il 30 marzo 2008 all'Holyrood Park. Vi hanno preso parte 448 atleti in rappresentanza di 57 nazioni. Il titolo maschile \u00e8 stato vinto da Kenenisa Bekele mentre quello femminile da Tirunesh Dibaba.\nNazioni partecipanti.\nQui sotto sono elencate le nazioni che hanno partecipato a questi campionati (tra parentesi il numero degli atleti per ciascuna nazione):"}
{"id": "3548041", "revid": "767487", "url": "https://it.wikipedia.org/wiki?curid=3548041", "title": "Kr\u0161kany", "text": "Kr\u0161kany (in ungherese \"Keresk\u00e9ny\") \u00e8 un comune della Slovacchia facente parte del distretto di Levice, nella regione di Nitra."}
{"id": "3548042", "revid": "287204", "url": "https://it.wikipedia.org/wiki?curid=3548042", "title": "Krskany", "text": ""}
{"id": "3548044", "revid": "287204", "url": "https://it.wikipedia.org/wiki?curid=3548044", "title": "Biblioteca Fardelliana", "text": "La Biblioteca Fardelliana \u00e8 una storica biblioteca pubblica ed emeroteca di Trapani, fondata nel 1830 dal nobile trapanese Giovanbattista Fardella, allora ministro della guerra del Regno delle Due Sicilie, sita nella ex chiesa San Giacomo, un tempo sede della Confraternita della Carit\u00e0 della Santa Croce.\nStoria.\nIl generale Fardella di Torrearsa don\u00f2 gran parte dei suoi libri e carteggi e, insieme allo storico Giuseppe Di Ferro, apr\u00ec al pubblico la \"Pubblica Biblioteca Comunale del Capovalle\", che nel marzo 1831 divenne \"Fardelliana\", e posta nel Palazzo della Compagnia dei Bianchi. \nLa sede, dopo il 1860, fu posta nella ex \"chiesa di S. Giacomo Maggiore\" edificata nel XIII secolo dai Cavalieri dell'ordine equestre di San Giacomo di Compostela, ristrutturata nel secolo XVI e da Giovanni Biagio Amico nel 1740-47.\nLa biblioteca si costitu\u00ec in Ente morale il 9 settembre 1889, condotanti il Comune e la Provincia di Trapani, e dal 2014 con bilancio a carico del solo Comune.\nL'edificio fu restaurato nel 2008 dalla Regione con circa un milione di euro dei fondi UE del POR 2000-2006. Le colonne che si possono ammirare nella \"Sala Fardella\" furono portate dalla chiesa di San Rocco e sono gli ultimi reperti della Trapani araba.\nOpere.\nLa biblioteca ha un patrimonio totale di oltre 170.000 volumi,\ncompresi manoscritti antichi miniati, incunaboli, corali, l'archivio del Senato cittadino, i carteggi di Antonio Scontrino, Giuseppe Polizzi, Alberto Buscaino Campo, Vincenzo Fardella di Torrearsa e Nunzio Nasi. Il testo pi\u00f9 antico \u00e8 un incunabolo di Sant'Agostino stampato a Colonia nel 1467. Contiene oltre 145\u00a0000 documenti e un'attrezzata emeroteca.\nLa rivista.\nLa Biblioteca edita dal 1982 una rivista quadrimestrale, che prende nome di \"La Fardelliana\". La presentazione del primo numero fu fatta dall'allora parlamentare regionale Vincenzo Occhipinti.\nL'ultimo numero \u00e8 del 1999."}
{"id": "3548047", "revid": "767487", "url": "https://it.wikipedia.org/wiki?curid=3548047", "title": "Juninho (calciatore 1982)", "text": ""}
{"id": "3548049", "revid": "125050165", "url": "https://it.wikipedia.org/wiki?curid=3548049", "title": "Time Bokan - Le macchine del tempo", "text": " \u00e8 un OAV che unisce in forma di crossover le seguenti serie Time Bokan: \"La macchina del tempo\", \"Yattaman\", \"Zenderman\", \"I predatori del tempo\", \"Calendar Men\", \"Ippatsuman\" e \"Itadakiman\". Creata dalla Tatsunoko nel 1993, il primo OAV ha avuto cos\u00ec successo che ne \u00e8 stato creato un secondo nel 1994 inserendovi personaggi presi da altre serie della Tatsunoko come \"Gatchaman\", \"Tekkaman\", \"Polymar\" e \"Kyashan\". L'edizione italiana \u00e8 stata curata dalla Yamato Video ed \u00e8 andata in onda sul canale satellitare Man-ga il 31 dicembre 2010.\nTrama.\nNel primo episodio si disputa una gara di corsa tra i vari team cattivi delle Time Bokan in stile Wacky Races: colui che taglier\u00e0 il traguardo per primo avr\u00e0 diritto ad essere presente nel prossimo episodio. Il trio dei cattivi di Itadakiman \u00e8 il primo ad andare fuori gara scivolando su una buccia di banana che manda il loro mezzo fuori strada. Il gruppo dei Predatori del Tempo si autoelimina quando, per loro sfortuna, un gruppo di asteroidi devia la direzione del raggio che partiva dalla loro astronave (che doveva colpire gli avversari) colpendo loro. Il Gruppo dei Calendar Men poco dopo si scontra con quello di Ippatsuman mandando contro gli avversari i robot \"presi a prestito\" dagli eroi buoni delle loro serie. Lo scontro fra robot finisce in parit\u00e0 e, quando Luned\u00ec (Mirenjo) e Mun Mun li insultano, si rivoltano contro di loro distruggendoli. Restano cos\u00ec solo in tre ed il gruppo delle Time Bokan (la prima serie) blocca gli altri due con l'intenzione di sparargli un missile. Il gruppo della serie Zenderman per\u00f2 si libera lasciando solo in trappola il povero trio Drombo che viene salvato all'ultimo momento da Boyakki (che aveva rifiutato all'inizio di partecipare) deviando il missile contro Margot (Marjo) ed i suoi compari (che avevano perso tempo a decidere chi doveva premere il pulsante). Sfortunatamente per\u00f2 \u00e8 lo stesso Boyakki a causare la distruzione del loro mezzo, ma il trio Drombo non s'arrende ricorrendo alla loro inseparabile bicicletta triposto con cui riescono a vincere la gara sfruttando il fatto che il mezzo del gruppo di Majo si era fermato perch\u00e9 era finita l'energia (e la donna per la rabbia spinge il pulsante dell'autodistruzione). Il Trio Drombo riceve cos\u00ec i complimenti da Dokrobei per la vittoria anche se non si esime dal solito supplizio (a suo dire per allenarli in vista dell'episodio successivo).\nNel secondo episodio assistiamo ad un episodio speciale di Yattaman. Dopo la solita truffa con cui si procurano molti soldi, il trio Drombo riceve da Dokrobei la missione di rubare il cavalluccio marino simbolo della Tatsunoko. I tre trovano un passaggio che li conduce nel mondo della Tatsunoko dove vivono i personaggi creati dall'omonima casa. Trovato il cavalluccio in cima alla torre la attaccano dal robot venendo per\u00f2 a loro volta attaccati da eroi come Kyashan il ragazzo androide, Hurricane Polymar, Tekkaman e i Gatchaman. Grazie per\u00f2 ad un trucco, Boyakki riesce a far andare via la maggioranza di loro lasciando solo Polymar, Ken e Pretty Jane che finiscono per litigare tra loro lasciando una vittoria facile al Trio Drombo. A questo punto per\u00f2 intervengono gli Yattaman, con Ganchan e Janet che si sono da poco sposati ed ancora un po' su di giri per questo. Insieme a Yattacan come al solito tutto finisce con la sconfitta del Trio Drombo con Miss Dronio, Boyakki e Tonzura che alla fine si danno addio (di nuovo, come alla fine della serie); non prima per\u00f2 di subire la punizione di Dokrobei."}
{"id": "3548051", "revid": "599013", "url": "https://it.wikipedia.org/wiki?curid=3548051", "title": "Le Mont (trampolino)", "text": "Le Mont (nome ufficiale in francese: Le Tremplin Olympique du Mont, \"il trampolino olimpico du Mont\") \u00e8 un trampolino situato a Les Bossons, presso Chamonix, in Francia. Attualmente non \u00e8 in uso.\nStoria.\nInaugurato nel 1905, l'impianto ha ospitato le gare di salto con gli sci e di combinata nordica dei I Giochi olimpici invernali e dei Campionati mondiali di sci nordico 1937, oltre che numerose prove della Coppa del Mondo di salto con gli sci e della Coppa del Mondo di combinata nordica.\nCaratteristiche.\nAll'epoca dei Giochi olimpici il punto K era individuato a 71,5\u00a0m, ma in seguito il trampolino \u00e8 stato ristrutturato. Attualmente ha un punto K 95, per cui \u00e8 un trampolino normale (HS 102); il primato di distanza, 106,5\u00a0m, \u00e8 stato stabilito dal giapponese Kazuyoshi Funaki nella gara di Coppa del Mondo del 5 dicembre 1998."}
{"id": "3548053", "revid": "767487", "url": "https://it.wikipedia.org/wiki?curid=3548053", "title": "The Baby and the Stork", "text": "The Baby and the Stork \u00e8 un cortometraggio muto del 1912 diretto da David W. Griffith.\nTrama.\nBobby, geloso del nuovo fratellino, lo porta allo zoo dove cerca di convincerlo a farsi riprendere dalla cicogna.\nProduzione.\nIl film fu prodotto dalla Biograph Company. Venne girato nel New Jersey, a Westfield.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche statunitensi il 1\u00ba gennaio 1912.\nNon si conoscono copie ancora esistenti della pellicola che viene considerata presumibilmente perduta."}
{"id": "3548062", "revid": "594414", "url": "https://it.wikipedia.org/wiki?curid=3548062", "title": "Da San Siro a Samarcanda \u2013 L'amore insegna agli uomini", "text": ""}
{"id": "3548063", "revid": "767487", "url": "https://it.wikipedia.org/wiki?curid=3548063", "title": "Storladi", "text": "Gli Storladi (talvolta anche Storlato o Stornado) furono una famiglia patrizia veneziana, annoverata fra le cosiddette \"Case Nuove\".\nStoria.\nCome per tutte le famiglie della Venezia pi\u00f9 antica, le informazioni riguardanti questo casato sono poche e assai imprecise.\nSecondo la tradizione, gli Storladi sarebbero stati di origine fiamminga. Trasferitisi in laguna in epoca molto antica, diedero antichi tribuni. Alcune fonti attestano che essi vennero esclusi dal Maggior Consiglio alla serrata del 1297, per poi esserne riammessi nel 1381 a seguito della guerra di Chioggia contro Genova. Moderne ricerche, invece, li attestano presenti in Maggior Consiglio con continuit\u00e0 anche dopo il 1297, con un ramo secondario aggregato nel 1381.\nTra i personaggi celebri di questo casato \u00e8 degno di menzione Giovanni Storladi, governatore veneziano di Candia, che negli anni Trenta del secolo XIII fronteggi\u00f2 una rivolta della popolazione greca dell'isola, sostenuta dall'Imperatore di Nicea Giovanni III.\nLa famiglia si sarebbe estinta nel 1478 alla morte di Andrea Storladi, Procuratore di San Marco, ma pi\u00f9 recenti studi pongono l'anno d'estinzione al 1458.\nQualche fonte antica riporta una seconda famiglia cognomizzante Storladi: questa, invece, sarebbe stata originaria di Treviso, ma priva di ulteriori informazioni. Essi avrebbero dato alla Repubblica vari uomini illustri, tra i quali tre Procuratori di San Marco, e si sarebbero estinti nel 1468. Al giorno d'oggi, tuttavia, si ritiene che in seno al Maggior Consiglio vi fosse un'unica famiglia Storladi."}
{"id": "3548065", "revid": "287204", "url": "https://it.wikipedia.org/wiki?curid=3548065", "title": "Sh2-12", "text": "Sh2-12 (nota anche come RCW 132) \u00e8 una nebulosa a emissione visibile nella costellazione dello Scorpione.\nSi trova nella parte centro-meridionale della costellazione, a breve distanza angolare dal brillante ammasso aperto M6; si estende per circa due gradi in una regione molto ricca di campi stellari. Il periodo pi\u00f9 indicato per la sua osservazione nel cielo serale ricade fra giugno e novembre; trovandosi a declinazioni moderatamente australi, la sua osservazione \u00e8 facilitata dall'emisfero australe.\nSh2-12 \u00e8 una grande regione H II situata sul Braccio del Sagittario alla distanza di circa 1700\u00a0parsec (5540 anni luce); la responsabile della sua ionizzazione sarebbe HD\u00a0159176, un sistema stellare binario composto da due stelle blu di sequenza principale con classe spettrale O7V situato all'interno dell'ammasso aperto NGC 6383, cui Sh2-12 appare fisicamente associata. Secondo alcuni studi, la nube apparterrebbe a una grande regione di formazione stellare denominata SFR\u00a0355.37+0.22; questa regione comprende tre sorgenti di radiazione infrarossa, fra le quali due individuate dall'IRAS. La sorgente pi\u00f9 cospicua \u00e8 IRAS\u00a017302-3245, che coincide con una regione di gas ionizzato che presenta emissioni nella banda dell'infrarosso. In aggiunta a queste sorgenti, sono noti ben cinque maser, di cui due mostrano emissioni idrossido, due a metanolo e due ad acqua, e un ammasso di stelle fortemente oscurato con emissioni all'infrarosso, denominato [BDS2003]\u00a0102.\nNei pressi di Sh2-12 si estende l'associazione Scorpius OB4, un'associazione OB costituita da 71 stelle con classi spettrali comprese fra O e B9 posta alla distanza media di 1400\u00a0parsec; le componenti di classe O mostrano una distribuzione uniforme senza apparenti concentrazioni. Scorpius\u00a0OB4 comprenderebbe anche le regioni adiacenti allo stesso ammasso aperto NGC\u00a06383, oltre alle vicine nebulose NGC 6357 e Sh2-13.\nAltri studi, tuttavia, stimano la distanza di Sh2-12 attorno ai 985\u00a0parsec (circa 3210 anni luce), dunque in primo piano rispetto a Scorpius\u00a0OB4 e sul bordo esterno del Braccio del Sagittario. Le medesime stime indicano una distanza inferiore anche per l'ammasso NGC\u00a06383, che quindi dovrebbe trovarsi slegato dall'associazione\u00a0OB."}
{"id": "3548066", "revid": "105826", "url": "https://it.wikipedia.org/wiki?curid=3548066", "title": "Storlato", "text": ""}
{"id": "3548067", "revid": "105826", "url": "https://it.wikipedia.org/wiki?curid=3548067", "title": "Stornado", "text": ""}
{"id": "3548068", "revid": "287204", "url": "https://it.wikipedia.org/wiki?curid=3548068", "title": "Nikolaj Sedjuk", "text": "Biografia.\nAllenato da Ivan Koptukh e Mikhail Sadov in carriera \u00e8 riuscito a conquistare un titolo europeo juniores e un titolo europeo under 23.\nNel 2009 ha partecipato anche ai campionati del mondo di Berlino concludendo per\u00f2 lontano dalla finale con un lancio a 59,03 metri.\nGrande particolarit\u00e0 nella sua tecnica \u00e8 l'uso di un pre-giro immediatamente prima della normale rotazione per riuscire ad avere pi\u00f9 velocit\u00e0 nell'azione di lancio.\nQuesto tipo di tecnica \u00e8 normalmente usato da alcuni atleti in sede di allenamento come semplice esercizio ma Sedyuk \u00e8 l'unico al mondo ad usarla anche nelle competizioni ufficiali.\nCampionati nazionali.\n2007\n2008\n2009\n2011\n2012\n2013\n2014\nAltre competizioni internazionali.\n2008\n2009\n2010\n2013\n2015"}
{"id": "3548069", "revid": "121763449", "url": "https://it.wikipedia.org/wiki?curid=3548069", "title": "Leonard Komon", "text": "Biografia.\nAi campionati del mondo di corsa campestre ha inoltre raccolto anche un argento juniores nel 2006 e due quarti posti fra i seniores (nel 2009 e nel 2010).\nHa detenuto inoltre il record mondiale dei 10\u00a0km su strada, stabilito nel 2010 alla Singelloop di Utrecht in 26'44\", superando di circa 17 secondi il record precedente, che apparteneva al connazionale Micah Kogo. A novembre batte anche il record mondiale dei 15\u00a0km: alla Zevenheuvelenloop correndo in 41'13\", migliorando di 16 secondi il primato di Felix Limo."}
{"id": "3548071", "revid": "767487", "url": "https://it.wikipedia.org/wiki?curid=3548071", "title": "Miss International 1963", "text": "Miss International 1963, quarta edizione di Miss International, si \u00e8 tenuta presso Long Beach, in California, il 16 agosto 1963. L'islandese Gu\u00f0r\u00fan Bjarnad\u00f3ttir \u00e8 stata incoronata Miss International 1963."}
{"id": "3548072", "revid": "46291", "url": "https://it.wikipedia.org/wiki?curid=3548072", "title": "Ruscus", "text": "Ruscus \u00e8 un genere di piante appartenente alla famiglia Asparagaceae.\nIn italiano il genere viene denominato Rusco.\nDescrizione.\nLe specie appartenenti a questo genere sono perenni e sempreverdi, di solito con foglie coriacee e fibrose.\nAlcune producono bacche di colore vistoso, di solito rosso, mentre altre presentano un'infiorescenza poco vistosa e frutti di piccole dimensioni.\nTassonomia.\nIl genere comprende le seguenti specie:"}
{"id": "3548083", "revid": "76963", "url": "https://it.wikipedia.org/wiki?curid=3548083", "title": "Metodo Montessori", "text": "Il metodo Montessori \u00e8 un sistema educativo sviluppato dalla pedagogista Maria Montessori, praticato in circa 60.000 scuole in tutto il mondo (con maggiore concentrazione negli Stati Uniti, in Germania, nei Paesi Bassi e nel Regno Unito), al servizio dei bambini e ragazzi compresi nella fascia di et\u00e0 dalla nascita fino a diciotto anni.\nLa pedagogia montessoriana si basa sull'indipendenza, sulla libert\u00e0 di scelta del proprio percorso educativo (entro limiti codificati) e sul rispetto per il naturale sviluppo fisico, psicologico e sociale del bambino, mirando a sviluppare una sorta di \u00abeducazione cosmica\u00bb, cio\u00e8 un senso di responsabilit\u00e0 e di consapevolezza verso la rete di relazioni che collega ogni entit\u00e0 microcosmica al contesto generale macrocosmico.\nStoria.\nQuando la Montessori ide\u00f2 il metodo, l'educazione infantile era molto rigida e diversa da quella odierna. Come scrisse nel libro \"La scoperta del bambino\", i bambini erano costretti in banchi dai quali non potevano muoversi e l'insegnamento era impartito in modo forzatamente nozionistico. Molte idee del metodo Montessori, quali ad esempio l'uso di arredamento di dimensioni adeguate (tutto \"a misura di bambino\"), oggi risultano entrate nell'educazione di tutte le scuole dell'infanzia, e per questo appaiono oggi banali e non rivoluzionarie come all'epoca. Certi altri stili e metodi educativi, invece, risultano ancora oggi tipici esclusivamente del metodo Montessori; ne \u00e8 un esempio il divieto di dare voti al bambino o giudicarlo in alcun modo.\nMaria Montessori cominci\u00f2 a sviluppare la sua filosofia ed il suo metodo nel 1897, frequentando i corsi di pedagogia presso l'Universit\u00e0 di Roma, informandosi cos\u00ec della teoria educativa dei precedenti 200 anni. Nel 1907, apr\u00ec la sua prima classe, chiamata \"La casa dei bambini\", in un edificio popolare di Roma. Fin dall'inizio, Montessori bas\u00f2 il suo lavoro sulle sue osservazioni dei bambini e sulla sperimentazione con l'ambiente, con i materiali e con le lezioni a loro disposizione. Montessori ha spesso indicato il suo lavoro come \"pedagogia scientifica\". \nI baroni Franchetti contribuirono all'apertura di questa prima Casa dei bimbi a Roma e, dopo aver conosciuto personalmente la pedagogista marchigiana in casa della scrittrice Sibilla Aleramo, decisero di sostenerla concretamente invitandola a soggiornare presso villa Montesca nell'estate del 1909. Sollecitata dai Franchetti la Montessori mise per iscritto quella che poi sarebbe divenuta la prima edizione del suo celebre \"Metodo\", dedicando l'opera ai due coniugi. Nello stesso periodo tenne anche il primo corso di formazione per maestre sul metodo Montessori presso Palazzo Alberti-Tomassini, sede del laboratorio della Tela Umbra a Citt\u00e0 di Castello. In seguito a questo corso, la baronessa Franchetti inaugur\u00f2 una \"Casa dei Bambini\" presso villa Montesca.\nGrazie all'intermediazione di Alice Hallgarten Franchetti, Romeyne Ranieri di Sorbello ebbe modo di incontrare sia la Montessori che l\u2019istitutrice Felicitas Buchner presso Villa Wolkonsky a Roma nel 1909. Il metodo montessoriano fu adottato inizialmente per volont\u00e0 della marchesa Romeyne direttamente sui suoi tre figli Gian Antonio, Uguccione e Lodovico Ranieri di Sorbello e in particolar modo i primi due funsero letteralmente da cavie per testare i materiali montessoriani in sperimentazione alla Villa Montesca nell'estate del 1909. Il Metodo fu poi applicato tra l'estate e l'autunno del 1909 alla didattica della scuola elementare rurale del Pischiello in Umbria, fondata dalla stessa marchesa Ranieri di Sorbello. Nel dicembre dello stesso anno arriv\u00f2 la richiesta ufficiale di oggetti e documentazione fotografica per l\u2019Esposizione Universale di Bruxelles del 1910 da parte del comune di Passignano: a causa del poco tempo a disposizione per la consegna dei materiali richiesti, il Ministero della Pubblica Istruzione decise di non parteciparvi pi\u00f9, con il proposito di riutilizzare la documentazione didattica in una mostra nazionale per i festeggiamenti del cinquantesimo anno dall'Unit\u00e0 d\u2019Italia nel 1911. Lo stretto rapporto collaborativo qui evidenziato tra Romeyne Robert, Alice Franchetti e Maria Montessori per la nascita delle prime scuole elementari con classi montessoriane in Umbria erano aspetti finora poco noti.\nIl metodo Montessori si diffuse negli Stati Uniti d'America nel 1911 e divent\u00f2 noto nel campo dell'istruzione e delle pubblicazioni divulgative. Tuttavia, il conflitto tra Montessori e il metodo educativo americano e soprattutto la pubblicazione nel 1914 di un opuscolo critico, \"The Montessori System Examined\" (\"Il sistema Montessori esaminato\"), scritto dal pedagogista statunitense William Heard Kilpatrick, limit\u00f2 la diffusione delle sue idee. Le idee di Montessori tornarono negli Stati Uniti nel 1960, diffondendosi da allora in migliaia di scuole americane.\nLa pedagogista continu\u00f2 a sviluppare il suo lavoro durante la sua vita, creando un modello globale di sviluppo mentale dalla nascita fino ai 24 anni, con progressivi approcci educativi per bambini dai 0-3, 3-6 e 6-12. Il termine \"Montessori\" \u00e8 di dominio pubblico, quindi chiunque pu\u00f2 usare il termine con o senza riferimento al suo lavoro.\nLa teoria dell'educazione di Montessori.\nL'educazione per Montessori deve partire da visioni d'insieme quanto pi\u00f9 globali o \u00abcosmiche\u00bb, per arrivare gradatamente allo studio dei particolari.\nAutocostruzione, libert\u00e0 e attivit\u00e0 spontanea.\nIl modello Montessori ha due elementi fondamentali: in primo luogo, bambini e adulti si devono impegnare nella costruzione del proprio carattere attraverso l'interazione con i loro ambienti; in secondo luogo, i bambini, specialmente di et\u00e0 inferiore ai sei anni, conoscono un importante percorso di sviluppo mentale. Sulla base delle proprie osservazioni, la Montessori riteneva che concedere ai bambini la libert\u00e0 di scegliere e di agire liberamente, all'interno di un ambiente preparato secondo il suo modello avrebbe spontaneamente contribuito a uno sviluppo ottimale.\nTutoraggio e cooperazione.\nIl metodo Montessori prevede la costruzione di classi aperte o comunicanti in cui bambini di diverse et\u00e0 possono interagire tra di loro. Il fine di queste interazioni \u00e8 quello di offrire ai bambini non solo il supporto di un adulto, ma anche quello di un pari, incoraggiando lo scambio di conoscenze e l'aiuto reciproco. Il tutoraggio avviene nella maggior parte dei casi tra i bambini pi\u00f9 piccoli (di prima o seconda elementare) e i bambini pi\u00f9 grandi (di quinta elementare). Questo aiuto che viene fornito da un pari con pi\u00f9 esperienza, rende possibile una trasmissione della conoscenza in un modo differente da quello che avverrebbe tra adulto e bambino. Il bambino pi\u00f9 grande rappresenta un modello da seguire per il bambino pi\u00f9 piccolo, che impara in fretta le regole da rispettare e il comportamento da tenere in un ambiente scolastico ben organizzato. \nTendenze umane.\nSecondo Montessori, vi sono delle caratteristiche universali e innate bio-antropo-evolutive, che il suo figlio e collaboratore Mario ha identificato come \"tendenze umane\" nel 1957. Nel metodo Montessori, queste tendenze umane sono viste come comportamento-guida in ogni fase di sviluppo, e l'educazione dovrebbe facilitarne l'espressione. C'\u00e8 dibattito circa l'elenco esatto di queste caratteristiche, ma le seguenti sono chiaramente identificabili:\nAmbiente preparatorio.\nIl metodo educativo Montessori illustra la libera attivit\u00e0 all'interno di un \"ambiente preparato\", ovvero un ambiente educativo su misura per le caratteristiche umane di base e per le specifiche caratteristiche dei bambini in et\u00e0 diverse. La funzione dell'ambiente \u00e8 quello di permettere al bambino di sviluppare l'autonomia in tutte le aree, in base alle proprie direttive evolutive interne. Oltre ad offrire l'accesso ai materiali adeguati all'et\u00e0 dei bambini, l'ambiente, volutamente strutturato, deve presentare le seguenti caratteristiche: \nMateriale di sviluppo cognitivo.\nIl bambino \u00e8 libero nella scelta del materiale. Tutto deve scaturire dall'interesse spontaneo del bambino, sviluppando cos\u00ec un processo di autoeducazione e di autocontrollo. Montessori realizza del materiale di sviluppo cognitivo specifico per l'educazione sensoriale e motoria del bambino e lo suddivide in:\nVita pratica e Vita sensoriale\nLe attivit\u00e0 di Vita pratica sono il fondamento della pedagogia Montessori. Ispirate alla nostra cultura e al nostro quotidiano, sono state adattate ai bisogni e alle manine dei bambini. Non \u00e8 tanto importante l\u2019attivit\u00e0 in se stessa quanto lo sviluppo (concentrazione, coordinamento, autonomia\u2026) che essa consente al bambino in un ambiente predisposto. Le attivit\u00e0 offrono al bambino occasioni uniche per fortificare, rendere pi\u00f9 precisi i suoi movimenti e pianificarli in modo ordinato. Dovr\u00e0 imparare a coordinare i suoi gesti per uno scopo intelligente.\nNell\u2019approccio Montessori, il ruolo del movimento \u00e8 primario per lo sviluppo armonico del bambino piccolo. Maria Montessori definiva tali movimenti come \u201cumani\u201d perch\u00e9 diretti dalla volont\u00e0 del bambino con uno scopo preciso. Tramite la ripetizione dei gesti, i movimenti diventeranno sempre pi\u00f9 precisi e il bambino acquisir\u00e0 sicurezza nella pianificazione dei suoi gesti.\nIdeato per catturare l'attenzione del bambino e facilitarne gli apprendimenti, il materiale Montessori de Vita sensoriale \u00e8 molto pi\u00f9 di un semplice materiale pedagogico. \u00c8 un materiale per lo sviluppo che non \u00e8 concepito per semplificare il lavoro dell'educatore ma per favorire lo sviluppo interiore e la crescita del bambino. Dando la libert\u00e0 al bambino di accedervi e manipolarlo tutte le volte che lo desidera, tale materiale risponde infatti ai suoi bisogni.\nD'altra parte, il materiale \u00e8 concepito per consentire un passaggio sistematico e regolare dal pi\u00f9 semplice al pi\u00f9 complesso in un ordine facile da seguire e adattabile al livello e al ritmo con cui procede il bambino.\nLivelli di sviluppo.\nMontessori ha distinto quattro diversi periodi o \"livelli\" nello sviluppo umano, che si estendono dalla nascita ai sei anni, dai 6 ai 12, dai 12 ai 18 e dai 18 ai 24. Vide diverse caratteristiche, modalit\u00e0 di apprendimento e diversi imperativi di sviluppo attivo in ognuno di questi piani, chiedendo approcci educativi specifici per ogni periodo.\nPrimo livello.\nIl primo livello si estende dalla nascita a circa sei anni di et\u00e0. Durante questo periodo Montessori constat\u00f2 che il bambino presentasse un veloce e significativo sviluppo fisico e psicologico. Il bambino, in questo primo intervallo, \u00e8 visto come un esploratore sensoriale ed uno studente impegnato nel lavoro di sviluppo psicologico di auto-costruzione e di costruzione della propria indipendenza funzionale. Montessori ha introdotto diversi concetti per spiegare questo lavoro, tra cui la mente assorbente, i periodi sensibili, e la normalizzazione.\nMente assorbente e mente cosciente.\nMontessori descrisse il comportamento del bambino piccolo, consistente nell'assimilare gli stimoli sensoriali del suo ambiente, comprese dunque le informazioni dei sensi, la lingua, la cultura, e lo defin\u00ec con il termine \"mente assorbente\"; la sua intelligenza opera inconsciamente assorbendo ogni dato ambientale. In questa fase si formano le strutture essenziali della personalit\u00e0.\nDai 3 ai 6 anni inizia l'educazione prescolastica e alla mente assorbente si associa la \"mente cosciente\". Il bambino sembra ora avere la necessit\u00e0 di organizzare logicamente i contenuti mentali assorbiti.\nPeriodi sensibili.\nMontessori osserv\u00f2 anche periodi di particolare sensibilit\u00e0 agli stimoli, in special modo in quelli che chiamava \"periodi sensibili\". Nella teoria montessoriana, l'ambiente nelle aule deve rispondere a questi periodi, fornendo strumenti appropriati e mettendo a disposizione precise attivit\u00e0. La pedagogista ha individuato i seguenti periodi e la loro durata:\nNormalizzazione.\nInfine, Montessori ha osservato nei bambini dai 3 ai 6 anni uno stato di dialettica bio-sociale definito \"normalizzazione\", che nasce dalla concentrazione su attivit\u00e0 che servono allo sviluppo del bambino, come \"la disciplina spontanea, il lavoro continuo e felice, i sentimenti sociali di aiuto e la comprensione per gli altri.\"\nSecondo livello.\nIl secondo livello di sviluppo si estende da circa sei ai dodici anni. Durante questo periodo, Montessori ha osservato cambiamenti fisici, relazionali e neuro-pedagogici nei bambini, sviluppando per essi un ambiente scolastico adatto per loro per esempio lezioni e strumenti precisi per rispondere a queste nuove caratteristiche. Fisicamente, ha osservato la perdita dei denti da latte e l'allungamento delle gambe e del torso ed un successivo periodo di crescita uniforme. A livello relazionale ha osservato la tendenza a lavorare in gruppo e a socializzare, mentre a livello neuro-pedagogico l'utilizzo della ragione e della fantasia. Da un punto di vista dello sviluppo, ha creduto che il lavoro del bambino, nel secondo livello, sia la formazione dell'indipendenza intellettuale, del senso morale e dell'organizzazione sociale.\nTerzo livello.\nIl terzo livello di sviluppo si estende da circa dodici a circa diciotto anni di et\u00e0, comprendendo dunque il periodo dell'adolescenza. Maria Montessori sostiene che il terzo livello \u00e8 caratterizzato dai cambiamenti fisici della pubert\u00e0 e dell'adolescenza, ma anche da importanti cambiamenti di atteggiamento; ha sottolineato la rapidit\u00e0 di cambiamento di idee ed umore e difficolt\u00e0 di concentrazione di questa et\u00e0, cos\u00ec come le tendenze creative e lo sviluppo di \"un senso di giustizia e un senso di dignit\u00e0 personale\". Ha usato il termine \"valorizzazione\" per descrivere l'impulso degli adolescenti ad \"una valutazione esterna che derivi dal loro valore\". Dal punto di vista evolutivo, Montessori ritiene che il lavoro del bambino, nel terzo livello, sia la costruzione del s\u00e9 adulto nella societ\u00e0.\nQuarto livello.\nIl quarto livello di sviluppo si estende da circa diciotto anni a circa 24 anni di et\u00e0. Montessori ha scritto relativamente poco di questo periodo e non ha sviluppato un programma educativo per quest'intervallo di et\u00e0. Ha immaginato giovani adulti preparati dalle loro esperienze attraverso il suo metodo, pronti ad abbracciare pienamente lo studio della cultura e delle scienze per influenzare e guidare la civilt\u00e0. Credeva che l'indipendenza economica, sotto forma di lavoro, fosse fondamentale in questa et\u00e0 e pensava che un limite arbitrario al numero di anni di studio di livello universitario fosse inutile perch\u00e9 lo studio della cultura potrebbe andare avanti per tutta la vita di una persona.\nPunti caratterizzanti.\nI punti caratterizzanti dell'approccio educativo, secondo quanto codificato dall'Associazione Montessori Internazionale e dalla Societ\u00e0 Americana Montessori (AMS), sono:\nL'autenticit\u00e0 del metodo.\nLe idee montessoriane sono state accolte a livello internazionale e, in molti paesi, vennero istituite societ\u00e0 montessoriane per promuovere il suo lavoro. Tuttavia, Montessori mantenne uno stretto controllo sull'uso del suo nome e ha insistito che solo lei fosse in grado di dare una formazione autentica nei suoi metodi. Nel 1929 ha fondato l\"'Association Montessori Internationale\" (AMI), \"per mantenere l'integrit\u00e0 del suo lavoro della vita e per garantire che sarebbe perpetuata dopo la sua morte\". L'AMI continua a formare gli insegnanti utilizzando strumenti e teorie sviluppate da Maria Montessori e dal figlio Mario.\nCritiche al metodo montessoriano.\nA Montessori sono state mosse accuse sul piano ideologico per quanto riguarda la contrapposizione troppo rigida e schematica tra fanciullo buono e adulto sclerotizzato e corrotto. Sul piano didattico, \u00e8 stato criticato il carattere artificioso dei materiali e le modalit\u00e0 troppo rigide del loro impiego: tale approccio \u00e8 stato spesso contrapposto alla duttilit\u00e0 del Metodo Agazzi, peculiare per l'eterogeneit\u00e0 e fantasiosit\u00e0 del materiale di gioco. A Montessori venivano mosse accuse anche dal punto di vista della socializzazione: i bambini imparavano in maniera singola, non sviluppando rapporti con gli altri bambini. Nonostante le critiche, il metodo montessoriano \u00e8 tuttora diffuso e adottato sia in Italia, suo Paese d'origine, sia nel resto del mondo.\nValidazione scientifica.\nIl metodo Montessori \u00e8 stato oggetto di numerosi studi scientifici aventi lo scopo di valutarne l'efficacia negli apprendimenti. Uno studio commissionato nel 1978 dal Dipartimento all'Educazione del governo USA, intitolato \"Successful Applications of Montessori Methods with children at Risk for Learning Disabilities\", ha riconosciuto la sua efficacia nei confronti dei bambini con difficolt\u00e0 di apprendimento, aprendo la strada al finanziamento delle scuole Montessori da parte del governo USA. Nel 2006 \u00e8 inoltre apparso sulla prestigiosa rivista \"Science\" un fondamentale studio di Angeline Lillard e del suo gruppo di ricerca dell'Universit\u00e0 della Virginia, dove vengono valutati gli effetti del metodo Montessori comparandolo ad un idoneo gruppo di controllo. Lo studio, intitolato \"Evaluating Montessori Education\", confronta diversi aspetti nell'apprendimento di bambini di cinque anni e di dodici anni di et\u00e0, evidenziando i migliori risultati, sia in campo cognitivo sia nelle abilit\u00e0 sociali, dei bambini frequentanti una scuola Montessori rispetto ai bambini inseriti in scuole con diverso approccio."}
{"id": "3548085", "revid": "124715048", "url": "https://it.wikipedia.org/wiki?curid=3548085", "title": "Brandon Knight", "text": "Carriera.\nFrequent\u00f2 la Pine Crest School, prima di iscriversi all'Universit\u00e0 del Kentucky, dove rimase per una stagione\nNBA (2011-2020).\nDetroit Pistons (2011-2013).\nIl 23 giugno 2011 venne selezionato nel draft NBA 2011 dai Detroit Pistons con l'8\u00aa scelta. Diventa abbastanza presto il titolare dei pistoni. L'8 febbraio 2012 \u00e8 stato convocato per partecipare al Rising Stars Challenge, venendo selezionato dalla squadra Shaq. A fine anno, viste le buone prestazioni offerte durante la stagione con la canotta dei Pistons, viene inserito nell'NBA All-Rookie First Team.\nIl 27 febbraio 2013 segn\u00f2 un career-high di 32 punti nella vittoria contro i Washington Wizards.\nMilwaukee Bucks (2013-2015).\nIl 31 luglio 2013 venne ceduto ai Milwaukee Bucks insieme a Khris Middleton e V'ja\u010deslav Kravcov in cambio di Brandon Jennings. Ai cervi eredit\u00f2 il posto di Jennings diventando il playmaker titolare della squadra.\nPhoenix Suns (2015-2018).\nIl 19 febbraio 2015 venne ceduto ai Phoenix Suns in una trade a tre squadre che oltre alla franchigia dell'Arizona e ai Milwaukee Bucks coinvolse anche i Philadelphia 76ers. Ai Suns, nonostante nel suo ruolo giochi Eric Bledsoe, Knight riusc\u00ec comunque a ritagliarsi spazio giocando 11 partite, di cui 9 da titolare (giocando da guardia). Il 18 luglio 2015 firma un'estensione contrattuale di 4 anni (in cui guadagner\u00e0 70 milioni di dollari) con i Phoenix Suns.\nIl 16 novembre 2015 registr\u00f2 la sua prima tripla doppia in carriera con 30 punti, 10 rimbalzi e 15 assist nella partita casalinga contro i Los Angeles Lakers. Con questa Knight divent\u00f2 cos\u00ec il quarto giocatore dal 1973 ad aver raggiunto quelle statistiche al termine di una partita dopo Pete Maravich, Magic Johnson e Russell Westbrook.\nNonostante avesse dovuto essere il sesto uomo per la presenza nel suo ruolo di Eric Bledsoe, a causa dell'infortunio di quest'ultimo divent\u00f2 titolare della squadra. Tuttavia lo stesso Knight sub\u00ec vari infortuni, e a causa di questi disput\u00f2 in tutta la stagione solo 52 partite.\nA fine anno, nonostante la stagione a livello di squadra fosse stata pessima (penultima posizione davanti ai Los Angeles Lakers dell'ultimo anno di Kobe Bryant nella Western Conference, con un record negativo di 23 vittorie e 59 sconfitte e l'esonero di Jeff Hornacek, sostituito da Earl Watson), a livello individuale - nonostante gli infortuni - si rivel\u00f2 ottima, in quanto Knight tenne una media di 19,4 punti (career-high), 3,9 rimbalzi e 5,1 assist a partita. Knight part\u00ec titolare 50 volte su 52, anche a causa dell'infortunio patito da Bledsoe nel dicembre 2016 che costrinse quest'ultimo a saltare tutto il resto della stagione.\nNella stagione 2016-2017, con Bledsoe di nuovo a disposizione, poco prima dell'inizio l'allenatore della squadra arancioviola Earl Watson annunci\u00f2 che Knight avrebbe agito da sesto uomo della squadra. Il 18 marzo 2017 venne escluso (nonostante fosse sano insieme al compagno di squadra e di reparto Eric Bledsoe) fino alla fine della stagione dalla squadra, non venendo nemmeno pi\u00f9 convocato per fare spazio al pi\u00f9 giovane Tyler Ulis. Il 26 luglio 2017 venne annunciato dai Phoenix Suns che avrebbe potuto saltare tutta la stagione 2017-2018 a causa di una rottura del legamento crociato anteriore. La notizia venne confermata il mese successivo dai Suns. La sua ultima partita disputata con la franchigia dell'Arizona \u00e8 stata contro i Los Angeles Lakers il 22 febbraio 2017.\nHouston Rockets (2018-2019).\nIl 31 agosto 2018 viene scambiato insieme a Marquese Chriss agli Houston Rockets in cambio di Ryan Anderson. Torna a mettere piede sul campo nel dicembre 2018 con la casacca dei Rockets, curiosamente in una sfida contro i Lakers, ultima squadra che lui aveva affrontato prima della lunga assenza.\nCleveland Cavaliers (2019-2020).\nNel corso della trade dead-line 2019 si \u00e8 trasferito ai Cleveland Cavaliers in uno scambio a tre squadre che vide coinvolti anche i Sacramento Kings.\nRitorno ai Detroit Pistons (2020).\nDurante la trade dead-line 2020 fa ritorno ai Detroit Pistons nell'ambito dell'operazione che ha portato in Ohio Andre Drummond.\nCuriosit\u00e0.\nBrandon Knight \u00e8 cristiano. Posta spesso su Twitter la scritta \"TGBTG\" (To God Be The Glory).\nHa anche due braccialetti che esprimono la sua fede: su uno c'\u00e8 scritto \"TGBTG\", sull'altro invece \"Faith\" (fede tradotto in italiano)."}
{"id": "3548096", "revid": "298229", "url": "https://it.wikipedia.org/wiki?curid=3548096", "title": "Campionati del mondo di corsa campestre 2010", "text": "Il XXXVIII Campionato mondiale di corsa campestre si \u00e8 disputato ad Bydgoszcz, in Polonia, il 28 marzo 2010 al My\u015bl\u0119cinek Park. Vi hanno preso parte 437 atleti in rappresentanza di 51 nazioni. Il titolo maschile \u00e8 stato vinto da Joseph Ebuya mentre quello femminile da Emily Chebet.\nNazioni partecipanti.\nQui sotto sono elencate le nazioni che hanno partecipato a questi campionati (tra parentesi il numero degli atleti per ciascuna nazione):"}
{"id": "3548099", "revid": "122127548", "url": "https://it.wikipedia.org/wiki?curid=3548099", "title": "Miss Mondo 1964", "text": "Miss Mondo 1964, la quattordicesima edizione di Miss Mondo, si \u00e8 tenuta il 19 novembre 1964, presso il Lyceum Theatre di Londra. Il concorso \u00e8 stato presentato da Michael Aspel. Ann Sydney, rappresentante del Regno Unito \u00e8 stata incoronata Miss Mondo 1964."}
{"id": "3548102", "revid": "181699", "url": "https://it.wikipedia.org/wiki?curid=3548102", "title": "Jon\u00e1\u0161 Z\u00e1borsk\u00fd", "text": "Fu pastore protestante e poi presbitero cattolico.\nBiografia.\nDiscendeva dalla nobile famiglia Z\u00e1borsk\u00fd zo Z\u00e1boria. Frequent\u00f2 la scuola elementare a Z\u00e1borie, Tur\u010dianske Jaseno e Z\u00e1tur\u010die fra il 1818 e il 1821, nel 1821 si iscrisse al ginnasio di Necpaly, nel 1823 prosegu\u00ec al liceo di Gemer, fra il 1829 e il 1832 frequent\u00f2 il liceo evangelico di Ke\u017emarok e termin\u00f2 i suoi studi nel 1834 al collegio teologico evangelico di Pre\u0161ov.\nPrest\u00f2 il suo ministero di cappellano evangelico a Pozdi\u0161ovce, fra il 1839 e il 1840 studi\u00f2 all'universit\u00e0 di Halle, nel 1840 fu per breve tempo cappellano presso Michal Miloslav Hod\u017ea a Liptovsk\u00fd Mikul\u00e1\u0161, ma verso la fine dell'anno ottenne il posto di parroco di Rankovce. Dopo l'incendio della chiesa e della casa parrocchiale si convert\u00ec alla Chiesa cattolica e nel 1843 fu ordinato presbitero cattolico.\nFu in polemica con \u013dudov\u00edt \u0160t\u00far e con la sua codificazione della lingua slovacca letteraria; si oppose anche al suo programma nazionale che considerava irrealizzabile. Fra il 1843 e il 1850 fu cappellano di lingua tedesca a Ko\u0161ice. Nel 1848 fu imprigionato perch\u00e9 fautore delle Petizioni del popolo slovacco (\"\u017diadosti slovensk\u00e9ho n\u00e1roda\"). Nel 1850 ottenne il posto di professore di greco alla facolt\u00e0 di giurisprudenza di Ko\u0161ice e dal 1850 al 1853 fu anche redattore del giornale \"Slovensk\u00e9 noviny\" di Vienna. Dopo i conflitti con la censura imposta da Alexander von Bach nel 1853 divenne parroco di \u017dup\u010dany. Infine accolse favorevolmente la nuova codificazione della lingua slovacca e si dedic\u00f2 soprattutto all'attivit\u00e0 letteraria. Trascorse gli ultimi anni della sua vita in solitudine, bollato come \"peccatore nazionale\", amareggiato, in contraddizione con s\u00e9 stesso e con il mondo.\nAttivit\u00e0 letteraria.\nFu autore di poesie neoclassiche (\"\u017dehry\"), prose satiriche (\"Panslavistick\u00fd far\u00e1r\", \"Fausti\u00e1da\", \"Chru\u0148o a Mandragora\", \"Frndol\u00edna\"), prose umoristiche e didattiche (\"Dva dni v Chujave\"), trattati storici (\"Buld, Sv\u00e4toplukova zrada\") e tragedie (\"L\u017eedimitrij\u00e1dy\"). Compose l'ampio saggio storico \"Dejiny kr\u00e1\u013eovstva uhorsk\u00e9ho od po\u010diatku do \u010dasov \u017digmundov\u00fdch\" (\"Storia del regno d'Ungheria dal principio fino al tempo dei Sigismondi\"). I temi principali della sua opera sono i fatti storici e gli elementi autobiografici. Divenne un analista, un commentatore e un critico dell'illusione sulla vita del romanticismo. In seguito alla chiusura forzata delle istituzioni nazionali slovacche decretata dal governo nel 1875 invi\u00f2 i suoi manoscritti alla \"Matice \u010desk\u00e1\", che in seguito don\u00f2 i manoscritti di Z\u00e1borsk\u00fd alla \"Matica slovensk\u00e1\". Ora sono conservati alla Biblioteca nazionale slovacca di Martin, tranne il manoscritto autografo originale di \"Dejiny kr\u00e1\u013eovstva uhorsk\u00e9ho od po\u010diatku do \u010dasov \u017digmundov\u00fdch\", che \u00e8 rimasto nell'archivio della biblioteca del Museo nazionale di Praga."}
{"id": "3548104", "revid": "287204", "url": "https://it.wikipedia.org/wiki?curid=3548104", "title": "Fu\u00dfball-Bundesliga 2011-2012 (Austria)", "text": "La Fu\u00dfball-Bundesliga 2011-2012 (chiamata ufficialmente \"tipp-3 Bundesliga powered by T-Mobile\" per motivi di sponsorizzazione) \u00e8 stata la 100\u00aa edizione del campionato di calcio austriaco. La stagione \u00e8 iniziata il 16 luglio 2011 ed \u00e8 terminata il 17 maggio 2012; la pausa invernale ha avuto una durata di quasi due mesi (dal 19 dicembre 2011 al 10 febbraio 2012).Il Salisburgo ha conquistato il settimo titolo della sua storia con due giornate d'anticipo, riportando il trofeo a Salisburgo dopo due anni. Il Kapfenberger \u00e8 retrocesso in Erste Liga.\nNovit\u00e0.\nL'Admira Wacker M\u00f6dling, vincitore della Erste Liga, era stato promosso al posto del retrocesso LASK Linz.\nRegolamento.\nLe squadre si sono affrontate in un doppio girone di andata e ritorno, per un totale di 36 giornate.\nLa squadra campione \u00e8 ammessa al secondo turno di qualificazione della UEFA Champions League 2012-2013.\nLa seconda e la terza classificata sono ammesse al secondo turno di qualificazione della UEFA Europa League 2012-2013.\nL'ultima classificata \u00e8 retrocessa in Erste Liga."}
{"id": "3548108", "revid": "767487", "url": "https://it.wikipedia.org/wiki?curid=3548108", "title": "All You Can Dream", "text": "All You Can Dream \u00e8 un film del 2012 prodotto e diretto da Valerio Zanoli.\nTrama.\nSuzie \u00e8 una ragazza di 17 anni con qualche chilo di troppo. Per via del suo peso e della sua scarsa autostima, viene spesso derisa a scuola. Da quando i genitori si sono separati, Suzie vive da sola con la madre, con cui litiga continuamente. Grazie all'amicizia con un ragazzo di nome Colin, all'arrivo in casa della nonna, e ai consigli di Anastacia che talvolta le appare come una sorta di angelo custode, Suzie inizia pian piano a cambiare le sue abitudini e ad acquisire fiducia in se stessa e nei suoi sogni. Si iscrive cos\u00ec ai provini per il talent show \"All You Can Dream\", dove, con sua grande sorpresa, incontrer\u00e0 proprio il suo idolo Anastacia.\nProduzione.\nIl film \u00e8 stato prodotto e diretto da Valerio Zanoli. Il budget stimato per questo film \u00e8 di circa 3.000.000 di dollari.\nColonna sonora.\nNella colonna sonora \u00e8 presente Annalisa Minetti con il brano \"Crederai\".\nDVD.\nNell'edizione DVD ci sono contenuti di approfondimento, quali: backstage: Green Screen, Anastacia timelapse, scena tagliata, ringraziamenti, foto dal set, music video \"If I could dream\", anteprima italiana, trailer italiano, trailer The Space Cinema, teaser, trailer inglese, galleria fotografica, premiere americana, videoclip con Annalisa Minetti."}
{"id": "3548120", "revid": "599013", "url": "https://it.wikipedia.org/wiki?curid=3548120", "title": "Ol'ga Egorova", "text": "Altre competizioni internazionali.\n1998\n2001\n2002\n2003\n2004\n2005\n2006"}
{"id": "3548122", "revid": "765341", "url": "https://it.wikipedia.org/wiki?curid=3548122", "title": "Miss Universo 1964", "text": "Miss Universo 1964, tredicesima edizione di Miss Universo, si \u00e8 tenuta a Miami, negli Stati Uniti d'America il 1\u00ba agosto 1964. L'evento \u00e8 stato presentato da Jack Linkletter. Corinna Tsopei, Miss Grecia, \u00e8 stata incoronata Miss Universo 1964."}
{"id": "3548125", "revid": "298229", "url": "https://it.wikipedia.org/wiki?curid=3548125", "title": "Olga Yegorova", "text": ""}
{"id": "3548126", "revid": "599013", "url": "https://it.wikipedia.org/wiki?curid=3548126", "title": "Davide Cadoni", "text": "Biografia.\nDopo aver praticato il calcio da ragazzo, Cadoni si avvicina all'atletica all'et\u00e0 di 14 anni grazie a Nardino Degortes. Da giovanissimo \u00e8 una promessa di livello mondiale, conquista infatti la medaglia d'oro alle Gymnasiadi di Bruges del 1990, a soli 17 anni. Nel 1992 partecipa ai Campionati del mondo juniores di atletica leggera a Seul, ove raggiunge la finale negli 800 metri piani ma, pur avendo concluso la gara in 3\u00aa posizione con il tempo di 1'46\"67, viene squalificato.\nNel 1995 vince il titolo italiano negli 800 m con il tempo di 1'49\"29, quindi si laurea due volte campione indoor, nel 1998 e nel 2001. Ormai sul finire di carriera, riesce ancora a vincere il titolo sardo nel 2003, sempre negli 800 metri."}
{"id": "3548129", "revid": "228587", "url": "https://it.wikipedia.org/wiki?curid=3548129", "title": "Campionati del mondo di corsa campestre 1987", "text": "Il XV Campionato mondiale di corsa campestre si \u00e8 disputato ad Varsavia, in Polonia, il 22 marzo 1987 allo S\u0142u\u017cewiec. Vi hanno preso parte 576 atleti in rappresentanza di 47 nazioni. Il titolo maschile \u00e8 stato vinto da John Ngugi mentre quello femminile da Annette Sergent.\nNazioni partecipanti.\nQui sotto sono elencate le nazioni che hanno partecipato a questi campionati (tra parentesi il numero degli atleti per ciascuna nazione):"}
{"id": "3548132", "revid": "298229", "url": "https://it.wikipedia.org/wiki?curid=3548132", "title": "Olga Egorova", "text": ""}
{"id": "3548137", "revid": "122758328", "url": "https://it.wikipedia.org/wiki?curid=3548137", "title": "Dnepr (vettore)", "text": "Il lanciatore Dnepr (in ucraino: \u0414\u043d\u0456\u043f\u0440\u043e, Dnipr\u00f3; in russo: \u0414\u043d\u0435\u043f\u0440, Dnepr) \u00e8 un vettore ucraino, chiamato cos\u00ec in onore del fiume Dnepr. Si tratta di un missile balistico intercontinentale convertito per il lancio di satelliti artificiali in orbita e gestito dall'azienda ISC Kosmotras. Il primo lancio avvenne il 21 aprile 1999 e mise con successo il mini satellite dimostrativo UoSAT-12, che pesava 350 kg, in un'orbita terrestre bassa a 650 km.\nStoria.\nIl lanciatore Dnepr \u00e8 basato sul missile intercontinetale (ICBM) R-36MUTTH, codice NATO SS-18 Satan, progettato nel 1970 dall'OKB Ju\u017enoe di Dnipropetrovsk, Ucraina, che era allora parte dell'URSS.\nI sistemi di controllo del Dnepr erano stati progettati e costruiti dalla JSC \"Khartron\" in Charkiv. Il lanciatore \u00e8 un razzo a tre stadi che usa propellente ipergolico. I lanciatori usati per mettere in orbita i satelliti sono esemplari ritirati dal servizio delle Forze missilistiche strategiche della Federazione Russa e immagazzinati per usi commerciali. Un totale di circa 150 ICBM sono stati disarmati e convertiti per l'uso, fino al 2020, sottostando a specifici accordi geopolitici. I Dnepr sono lanciati dal cosmodromo russo di Bajkonur in Kazakistan e dalla base Dombarovsky, vicina a Yasny, nella regione russa di Orenburg.\nNel febbraio 2015, in seguito al peggioramento delle relazioni internazionali dovute all'intervento militare russo in Ucraina, la Russia ha annunciato che \"interromper\u00e0 il programma congiunto con l'Ucraina per il lancio dei Dnepr e del cessato interesse nell'acquisto dei Booster ucraini Zenit\", decisione che va a influire negativamente il programma spaziale ucraino e a mettere in ulteriore difficolt\u00e0 la fabbrica di produzione Yuzmash. La ISC Kosmotras ha comunicato che continueranno a soddisfare gli obblighi gi\u00e0 intrapresi per tre lanci con Dnepr nel 2015 (di cui soltanto uno realmente effettuato).\nVerso la fine del 2016, nessun altro lancio \u00e8 stato effettuato e i clienti in attesa sono stati spostati su altri lanciatori.\nPerformance.\nIl lanciatore Dnepr ha subito poche modifiche comparato agli ICBM R-36M in servizio da cui deriva. La principale differenza risiede nell'aggancio del payload nella testa del razzo e il programma di controllo modificato. La versione base del razzo pu\u00f2 portare fino a 3 600 kg in una orbita bassa a 300 km con una inclinazione di 50,6\u00b0, o 2 300 kg a 300 km in un'orbita eliosincrona con una inclinazione di 98,0\u00b0. In una tipica missione, il Dnepr pu\u00f2 ospitare un payload principale e un payload secondario, come un CubeSat.\nLanci effettuati.\nPrima del servizio commerciale, il lanciatore Dnepr \u00e8 stato in servizio presso le Forze Missilistiche Strategiche dove ha raggiunto i 160 lanci con oltre il 97% dell'affidabilit\u00e0.\nNel servizio commerciale il Dnepr ha collezionato un solo lancio fallito e, in ben due periodi storici, ha raggiunto due record: nell'aprile 2007 ha segnato il singolo lancio con il maggior numero di satelliti rilasciati con successo in orbita (14), record imbattuto fino al 20 novembre 2013. Il 21 novembre segn\u00f2 un nuovo record con la messa in orbita (LEO) contemporanea di 32 satelliti e un payload sperimentale direttamente attaccato all'ultimo stadio del missile. Quest'ultimo record fu battuto da un Antares nel gennaio 2014 che port\u00f2 in orbita 34 payload."}
{"id": "3548138", "revid": "59976", "url": "https://it.wikipedia.org/wiki?curid=3548138", "title": "Dnepr-1", "text": ""}
{"id": "3548141", "revid": "287204", "url": "https://it.wikipedia.org/wiki?curid=3548141", "title": "Ballo fuori tempo", "text": "Ballo fuori tempo \u00e8 un singolo del cantante italiano Luca Leoni, pubblicato il 21 maggio 2005 ed estratto dall'album in studio \"Io ballo fuori tempo\".\nDescrizione.\nIl singolo, pubblicato il 21 maggio 2005 precede l'uscita dell'album di debutto dell'artista. La canzone ha ritmi bossa nova. Secondo alcuni siti, presenta ispirazione ai cantanti Mario Venuti, Niccol\u00f2 Fabi e Max Gazz\u00e8.\nHa raggiunto buon successo, \u00e8 entrato in classifiche radio ed \u00e8 stato apprezzato nelle radio Montecarlo, Deejay e Capital. \u00c8 uscito anche il videoclip."}
{"id": "3548143", "revid": "47767", "url": "https://it.wikipedia.org/wiki?curid=3548143", "title": "Susana Martinez", "text": "Biografia.\nLa Martinez nacque e fu cresciuta in Texas, all'interno di una famiglia borghese di origini messicane; suo padre, vicesceriffo della Contea di El Paso, aveva vinto tre Golden Gloves negli anni cinquanta.\nDopo aver conseguito un bachelor dalla University of Texas at El Paso, la Martinez si laure\u00f2 in legge all'Universit\u00e0 dell'Oklahoma.\nPolitica.\nNel 1996 Susana Martinez venne eletta procuratore distrettuale. Durante i suoi quattro mandati si occup\u00f2 soprattutto della tutela dei bambini.\nGovernatrice del Nuovo Messico.\nNel 2010 si candid\u00f2 a governatrice e dopo aver vinto le elezioni primarie con il 51% dei voti, vinse anche quelle generali, battendo la vicegovernatrice democratica Diane Denish con il 53%. Questo fu un caso molto particolare in quanto i due candidati erano entrambi di sesso femminile e tale incarico non era mai stato ricoperto da una donna.\nNel 2014 \u00e8 stata riconfermata per un secondo mandato.\nTendenza politica.\nLa Martinez \u00e8 di ideologia fortemente conservatrice: \u00e8 contraria all'aborto e ai matrimoni omosessuali, sostiene l'istruzione privata, ostacola l'immigrazione clandestina e scoraggia l'uso della marijuana a scopo terapeutico.\nVita privata.\n\u00c8 sposata con il vicesceriffo Chuck Franco. La coppia non ha avuto figli, anche se Chuck ne aveva gi\u00e0 uno, Carlo, che presta attualmente servizio nella marina statunitense."}
{"id": "3548145", "revid": "1305772", "url": "https://it.wikipedia.org/wiki?curid=3548145", "title": "Gate Keepers (videogioco)", "text": " \u00e8 un videogioco di ruolo pubblicato dalla Kadokawa Shoten il 16 dicembre 1999 per PlayStation, esclusivamente in Giappone. Il videogioco \u00e8 ispirato alla serie anime e manga \"Gate Keepers\", con cui condivide lo stesso character designer Keiji Gotoh e lo stesso autore della colonna sonora Kouhei Tanaka."}
{"id": "3548148", "revid": "287204", "url": "https://it.wikipedia.org/wiki?curid=3548148", "title": "Campionati del mondo di mezza maratona 2004", "text": "I Campionati del mondo di mezza maratona 2004 (13\u00aa edizione) si sono svolti il giorno 3 ottobre a Nuova Delhi, in India. Vi hanno preso parte 152 atleti (di cui 91 uomini e 61 donne) in rappresentanza di 55 nazioni."}
{"id": "3548150", "revid": "287204", "url": "https://it.wikipedia.org/wiki?curid=3548150", "title": "Super League 2011-2012", "text": "La Super League 2011-2012 \u00e8 stata la 115\u00aa edizione della massima divisione del campionato svizzero di calcio, nonch\u00e9 9\u00aa edizione della Super League. \u00c8 iniziata il 16 luglio 2011 e si \u00e8 conclusa il 23 maggio 2012. Il Basilea ha vinto il titolo per la 15\u00aa volta, la terza consecutiva.\nNovit\u00e0.\nIl Losanna, vincitore della Challenge League 2010-2011, \u00e8 stato promosso al posto del San Gallo, ultimo nella stagione precedente. Il Servette, secondo in Challenge League 2010-2011, ha sconfitto nello spareggio promozione-retrocessione il Bellinzona, conquistando la promozione in Super League.\nRegolamento.\nLe squadre si sono affrontate in un doppio girone di andata e ritorno, per un totale di 36 giornate. La squadra campione si \u00e8 qualificata per il secondo turno di qualificazione della UEFA Champions League 2012-2013. La seconda e la terza classificata si sono qualificate rispettivamente per il terzo e per il secondo turno di qualificazione della UEFA Europa League 2012-2013. La 9\u00aa classificata affronter\u00e0 la seconda classificata della Challenge League 2011-2012 in uno spareggio promozione-retrocessione con partite di andata e ritorno. L'ultima classificata \u00e8 retrocessa direttamente in Challenge League.\nClassifica finale.\nLegenda:\nNote:"}
{"id": "3548161", "revid": "1522738", "url": "https://it.wikipedia.org/wiki?curid=3548161", "title": "Athalbrandr", "text": ""}
{"id": "3548165", "revid": "380453", "url": "https://it.wikipedia.org/wiki?curid=3548165", "title": "Superliga 2009-2010 (pallavolo femminile, Brasile)", "text": "La Superliga brasiliana di pallavolo femminile 2009-2010 \u00e8 stata la 32\u00aa edizione del massimo campionato brasiliano, organizzata dalla CBV. Il campionato \u00e8 iniziato il 10 dicembre 2009 e si \u00e8 conclusa il 18 aprile 2010 con la vittoria finale dell'Osasco Voleibol Clube.\nRegolamento.\nLa competizione prevede che tutte le squadre si incontrino in due volte in gironi di andata e ritorno, al termine dei quali le prime otto si appresteranno a disputare i play-off."}
{"id": "3548167", "revid": "729019", "url": "https://it.wikipedia.org/wiki?curid=3548167", "title": "Paul Kirui", "text": "Biografia.\nIn carriera ha vinto due volte la mezza maratona di Berlino (2003 e 2004), mentre nel 2008 ha conquistato la maratona di Amsterdam. Il suo miglior risultato cronometrico sui 42 chilometri e 195 metri resta per\u00f2 il 2h06'44\" con cui ha ottenuto il secondo posto alla maratona di Rotterdam del 2006."}
{"id": "3548168", "revid": "292162", "url": "https://it.wikipedia.org/wiki?curid=3548168", "title": "Baia Arcile", "text": "Baia Arcile \u00e8 una baia della costa orientale siciliana. Fa parte del territorio di Augusta e si trova approssimativamente a met\u00e0 strada tra le citt\u00e0 di Catania e Siracusa, a circa due chilometri a nord del borgo marinaro di Brucoli.\nGeografia.\nL'insenatura, il cui asse centrale \u00e8 orientato approssimativamente verso nord, si affaccia sul golfo di Catania. Ad ovest \u00e8 delimitata da uno scosceso declivio digradante ripidamente verso il mare. In alcuni tratti tale costone roccioso risulta essere praticamente a strapiombo sul mare, assumendo cos\u00ec le caratteristiche di una vera e propria falesia.\nAll'altezza di circa 150-200 metri il pendio si interrompe bruscamente e inizia un vasto pianoro, detto \"La Gisira\", che si estende fino al canale formato dalla foce del torrente Porc\u00e0ria alla periferia di Brucoli. In quest'area sono state trovate tracce di insediamenti umani risalenti al periodo Neolitico.\nAltri rilievi collinari circondano e contornano baia Arcile da sud e da est. Dall'alto l'insenatura appare come una conca delimitata a nord dal mare e per restanti lati da verdi alture ricoperte di macchia mediterranea. Tra queste colline, la pi\u00f9 alta \u00e8 quella conosciuta con il nome di \"Cozzo dei Turchi\".\nLa spiaggia di baia Arcile \u00e8 formata da ciottoli pi\u00f9 o meno grossi che, verso il limite ovest dell'insenatura, cedono gradualmente il posto a grosse formazioni rocciose. Una di queste rocce \u00e8 completamente circondata dal mare, si trova a poche decine di metri di distanza dalla riva ed \u00e8 chiamata \"scoglio della tartaruga\" a causa del suo profilo che ricorda appunto quello dell'omonimo animale marino."}
{"id": "3548170", "revid": "594829", "url": "https://it.wikipedia.org/wiki?curid=3548170", "title": "Chris", "text": "Chris \u00e8 un singolo di Luca Leoni e secondo estratto dall'album \"Io ballo fuori tempo\". \nDescrizione.\nIl video ufficiale della canzone viene pubblicato durante il 2006 e vede la regia di Andrea Livio e la produzione artistica Chris Xbass Lisi. Nello stesso appare, tra gli altri, lo stesso Leoni. La clip \u00e8 stata girata tra Bogot\u00e0 e Milano.\nRispetto all'altro singolo estratto sempre dal compact disc \"Io ballo fuori tempo\", intitolato \"Ballo fuori tempo\", non ha riscosso il medesimo successo. Nonostante ci\u00f2, il singolo \u00e8 riuscito ad entrare in alcune classifiche digitali."}
{"id": "3548188", "revid": "610351", "url": "https://it.wikipedia.org/wiki?curid=3548188", "title": "Episodi di Jake &amp; Blake (seconda stagione)", "text": "Qui di seguito \u00e8 indicato l'elenco degli episodi della seconda stagione della serie televisiva Jake &amp; Blake.\nIn Italia \u00e8 andata in onda a partire dal 23 giugno 2011 su Disney Channel Italia."}
{"id": "3548189", "revid": "2011175", "url": "https://it.wikipedia.org/wiki?curid=3548189", "title": "Genoa 1893 1979-1980", "text": "Questa voce raccoglie le informazioni riguardanti il Genoa 1893 nelle competizioni ufficiali della stagione 1979-1980.\nStagione.\nNella stagione 1979-1980 il grifone \u00e8 affidato all'allenatore Gianni Di Marzio e disputa un campionato a luci ed ombre, sempre intruppato a centro classifica, imbattuto in casa ma con un fardello di 11 sconfitte in trasferta. Il ventenne attaccante Roberto Russo arrivato dal Varese con 7 reti \u00e8 stato il miglior marcatore stagionale, 2 delle quali in Coppa Italia e 5 in campionato.\nDal campionato cadetto salgono in Serie A il Como, la Pistoiese ed il Brescia, mentre retrocedono in Serie C1 la Sambenedettese, la Ternana, il Parma ed il Matera.\nNella Coppa Italia il Genoa disputa prima del campionato, il sesto girone di qualificazione, che vede promosso ai Quarti della manifestazione il Milan.\nMaglie.\nLa maglia per le partite casalinghe presentava i colori rossoblu.\nOrganigramma societario.\nArea direttiva\nArea tecnica"}
{"id": "3548192", "revid": "1408685", "url": "https://it.wikipedia.org/wiki?curid=3548192", "title": "Dialetto della Lunigiana", "text": "Il lunigianese o lunense \u00e8 un dialetto della lingua emiliana parlato entro i confini della Lunigiana, sub-regione divisa amministrativamente tra la Toscana e la Liguria, tra le province di Massa-Carrara e La Spezia, anche se fisicamente e storicamente vi sono ricomprese anche terre attualmente in provincia di Lucca e di Parma.\nIl genus emiliano e le species sorelle.\nQuesto dialetto appartiene alla grande famiglia della lingua emiliana, pur avendo tutte le caratteristiche delle lingue di confine, essendo la Lunigiana una terra da sempre compressa tra montagna e mare, attraversata da varie vie di comunicazione strategiche e da dominazioni variegate. Anche l'attuale ripartizione politica lunigianese \u00e8 una sorta di sintesi del contagio e delle similitudini che il dialetto locale ha subito e goduto nel corso dei secoli, con i suoi toscanismi e genovesismi, legati per\u00f2 al ceppo principale emiliano che caratterizza da un punto di vista sintattico e sonoro questa parlata. Presumibilmente in epoca medievale dovette esistere un unico dialetto, con piccole variazioni locali, che si parlava in tutto il territorio della Lunigiana storica, i cui confini andavano ben oltre gli angusti limiti attuali. La Lunigiana storica includeva, oltre all'attuale Lunigiana, e tutta quella che oggi \u00e8 la provincia di Massa-Carrara, anche quasi tutta la provincia di Spezia fino a Deiva e si spingeva a sud, incorporando gran parte della Garfagnana e la totalit\u00e0 della Versilia, fino a Massarosa. Al di l\u00e0 dei confini, che pi\u00f9 che altrove sono affatto indicativi di una vera differenza di tipo linguistico-culturale, il dialetto della Lunigiana appartiene alla stessa famiglia del dialetto spezzino (di tipo ligure), del dialetto carrarese (di tipo emiliano) e del dialetto massese (di tipo tosco-emiliano) dai quali \u00e8 unito dalla medesima costruzione sintattica della frase, da un gran numero di vocaboli comuni e da una vicinanza geografica ineluttabile che rende tali parlate tra loro sorelle. Anzi, si pu\u00f2 ben sostenere che le quattro parlate siano delle sub-specie di un unico dialetto parlato o comunemente compreso da circa 300.000 autoctoni e da un numero altrettanto grande, ma non specificabile, di genti di Val di Magra, di Val di Vara e dintorni emigrate in molte regioni centro-settentrionali e all'estero, le quali hanno mantenuto e coltivato dei contatti persistenti con la terra d'origine (i cosiddetti \"bars\u00e0n\"). \nCi\u00f2 nonostante il fatto che a livello linguistico le tre parlate di cui si tratta vengano considerate come \"genus\" differenti, facendo spesso fatica a ottenerne un riconoscimento e uno studio unitario, \u00e8 legata alla atavica frammentazione politica territoriale, mai ricondotta ad unit\u00e0 nei circa due secoli di domini successivi al Congresso di Vienna.\nLa cosa certa \u00e8 che uno stesso modo di costruire il periodo, di cadenzare le sillabe e di pronunciare i vocaboli fondamentali e accessori alla vita di tutti i giorni \u00e8 comprensibile, con leggere variabili locali, da Lerici a Sarzana a Pontremoli, da Fivizzano a Follo, da Bolano a Minucciano, da Mulazzo a Calice al Cornoviglio, da Bastremoli a Guinadi, da Iera a Giovagallo, da Sassalbo a Parana, da Camporaghena a Ceparana, da Adelano a Fiumaretta e a Montemarcello. Anche a Massa, Montignoso, nell'alta Garfagnana e sulle pendici della media Garfagnana si parlano dialetti di chiaro stampo lunigianese solo lievemente toscanizzati, cos\u00ec come i dialetti della Val di Vara e della riviera fino a Bonassola, in origine di tipo \"lunigiano\", hanno subito una certa genovesizzazione, sempre pi\u00f9 forte procedendoi verso nord-ovest. \nIn zona il lunigianese \u00e8 indicato come dialetto ligure o toscano semplicemente perch\u00e9 \u00e8 sempre stato detto cos\u00ec, per ancestrale memoria familiare e collettiva, oppure perch\u00e9 \u00e8 il confine regionale a dettarlo.\nSi racconta di un contadino d'Alta Val Magra che, a inizio Novecento, di ritorno da La Spezia per la prima volta, si sent\u00ec chiedere da un compaesano:\n\"Al\u00f2ra? Coma al\u00e9 and\u00e0 \u00e0 La Speza? Ta s'\u00e8 f\u00e0t capir?\" (Allora? Com'\u00e8 andata a La Spezia? Ti sei fatto capire?)\ne l'altro\n\"An'go \u2018\u00f9 ans\u00f9n problema. A p\u00e0rlan coma n\u00f2 autri\" (Non ho avuto nessun problema. Parlano come noi).\nOrtografia.\nL'ortografia del dialetto della Lunigiana non \u00e8 mai stata prodotta in maniera sistematica. Non esiste un vocabolario ufficiale delle parole lunigianesi. Esistono invece molte opere e scritti dialettali riportati da scrittori, poeti e cultori della parlata locale che nel corso dei secoli hanno riproposto un sistema di scrittura determinato.\nFonologia e fonetica.\nLe caratteristiche del dialetto della Lunigiana si possono ricondurre alle seguenti:\nMorfologia e sintassi.\nLa struttura della frase si caratterizza per: \nSuoni fricativi e suoni occlusivi.\nMentre in italiano sono classiche consonanti fricative le lettere \"f\", \"v\", \"s\" (sia sorda che sonora) e il gruppo \"sc\", nel dialetto lunigianese sono fricativi i gruppi consonantici \"ts\", \"ds\" e \"dt\", pronunciati con pi\u00f9 o meno forza a seconda dell'ubicazione geografica dei vari borghi.\nEs.\nIn italiano le consonanti occlusive sono la -p, la -b, la -d, la -c, la -t e la -g gutturale. Le stesse si presentano sostanzialmente anche nel dialetto di Lunigiana con l'aggiunta del gruppo \"dg\".\nEs.\nDittonghi e iati.\nA seconda del borgo in cui si vive o ci si sposta \u00e8 possibile incontrare una diversa traduzione di parole contenenti vocali.\nGli iati corrispondono alle parole pi\u00f9 antiche in cui il suono delle singole vocali \u00e8 ancora distinto a fronte di parole pi\u00f9 moderne la cui pronuncia vocalica diventa unica.\nI suoni pi\u00f9 vetusti si possono riscontrare nel pontremolese e nei paesi d'alta valle dell'Alta e Media Lunigiana, soprattutto ad opera delle persone pi\u00f9 anziane.\nEs.\nSistema vocalico.\nLa vocale a nella morfologia flessiva.\nLe vocali del \"dialetto della Lunigiana\" sono le stesse presenti in italiano, \nLa lettera \"a\" corrisponde allo stesso suono vocalico dell'ortografia italiana. Nella medio-alta Lunigiana (comuni di Villafranca, Mulazzo, Bagnone) identifica sotto forma di suffisso il genere femminile (in modo analogo all'italiano, per quanto l'utilizzo sia esteso ai sostantivi uscenti in -e, -i); il femminile plurale \u00e8 reso con la desinenza \"-ia\".\nEs.:\nLa vocale i nella morfologia flessiva.\nLa vocale \"i\" corrisponde anch'essa allo stesso suono vocalico dell'ortografia italiana, ed \u00e8 utilizzata ugualmente per formare il plurale dei termini maschili.\nEs.:\nLa vocale e.\nLa lettera \"e\" pu\u00f2 assumere una pronuncia medioalta [e] oppure mediobassa [\u025b].\n\u00c8 medioalta quando la \"e\" \u00e8 finale di sillaba o preceduta da consonante:\nEs.:\n\u00c8 invece mediobassa quando si trova \nEs.\nLa vocale o.\nLa vocale \"o\" pu\u00f2 assumere una pronuncia mediobassa [\u0254] oppure medioalta [o].\nLa pronuncia \u00e8 mediobassa quando la o \u00e8 seguita da una consonante nella stessa sillaba o se si trova a inizio parola.\nEs. \nLa pronuncia medioalta si verifica quando la o \u00e8 posizionata al termine della sillaba ed \u00e8 preceduta da una consonante.\nEs. \nLa vocale u.\nLa vocale \"u\" ha la medesima pronuncia propria dell'italiano.\nQuesta vocale ha una caratterizzazione peculiare a livello verbale. Difatti nelle terze persone dell'indicativo imperfetto e nei participi passati, la u \u00e8 una presenza tipica del dialetto lunigianese.\nEs.\nPlurale.\nCome detto il plurale si forma in due maniere principali:\n- in presenza di parole maschili singolari, aggiungendo la desinenza \"\u2013i\";\n- in presenza di parole femminili singolari, aggiungendo la desinenza \"\u2013ia\".\nEs. \nVi sono poi tutta una serie di eccezioni e regole speciali di formazione del plurale.\nTutte le parole che terminano in \u2013s, -v, -r, -t, -d al singolare maschile, formano il plurale aggiungendo semplicemente la \"i\".\nEs.\nTutte le parole femminili singolari che terminano in \u2013ia, sono invariabili al plurale.\nEs. \nTutte le parole che terminano con suoni nasali, rimangono invariabili al plurale.\nEs.\nEsempi.\nVillafranca, Massa e Carrara.\nAl crou i'eu rub\u00e0 da 'na fnestra 'n toc ad formadj; asd\u00e0 an cima a 'na pianta, i'er pront \u00e0 mandjarsal, quand 'na gorpa la l'ha vist; l'agheu propri fama.\nModenese.\nNa curn\u00e0\u00e7ia n\u00e9gra l'\u00ecva purt\u00e8e via da \u00f3na fn\u00e8stra un pc\u00f2un ed furm\u00e0j; pug\u00e8da ins\u00e9ma a \u00f3na pi\u00e0nta, l'\u00e9ra pr\u00f2unta per magn\u00e8rsel, qu\u00e0nd la v\u00f3lpa la-l'ha v\u00e9sta; la gh'\u00ecva 'na f\u00e0m \u00f2rba.\nDa ultimo \u00e8 riportato il modenese, ossia il dialetto emiliano reputato maggiormente affine ai dialetti della provincia di Massa-Carrara, ed \u00e8 evidente la notevole distanza, seppur all'interno delle parlate gallo-italiche, del dialetto emiliano, rispetto alle parlate dell'area apuana, le quali invece presentano forti affinit\u00e0 al loro interno, nonostante certe diversit\u00e0 ( soprattutto a livello d'accento ) .\nGli articoli determinativi.\nGli articoli determinativi del dialetto della Lunigiana sono:\n- al maschile singolare \"al\" invariabile;\n- al maschile plurale \"l\"' (davanti a vocale) invariabile;\n- al maschile plurale \"i\";\n- al femminile singolare e plurale \"la\" invariabile.\nEcco alcuni esempi:\nGli articoli indeterminativi.\nGli articoli indeterminativi hanno invece una traduzione:\n- al maschile singolare con \"an\" invariabile;\n- al femminile singolare \"na\" o \"n\"' (davanti a vocale) invariabili.\nEs.\nPartitivo e genitivo.\nI gruppi del, dello, della, si traducono con un solo termine al maschile e al femminile, come segue:\nEs.\nPreposizioni semplici.\nLe preposizioni dell'italiano si traducono nel modo che segue:\nAggettivi possessivi.\nGli aggettivi possessivi sono molto pi\u00f9 numerosi che in italiano a causa della particolare costruzione che la frase dialettale pu\u00f2 assumere.\nLa sola parola casa si pu\u00f2 accompagnare di possessivi molto atipici quali \"mega\", \"toga\", \"soga\" a indicare uno stretto possesso, sentito e peculiare, non attribuibile ad alcun'altra cosa o animale.\nEs.\nVerbi e tempi verbali.\nModo infinito.\nNel modo indicativo, il dialetto lunense presenta sei degli otto tempi propri della lingua italiana. Mancano all'appello il passato remoto e il trapassato remoto.\nPrendendo come base il verbo \"avere\", sono delineabili:\nIl modo condizionale si caratterizza al:\nIl modo gerundio sia al presente (avendo) che al passato (avendo avuto) esiste in forme analoghe all'italiano. Il dialetto lunense tende ad utilizzare altre strutture sintattiche.\nEs. \nIl modo congiuntivo, \nFrasi idiomatiche.\nCome in tutti i dialetti, sono varie le espressioni idiomatiche che si riferiscono ad aspetti concreti del vissuto quotidiano difficilmente trasponibili in altre realt\u00e0.\nEcco alcuni esempi:\nEsistono poi espressioni legate alla cultura contadina e all'economia del territorio della Lunigiana quali per esempio i selvi (i funghi porcini), i zuvanei (i \"giovannini\" sono i vermetti delle castagne), il gavar\u00f2n (il vespone, termine usato per definire uno scapolo non pi\u00f9 giovanissimo che \u00e8 solito \"ronzare\" intorno alle donne), il guzzin (un ragazzo), la guzarna (Clematis vitalba) ed evidentemente la lumaca che ne mangia le foglie sar\u00e0 la limaca guzarna, o i bochi (le cime dei virgulti delle more che, tolta la parte esterna, si possono cucinare) . \nPoesie in dialetto.\nAlcuni componimenti poetici sono opera del Col. Primo Tomellini (1899-1993) di Villafranca in Lunigiana, quale il frammento qui di seguito, dedicato a sua sorella Carmela Tomellini: \nO Carmela, tnarcordaquando ragazi, fn\u00ec la scola,a snandeva cun la nonaa ruspar n Zervarola?\nDop aver sot ai castagni,zira n z\u00e0 e zira n l\u00e0, con taschel a ras, a ras,arturnevn strachi a c\u00e0.\nSpes andevn su da Pianarcurgir l furment\u00f2n,alla sera a scartuzevne arcuntevn la canz\u00f2n..."}
{"id": "3548193", "revid": "1543377", "url": "https://it.wikipedia.org/wiki?curid=3548193", "title": "Torneo Interbritannico 1894", "text": "Il Torneo Interbritannico 1894 fu la undicesima edizione del torneo di calcio conteso tra le Home Nations dell'arcipelago britannico. Il torneo fu vinto dalla nazionale scozzese."}
{"id": "3548195", "revid": "1100311", "url": "https://it.wikipedia.org/wiki?curid=3548195", "title": "Santiago Vergini", "text": "Carriera.\nClub.\nNel 2010 l'Hellas Verona lo acquista in prestito con diritto di riscatto dal Club Olimpia, dove ha giocato per 2 stagioni nel massimo campionato paraguaiano. In Lega Pro Prima Divisione gioca 15 partite di cui 13 da titolare segnando 1 gol contro il Bassano Virtus al Bentegodi e conquista la promozione in Serie B vincendo i play-off. Al termine della stagione il Verona non lo riscatta.\nLa stagione successiva passa al Newell's Old Boys dove rimane per due stagioni, arrivando, da titolare, alla semifinale della Coppa Libertadores 2013. Il 1\u00ba agosto 2013 \u00e8 ingaggiato dall'Estudiantes de La Plata dove colleziona 17 presenze e 1 gol.\nIl 20 gennaio 2014, si trasferisce in prestito in Premier League al Sunderland per il resto della stagione 2013-14. Debutta in campionato l'8 febbraio, in sostituzione di Fabio Borini nel primo tempo contro l'Hull City, dopo l'espulsione del difensore centrale Wes Brown. Rimane in panchina nella sconfitta del Sunderland nella finale della Football League Cup 2014 contro Manchester City allo stadio di Wembley il 2 marzo. Nel corso della stagione, a causa degli infortuni gioca terzino destro e contribuisce alla salvezza del Sunderland. Il 7 agosto 2014, firma per coi Black Cats un contratto di due anni.\nIl 16 luglio 2015 \u00e8 ceduto in prestito al Getafe CF in Liga. Al debutto \u00e8 espulso nella sconfitta per 1-0 contro l'RCD Espanyol.\nNazionale.\nVergini gioca la sua prima partita con la maglia dell'Argentina nella sconfitta per 1-2 contro il Brasile, il 20 settembre 2012, entrando in campo al 73' per Lisandro L\u00f3pez. Il 14 ottobre 2014, gioca titolare l'amichevole vinta 7-0 contro Hong Kong e nel successivo novembre 2014, nel successo per 2-1 contro la Croazia al Boleyn Ground."}
{"id": "3548196", "revid": "125035876", "url": "https://it.wikipedia.org/wiki?curid=3548196", "title": "Claude Pompidou", "text": "\u00c8 stata una filantropa e mecenate dell'arte moderna e contemporanea, principalmente attraverso il \"Centre Georges Pompidou\".\nBiografia.\nNacque in un piccolo centro di provincia dove il padre, Pierre Cahour (1885-1962), esercitava la professione di medico. La madre, Germaine M\u00e9lanie Houssaye (1891-1919), mor\u00ec a 28 anni il 23 marzo del 1919 a causa dell'epidemia di influenza del 1918. Suo zio, Alfred Houssaye, era il presidente della Compagnie G\u00e9n\u00e9rale Transatlantique. Aveva una sorella di nome Jacqueline, detta Jackie. Il nonno paterno, Abel Cahour (1851-1922), era un noto avvocato e sindaco della cittadina di Ch\u00e2teau-Gontier dal 1914 al 1919.\nStudentessa di giurisprudenza alla Sorbona, Claude incontr\u00f2 il futuro marito Georges Pompidou a Parigi all'epoca del primo anno di corso universitario. In quel periodo Pompidou era professore di francese presso il liceo Saint-Charles di Marsiglia. La coppia si spos\u00f2 a Clermont-Ferrand il 29 ottobre 1935 e il loro figlio adottivo, Alain, \u00e8 nato nel 1942.\nNel 1970, Claude Pompidou istitu\u00ec la \"Claude Pompidou Foundation\" per aiutare i bambini handicappati, gli anziani e i degenti negli ospedali. Jacques Chirac \u00e8 stato il tesoriere della fondazione per oltre tre decenni.\nClaude Pompidou ebbe un ruolo chiave nell'ideazione del Centre Georges Pompidou, progettato da Renzo Piano e Richard Rogers..\nFu una grande appassionata di musica classica e d'avanguardia, nonch\u00e9 una fedele ammiratrice di Pierre Boulez che fece scoprire al marito. Fu Georges Pompidou, invece, a iniziarla all'arte contemporanea. Nel 1972, fece riarredare nello stile tipico del periodo della fine dei \"Trente Glorieuses\" quattro sale dell'ala Jules Gr\u00e9vy del Palazzo dell'Eliseo destinate ad appartamento privato del presidente della Repubblica. Il mobilio fu disegnato da Pierre Paulin, mentre le principali opere d'arte erano di Franti\u0161ek Kupka, Robert Delaunay e Yaacov Agam. Nei decenni successivi Claude Pompidou ha continuato a svolgere un ruolo attivo nella vita artistica francese e nella sua fondazione. Donna di straordinaria eleganza, fino a tardissima et\u00e0 fu una presenza costante ai concerti di musica classica e alle rappresentazioni operistiche e agli spettacoli di balletto.\nScrisse un volume di memorie, \"L'\u00c9lan du Coeur\", nel 1997. Mor\u00ec a Parigi il 3 luglio 2007. Ai suoi funerali nella chiesa di Saint-Louis-en-l'\u00cele erano presenti, fra gli altri, il presidente della Repubblica Nicolas Sarkozy, il primo ministro Fran\u00e7ois Fillon, il presidente dell'Assembl\u00e9e nationale Bernard Accoyer, Jacques Chirac, Pierre Messmer, \u00c9douard Balladur e Carolina di Monaco con il marito Ernesto Augusto di Hannover."}
{"id": "3548199", "revid": "834", "url": "https://it.wikipedia.org/wiki?curid=3548199", "title": "Gauze", "text": "Gauze \u00e8 il primo album del gruppo giapponese dei Dir En Grey, prodotto sotto etichetta \"major\".\nL'album \u00e8 stato prodotto da Yoshiki Hayashi degli X Japan.\nL'album presenta un sound tipico delle band indie visual kei, seppur differenziandosi leggermente dalle altre band , grazie al sound melodico e di impostazione pi\u00f9 heavy.\nL'album \u00e8 subito un successo, dando cos\u00ec ai Dir en grey grande notoriet\u00e0 in tutto il territorio nazionale.\nTracce.\nTutti i brani sono testo di Kyo e musica dei Dir en grey.\nDopo il titolo \u00e8 indicata fra parentesi \"()\" la grafia originale del titolo."}
{"id": "3548205", "revid": "1543377", "url": "https://it.wikipedia.org/wiki?curid=3548205", "title": "Torneo Interbritannico 1895", "text": "Il Torneo Interbritannico 1895 fu la dodicesima edizione del torneo di calcio conteso tra le Home Nations dell'arcipelago britannico. Il torneo fu vinto dalla nazionale inglese."}
{"id": "3548210", "revid": "1542750", "url": "https://it.wikipedia.org/wiki?curid=3548210", "title": "Emi Koussi", "text": "Emi Koussi \u00e8 un alto cono piroclastico vulcanico che si trova nella parte meridionale del Tibesti, nel centro del Sahara, nel nord del Ciad.\nIl vulcano \u00e8 uno dei numerosi presenti nella catena del Tibesti ma \u00e8, con i suoi 3415 metri, la cima pi\u00f9 alta del Ciad e dell'intero Sahara. Si erge per 2,3\u00a0km al di sopra della piana circostante ed ha una larghezza variabile tra i 60 e gli 80\u00a0km."}
{"id": "3548213", "revid": "1543377", "url": "https://it.wikipedia.org/wiki?curid=3548213", "title": "Torneo Interbritannico 1896", "text": "Il Torneo Interbritannico 1896 fu la tredicesima edizione del torneo di calcio conteso tra le Home Nations dell'arcipelago britannico. Il torneo fu vinto dalla nazionale scozzese."}
{"id": "3548214", "revid": "1482985", "url": "https://it.wikipedia.org/wiki?curid=3548214", "title": "Karen Bass", "text": "Biografia.\nDopo alcuni anni passati a lavorare nel settore sanitario, la Bass fu eletta all'Assemblea di Stato della California.\nIl 28 febbraio del 2008 la Bass venne nominata Speaker dell'Assemblea. In queste vesti si impegn\u00f2 per garantire l'assistenza sanitaria e la copertura assicurativa a bambini e poveri. La Bass lavor\u00f2 anche nella campagna elettorale presidenziale di Barack Obama.\nNel 2010, non potendo pi\u00f9 cercare la rielezione per limiti di mandato, la Bass scelse di candidarsi al Congresso per sostituire la deputata Diane Watson, andata in pensione dopo cinque mandati. Sin dall'inizio sembr\u00f2 essere la favorita per la vittoria e alla fine fu eletta con l'86% dei voti. Venne poi riconfermata nelle elezioni successive.\nLa Bass, una liberale, fa parte del Congressional Progressive Caucus e del Congressional Black Caucus. Si \u00e8 schierata a favore dell'aborto e dei diritti dei gay.\nVita privata.\nSposata per sei anni con Jesus Lechuga, la Bass ha avuto una sola figlia, Emilia, deceduta nel 2006 in un incidente stradale, in cui per\u00ec anche suo marito Michael Wright."}
{"id": "3548216", "revid": "110157", "url": "https://it.wikipedia.org/wiki?curid=3548216", "title": "R. E. Olds Transportation Museum", "text": "Il R. E. Olds Transportation Museum \u00e8 un museo dedicato alle automobili intitolato a Ransom Eli Olds, fondatore della casa automobilistica Oldsmobile. Si trova a Lansing, nel Michigan, ed \u00e8 uno dei pi\u00f9 importanti musei dedicati alle autovetture degli Stati Uniti d'America.\nL'ultima Oldsmobile prodotta, una Alero berlina, fu donata al museo il 29 aprile 2004, cio\u00e8 nel giorno di chiusura della casa automobilistica.\nIl museo ospita una collezione di Oldsmobile che abbraccia l'intero periodo di attivit\u00e0 dell'azienda, vale a dire dal 1897 al 2004. \u00c8 anche conservata una autovettura a vapore del 1893, costruita da Ransom Eli Olds prima di fondare la \"Olds Motor Works\", che fu il nome ufficiale della Oldsmobile fino agli anni quaranta.\nIl museo custodisce anche oggetti collegati alla storia delle automobili, come una collezione quasi completa di targhe automobilistiche del Michigan, ed una raccolta di segnali stradali che tocca una buona parte della storia automobilistica, dagli albori fino agli anni cinquanta.\nSono anche presenti autovetture della REO, cio\u00e8 della casa automobilistica fondata da Ransom Eli Olds dopo aver lasciato la Oldsmobile.\nIl museo accoglie anche oggetti appartenuti alla famiglia di Olds."}
{"id": "3548217", "revid": "126257", "url": "https://it.wikipedia.org/wiki?curid=3548217", "title": "Ransom Eli Olds Transportation Museum", "text": ""}
{"id": "3548226", "revid": "1543377", "url": "https://it.wikipedia.org/wiki?curid=3548226", "title": "Torneo Interbritannico 1897", "text": "Il Torneo Interbritannico 1897 fu la quattordicesima edizione del torneo di calcio conteso tra le Home Nations dell'arcipelago britannico. Il torneo fu vinto dalla nazionale scozzese. L'ultima partita di questa edizione fu disputata al Crystal Palace."}
{"id": "3548228", "revid": "767487", "url": "https://it.wikipedia.org/wiki?curid=3548228", "title": "Dil Se", "text": "Dil Se... (in hindi: \u0926\u093f\u0932 \u0938\u0947, traducibile in italiano come \"Dal cuore\") \u00e8 un film indiano del 1998 scritto, diretto e prodotto da Mani Ratnam. Il film vede protagonisti Shahrukh Khan, Manisha Koirala e Preity Zinta. \u00c8 il terzo capitolo nella trilogia cinematografica di Ratnam relativa al terrorismo in India, dopo \"Roja\" e \"Bombay\".\n\"Dil Se\" \u00e8 stato girato a Himachal, Kashmir, Assam, Delhi, Kerala ed altri luoghi fra l'India ed il Bhutan, in un periodo di cinquantacinque giorni. Il film \u00e8 considerato un esempio di cinema parallelo indiano. Il film ha vinto premi per la fotografia, l'audiografia, le coreografie e la musica, tra gli altri. Nonostante sia stato un insuccesso ai box office indiani (il film \u00e8 costato 2,68 milioni di dollari e ne ha incassati 3,35), il film ha ottenuto notevoli riscontri all'estero, diventando il primo film indiano ad entrare nella top ten britannica dei film pi\u00f9 visti al cinema."}
{"id": "3548230", "revid": "729019", "url": "https://it.wikipedia.org/wiki?curid=3548230", "title": "5. Fallschirmj\u00e4ger-Division", "text": "La 5. Fallschirmj\u00e4ger-Division (5\u00aa divisione paracadutisti) fu un'unit\u00e0 di paracadutisti della Luftwaffe (l'aeronautica militare tedesca) attiva durante la seconda guerra mondiale. A dispetto del nome, l'unit\u00e0 non prese mai parte ad attacchi dall'aria combattendo invece gli Alleati in Normandia e nelle Ardenne rimanendo infine accerchiata nella sacca della Ruhr nel 1945.\nStoria.\nLa 5. Fallschirmj\u00e4ger-Division venne formata a Reims il 3 febbraio 1944 dal Fallschirmj\u00e4ger-Lehr-Bataillon (battaglione istruttori paracadutisti), dal III battaglione del 3\u00ba reggimento paracadutisti, dal III battaglione del 4\u00ba reggimento paracadutisti e da un gran numero di nuove reclute.\nNel maggio 1944 l'unit\u00e0 si trasfer\u00ec a Rennes, ma, alla data del D-Day (6 giugno 1944) non risultava ancora pronta ai combattimenti e solo il 15\u00ba reggimento paracadutisti venne inviato al fronte, per giunta con un solo battaglione, il II, attivo. Il I e III battaglione nacquero rispettivamente dal I battaglione del 13\u00ba reggimento paracadutisti e dal I battaglione del 14\u00ba reggimento paracadutisti poco dopo. Il 15\u00ba reggimento oper\u00f2 distaccato alla 17. SS-Panzergrenadier-Division \"G\u00f6tz von Berlichingen\". La divisione nel suo complesso venne decimata dagli Alleati in Normandia nel luglio 1944 dopo duri scontri a Saint-Malo, Avranches e Mortain, lasciando i resti a continuare la battaglia in agosto, quando vennero circondati nella sacca di Falaise mentre erano in seno al II corpo d'armata paracadutisti. Un mese dopo, a settembre, giunsero nuove reclute.\nNell'ottobre 1944 la 5. Fallschirmj\u00e4ger-Division venne ricostruita nell'area de L'Aia e di Amsterdam. Un nuovo battaglione giunse nel novembre 1944 e un altro nel febbraio 1945, ma l'unit\u00e0 si arrese quasi per intero a N\u00fcrburg nel marzo 1945, con chi scamp\u00f2 alla cattura che capitol\u00f2 nella sacca della Ruhr e nell'Harz poco tempo dopo.\nOrdine di battaglia.\nIn seguito si aggiunsero:"}
{"id": "3548232", "revid": "1543377", "url": "https://it.wikipedia.org/wiki?curid=3548232", "title": "Torneo Interbritannico 1898", "text": "Il Torneo Interbritannico 1898 fu la quindicesima edizione del torneo di calcio conteso tra le Home Nations dell'arcipelago britannico. Il torneo fu vinto dalla nazionale inglese. "}
{"id": "3548238", "revid": "1718925", "url": "https://it.wikipedia.org/wiki?curid=3548238", "title": "Motore fuoribordo", "text": "Il motore fuoribordo \u00e8 un motore marino prodotto ed utilizzato per essere montato nello specchio di poppa delle imbarcazioni di medie e piccole dimensioni, da 2 a 12 metri di lunghezza circa. Generalmente adotta un motore a scoppio a due o quattro tempi sia a benzina che diesel, e di cui da diversi anni sono stati messi in commercio modelli dotati di motore elettrico. I pi\u00f9 diffusi sono i modelli a due tempi ma circa dal 1996 sono stati immessi nel mercato i modelli a quattro tempi. Le potenze variano dai pi\u00f9 piccoli 2.2 cv ai potentissimi modelli di 627 cv della Seven Marine. Uno dei grandi vantaggi dei motori fuoribordo \u00e8 quello di poter essere montati anche in un numero variabile nelle imbarcazioni ed alcune di queste ne montano fino ad otto. Vengono inoltre montati fuoribordo potenziati e modificati in motoscafi da corsa per numerosi tipi di competizioni motonautiche.\nArchitettura.\nLa sua architettura si discosta notevolmente da tutti i motori tradizionalmente prodotti poich\u00e9 adotta una configurazione verticale con il blocco propulsore posto nella parte superiore il quale \u00e8 raccordato con un albero di trasmissione ed un ingranaggio all'elica con la parte inferiore dotato di pinna chiamato piede. Il tutto \u00e8 raggruppato in un blocco unico racchiuso in una calandra dalla forma inconfondibile, detta \"cappottina\", rifinito esteticamente in tutti i particolari e verniciato solitamente in colore unico o comunque prevalente, che contraddistingue le varie marche. Per esempio i motori della Yamaha sono grigi, I Mercury sono neri, i Johnson sono bianchi, talvolta con bande o inserti rossi e neri (solo nel 1997 furono interamente argento metallizzato), gli Honda sono grigio metallizzato secondo una tradizione consolidata anche nelle macchine tosaerba del medesimo produttore ecc. Fanno eccezione gli storici Evinrude la cui capottina \u00e8 bianca, inserti e bande rosse e blu metallizzate, come il piede, poi divenuto blu pastello e infine accostato ad altro blu oltremare.\nIl motore fuoribordo prevede la possibilit\u00e0 di essere ancorato allo specchio di poppa con dei galletti a vite, per i modelli pi\u00f9 piccoli fino a ca 40 cv, e quindi facilmente smontabili e separabili dallo scafo per agevolare il trasporto ed il rimessaggio. I modelli di pi\u00f9 grande potenza vengono fissati con bulloni passanti e sono generalmente fissi ed inamovibili. Una dalle caratteristiche fondamentali del motore fuoribordo, quando \u00e8 applicato a motoscafi e gommoni, \u00e8 quella di fungere anche da timone poich\u00e9 il gruppo motore/trasmissione/elica \u00e8 raccordato con la parte ancorata allo scafo con un asse ruotante chiamato cannotto. La virata si ottiene nei modelli pi\u00f9 piccoli con un prolungamento a manopola che funge da acceleratore e talvolta da cambio marcia avanti/indietro ed in quelli pi\u00f9 grandi attraverso il cavo di sterzo fissato con una estremit\u00e0 e collegato allo sterzo, termine nautico \"ruota del timone\", \u00e8 possibile ottenere la sterzata e con ulteriori cavi collegati alle manette vicino al timone \u00e8 possibile regolare la velocit\u00e0 e la marcia avanti/indietro. La funzione di timone va invece inibita (serrando un morsetto apposito) o non utilizzata quando il fuoribordo equipaggia barche a vela quale motore principale (di solito per barche fino ai 6 m) o ausiliario nel caso di barche entrobordo pi\u00f9 grandi. In questi casi prevale la pala del timone della barca e l'orientabilit\u00e0 del fuoribordo ha applicazioni solo per manovre di \"aggiustamento\" in fase di ormeggio, ad esempio indirizzando la spinta dell'acqua mossa dall'elica proprio verso la pala per spostare leggermente a dritta o sinistra la poppa, oppure quando il fuoribordo pu\u00f2 passare in posizione di retromarcia solo ruotandolo completamente sul suo asse verticale\nStoria.\nIl motore fuoribordo, come sistema di propulsione portatile per imbarcazioni che altrimenti sarebbero spostate manualmente a remi, \u00e8 stato possibile grazie alle sperimentazioni di Cameron Waterman, un giovane studente di Ingegneria di Yale. Il primo vero motore fuoribordo a benzina sembra essere stato messo in vendita da Waterman, ed era a quattro tempi. Tra il 1903 e il 1905, anno del brevetto, egli ha creato con successo il motore fuoribordo. A partire da due dozzine costruiti nel 1907, l'azienda ha continuato a fare migliaia di unit\u00e0 nei successivi 5 anni. \nLa creazione del primo motore fuoribordo pratico e commercializzabile \u00e8 spesso attribuita all'inventore norvegese-americano Ole Evinrude nel 1909. Tra il 1909 e il 1912, Evinrude ha realizzato migliaia dei suoi motori fuoribordo ed i modelli a tre cavalli sono stati venduti in tutto il mondo. La societ\u00e0 Evinrude Outboards Co. \u00e8 stata venduta in seguito ad altri proprietari, ed egli infine ebbe molto successo con un'altra societ\u00e0 denominata Elto.\nTrim.\nIl trim \u00e8 un sistema elettroidraulico di regolazione dell'assetto montato nei motori fuoribordo pi\u00f9 potenti e generalmente da circa 20 cavalli di potenza. La regolazione del trim \u00e8 necessaria a ridurre o aumentare l\u2019attrito per ottenere un assetto ottimale di navigazione. Diminuendo l\u2019attrito, quindi alzando l\u2019elica verso l\u2019alto tendendo a farla uscire dall\u2019acqua, l\u2019imbarcazione tender\u00e0 a planare ed aumentare la sua velocit\u00e0 di qualche nodo consumando tra l\u2019altro meno carburante a causa dell\u2019attrito ridotto.\nCuriosit\u00e0.\nIn Italia \u00e8 possibile condurre senza patente un motore di potenza fino 40 cv (fino al 1993 25 cv), risultando di conseguenza questo il modello di gran lunga pi\u00f9 diffuso. Le cilindrate dei motori a 2 tempi di 40 cv sono attorno ai 700-750 cc; quelle dei 25 cv attorno ai 500-550 cc."}
{"id": "3548240", "revid": "547034", "url": "https://it.wikipedia.org/wiki?curid=3548240", "title": "Shin'ichi Sekizawa", "text": " La sua prima sceneggiatura \u00e8 stata per il film \"Fearful Attack of the Flying Saucers\" degli studio Shintoho, che \u00e8 stato in seguito considerato un film perduto. In seguito curer\u00e0 la sceneggiatura di numerose pellicole di Ishir\u014d Honda, inclusi numerosi film classici di Godzilla. Ha inoltre fornito materiale originale per la serie \"Ultraman\".\nLe sue sceneggiature per film kaij\u016b sono stati notati per la loro inventiva e per avere un tono pi\u00f9 leggero e divertente rispetto a quelli realizzati da Takeshi Kimura (alias Kaoru Mabuchi), un altro scrittore leader di film kaiju, le cui sceneggiature erano pi\u00f9 drammatiche e seriose.\nPrima di intraprendere la carriera di sceneggiatore, ha brevemente frequentato una scuola di animazione con il famoso autore di manga Osamu Tezuka."}
{"id": "3548248", "revid": "1543377", "url": "https://it.wikipedia.org/wiki?curid=3548248", "title": "Torneo Interbritannico 1899", "text": "Il Torneo Interbritannico 1899 fu la sedicesima edizione del torneo di calcio conteso tra le Home Nations dell'arcipelago britannico. Il torneo fu vinto dalla nazionale inglese. "}
{"id": "3548255", "revid": "1251388", "url": "https://it.wikipedia.org/wiki?curid=3548255", "title": "Vista dalla finestra a Le Gras", "text": "Vista dalla finestra a Le Gras (in francese \"Point de vue du Gras\") \u00e8 il primo esempio riuscito con successo di fissare una fotografia in maniera permanente. Creata da Nic\u00e9phore Ni\u00e9pce il 9 febbraio 1826 (o forse 1827), \u00e8 la pi\u00f9 antica fotografia esistente conosciuta; per l'esattezza si tratta di una eliografia. Il soggetto \u00e8 il panorama visto da una finestra al primo piano della casa-laboratorio di Ni\u00e9pce, detta \"Le Gras\", presso Saint-Loup-de-Varennes, divenuta nel 2007 un museo (Mus\u00e9e Maison Nic\u00e9phore Ni\u00e9pce).\nNel 2003 la rivista \"Life\" ha inserito la \"Vista dalla finestra a Le Gras\" fra le \"100 fotografie che hanno cambiato il mondo\".\nRealizzazione.\nNi\u00e9pce cattur\u00f2 l'immagine con una camera oscura su un foglio di stagno 16,2\u00d720,2\u00a0cm ricoperto di bitume di Giudea, dopo una lunga esposizione. La miscela di bitume esposta alla luce si \u00e8 indurita mentre quella non esposta \u00e8 stata rimossa con una miscela di olio di lavanda e petrolio bianco.\nIl lungo tempo di esposizione ha permesso di osservare l'illuminazione degli edifici su entrambi i lati, il che ha suggerito che l'esposizione fosse durata circa 8 ore, e questa \u00e8 diventata l'opinione tradizionalmente condivisa. Tuttavia un ricercatore che ha studiato gli appunti di Ni\u00e9pce ed ha utilizzato il suo stesso processo di eliografia ha notato che l'esposizione deve essere continuata per diversi giorni.\nStoria.\nNel tardo 1827 Ni\u00e9pce visit\u00f2 l'Inghilterra e qui incontr\u00f2 l'illustratore botanico Francis Bauer, che, dopo aver visto questo e altri esemplari del suo lavoro, gli consigli\u00f2 di presentare la sua \"eliografia\" alla Royal Society. Non avendo voluto per\u00f2 rivelare a questa i dettagli pratici del procedimento, gli venne rifiutata l'offerta. Prima di tornare in Francia, Ni\u00e9pce lasci\u00f2 a Bauer i suoi esemplari e una bozza delle osservazioni che avrebbero accompagnate le sue presentazioni, se fosse stato accettato dalla Royal Society; Bauer etichett\u00f2 diligentemente i nomi con la data 1827, l'anno in cui gli vennero presentati. Dopo la morte di Bauer nel 1840, i campioni passarono di mano in mano, venendo occasionalmente esposte come curiosit\u00e0 storiche. Si hanno notizie della \"Vista dalla finestra a Le Gras\" fino al 1905, quando fu esposta al pubblico, poi cadde nell'oblio.\nLo storico Helmut Gernsheim ritrov\u00f2 la fotografia nel 1952 quando fu contattato dalla vedova di Gibbon Pritchard che l'aveva trovata nella tenuta di suo marito dopo la sua morte e, dopo averla ottenuta per la propria collezione, la riport\u00f2 alla ribalta, rafforzando l'affermazione che voleva Ni\u00e9pce inventore della fotografia. Nei laboratori di ricerca della Kodak si tent\u00f2 di creare una moderna copia della fotografia, ma si rivel\u00f2 estremamente difficile produrre un'adeguata riproduzione di quanto si possa vedere attraverso l'ispezione della placca originale. Gernsheim ha quindi ritoccato pesantemente con degli acquerelli una delle copie per ripulirla e rendere la scena maggiormente comprensibile e fino ai tardi anni '70 ha consentito di pubblicare solo questa versione migliorata. L'effetto puntinato presente nella rappresentazione di Gernsheim \u00e8 dovuto al processo di riproduzione della fotografia, ed \u00e8 invece assente nell'originale. Apparentemente fu al momento della copiatura che la placca acquis\u00ec dei rigonfiamenti sfiguranti nelle vicinanze di tre dei suoi angoli. Ci\u00f2 fa s\u00ec che la luce si rifletta sulla placca in modo da interferire sulla corretta visione di quegli angoli e dell'immagine nel complesso.\nNel 1963 Harry Ransom acquist\u00f2 la maggior parte della collezione fotografica per l'Universit\u00e0 del Texas a Austin, ma l'opera di Ni\u00e9pce non fu compresa nella vendita, ma poco dopo Gernsheim la don\u00f2. Da allora l'eliografia di Ni\u00e9pce ha viaggiato raramente, fino agli anni 2012-2013, quando fu portata a Mannheim, in Germania, come parte di una mostra intitolata \"La nascita della fotografia, il meglio della collezione di Helmut Gernsheim\". L'originale \u00e8 conservato ora nella stanza principale in esposizione all'\"Harry Ransom Center\" dell'Universit\u00e0 del Texas a Austin.\nIn uno studio degli anni 2002-2003 gli scienziati del Getty Conservation Institute hanno esaminato la fotografia servendosi della fluorescenza X, della spettroscopia infrarossa e di altre tecniche. Mediante questi studi si \u00e8 riusciti a confermare che l'immagine \u00e8 costituita da bitume e che il metallo della placca \u00e8 quasi puro stagno, cio\u00e8 peltro di alta qualit\u00e0. L'istituto ha inoltre progettato e realizzato l'elaborata teca da esposizione nella quale viene ora conservata la fotografia, in un ambiente continuamente monitorato, stabilizzato, e privo di ossigeno. Questo speciale involucro nel quale viene esposta la fotografia \u00e8 posizionato inoltre in una luce ed una posizione ottimali per la visualizzazione da parte del visitatore, al quale si consiglia di guardarlo dai suoi angoli inferiori, per una visione pi\u00f9 chiara."}
{"id": "3548256", "revid": "110157", "url": "https://it.wikipedia.org/wiki?curid=3548256", "title": "Liga I 2011-2012", "text": "La Liga I 2011-2012 \u00e8 stata la 94\u00aa edizione della massima serie del campionato di calcio rumeno, disputato tra il 22 luglio 2011 e il 21 maggio 2012 e concluso con la vittoria finale del CFR Cluj, al suo terzo titolo.\nCapocannoniere del torneo fu Wesley con 27 reti.\nStagione.\nNovit\u00e0.\nAl termine della Liga I 2010-2011 erano state retrocesse le ultime quattro classificate: Universitatea Craiova, Unirea Urziceni, Victoria Br\u0103ne\u0219ti e Sportul Studen\u021besc (poi ripescato). Dalla Liga II erano state promosse al loro posto Ceahl\u0103ul, Petrolul Ploie\u0219ti, Concordia Chiajna e Mioveni (subentrato al Bihor Oradea, a cui era stata negata la licenza per la Liga I).\nEsclusioni dal campionato.\nIl 30 maggio 2011 la Federazione calcistica della Romania neg\u00f2 la licenza per l'iscrizione a quattro squadre della Liga I 2010-2011, Timi\u0219oara, Gloria Bistri\u021ba, Universitatea Craiova e Victoria Br\u0103ne\u0219ti. Di queste, solo Timi\u0219oara e Gloria Bistri\u021ba avrebbero dovuto partecipare anche alla stagione 2011-2012. Una decisione definitiva del Comitato esecutivo della Federcalcio romena sulla questione, in particolare su quale campionato avrebbero giocato le due squadre, era prevista per il 2 giugno 2011, ma fu poi rinviata al 20 giugno. A causa della mancata concessione della licenza, il Timi\u0219oara fu escluso dalla UEFA Champions League 2011-2012.\nIl 6 giugno 2011, la Federcalcio romena annunci\u00f2 che il Bihor Oradea, secondo classificato nella Seria II della Liga II 2010-2011, e quindi promosso in Liga I, non possedeva i requisiti per la licenza.\nL'11 giugno 2011, un comunicato della Federcalcio romena dichiar\u00f2 che il Comitato Esecutivo non aveva il potere di modificare le decisioni della Commissione licenze. In ogni caso, il 20 giugno, il Comitato Esecutivo della Federcalcio decise che, per i tre anni seguenti, non si sarebbe tenuto conto delle licenze per le promozioni in Liga I. Perci\u00f2 Timi\u0219oara, Gloria Bistri\u021ba e Bihor Oradea avrebbero potuto partecipare alla Liga I 2011-2012. La decisione fu ribaltata lo stesso giorno, dopo un intervento del presidente della Federcalcio romena Mircea Sandu. L'unica possibilit\u00e0 per le tre squadre di essere ammesse alla Liga I sarebbe stata una sentenza favorevole del Tribunale Arbitrale dello Sport, in caso di appello.\nIl 22 giugno 2011, la Federazione calcistica della Romania annunci\u00f2 che lo Sportul Studen\u021besc sarebbe stato ripescato in Liga I e che il Mioveni sarebbe stato promosso al posto del Bihor Oradea. Inoltre, l'ultimo posto in Liga I sarebbe stato assegnato con uno spareggio tra il S\u0103geata N\u0103vodari e il Voin\u021ba Sibiu. Il Voin\u021ba Sibiu conquist\u00f2 la promozione, pareggiando 0-0 in trasferta e vincendo per 2-0 in casa.\nIl 18 luglio, il TAS rigett\u00f2 gli appelli di Timi\u0219oara, Gloria Bistri\u021ba e Bihor Oradea contro le decisioni della Federazione romena e dell'UEFA.\nFormula.\nLa squadra campione si \u00e8 qualificata per il terzo turno di qualificazione della UEFA Champions League 2012-2013.\nLa seconda e la terza classificata si sono qualificate rispettivamente per il terzo e il secondo turno di qualificazione della UEFA Europa League 2012-2013.\nLe ultime quattro classificate sono retrocesse direttamente in Liga II."}
{"id": "3548259", "revid": "81757", "url": "https://it.wikipedia.org/wiki?curid=3548259", "title": "Classifica perpetua della prima divisione inglese di calcio", "text": "La classifica perpetua della prima divisione inglese racchiude i risultati complessivi ottenuti da tutte le squadre che hanno partecipato ad almeno una edizione del massimo livello del campionato inglese di calcio, dal 1888 al 2018. La tabella \u00e8 ordinata secondo i punti assegnati col metodo dei 3 per la vittoria, uno per il pareggio e zero per la squadra sconfitta.\nClassifica.\nLa classifica \u00e8 aggiornata alla stagione 2017-2018.\n&lt;br&gt;"}
{"id": "3548261", "revid": "1543377", "url": "https://it.wikipedia.org/wiki?curid=3548261", "title": "Torneo Interbritannico 1900", "text": "Il Torneo Interbritannico 1900 fu la diciassettesima edizione del torneo di calcio conteso tra le Home Nations dell'arcipelago britannico. Il torneo fu vinto dalla nazionale scozzese. "}
{"id": "3548264", "revid": "1149807", "url": "https://it.wikipedia.org/wiki?curid=3548264", "title": "Takumi Yamazaki", "text": " Fra i suoi ruoli principali Isamu Alva Dyson in \"Macross Plus\", George de Sand in \"Mobile Fighter G Gundam\", Seiuchin in \"Kinnikuman\", Aries Mu in \"Saint Seiya: Hades Chapter\" e Nijima in \"Kenichi\"."}
{"id": "3548266", "revid": "1305772", "url": "https://it.wikipedia.org/wiki?curid=3548266", "title": "Moves like Jagger", "text": "Moves like Jagger \u00e8 un singolo del gruppo musicale statunitense Maroon 5, pubblicato il 21 giugno 2011 come quarto estratto dal terzo album in studio \"Hands All Over\".\nRealizzato con la partecipazione vocale di Christina Aguilera, il brano \u00e8 stato scritto dal frontman Adam Levine con Ammar Malik, Benny Blanco e Shellback (gli ultimi due produttori) ed stato eseguito per la prima volta nel giugno del 2011 in un episodio del talent show statunitense \"The Voice\", a cui Levine e Aguilera partecipavano sia come giudici che come \"coach\".\nIl singolo ha ottenuto un buon successo a livello mondiale, risultando il quarto pi\u00f9 venduto nel mondo dell'anno con oltre sette milioni di copie vendute. Ha esordito nella top 20 della Billboard Canadian Hot 100 e conquistato la vetta della Billboard Hot 100 statunitense, diventando il primo brano di Aguilera a riuscirci in dieci anni: l'ultimo suo singolo ad essere arrivato in tale posizione \u00e8 stato infatti \"Lady Marmalade\" nel 2001. Inoltre ha ricevuto una candidatura nella categoria \"Best Pop Duo Performance\" alla 54\u00aa edizione dei Grammy Award.\nDescrizione.\n\"Moves like Jagger\" \u00e8 stata scritta e prodotta da Benny Blanco e Shellback, con la collaborazione di Adam Levine. Il brano \u00e8 stato registrato nel mese di maggio del 2011 a Los Angeles; sia Levine che Aguilera hanno descritto in toni entusiastici la loro collaborazione. Quando a Levine \u00e8 stato chiesto perch\u00e9 avesse scelto questa canzone per \"The Voice\" ha spiegato: \u00abEra una di quelle canzoni che erano un rischio, ma una scelta coraggiosa. Non abbiamo mai pubblicato una canzone come quella. Ma \u00e8 eccitante fare qualcosa di diverso, qualcosa di nuovo. Sono proprio felice che piaccia a tutti.\u00bb\n\"Moves like Jagger\" \u00e8 una canzone disco-pop ed elettropop con elementi rock e soul, descritta da Levine come la \u00abquintessenza del power pop dei Maroon 5.\u00bb L'arrangiamento include sintetizzatori e batterie elettroniche. Robbie Daw di Idolator ha scritto: \u00ab\"Moves like Jagger\" ricorda vagamente il classico successo dei The Rolling Stones del 1978, \"Miss You\"\u00bb nonostante l'arrangiamento moderno (\u00abnel ritornello, persino la voce di Levine \u00e8 distorta tramite Auto-Tune\u00bb).\nI Maroon 5 si sono detti soddisfatti del fatto che la canzone abbia rappresentato un'occasione per far conoscere alle nuove generazioni una leggenda rock come Mick Jagger. Levine, intervistato da MTV, ha detto: \u00abSiamo stati molto fortunati ad avere il consenso di Jagger per inserire diverse sue clip nel video. Non molte persone le hanno viste, specialmente la generazione pi\u00f9 giovane che non sa quanto Jagger fosse incredibile.\u00bb\nPromozione.\nIl brano \u00e8 stato presentato dal vivo durante il talent show \"The Voice\", il 21 giugno 2011. I Maroon 5 si sono esibiti, successivamente, ad \"America's Got Talent\", ma senza la presenza della Aguilera, durante i quarti di finale del 3 agosto 2011. La performance del 5 agosto 2011 al \"Today Show\" ha aiutato il brano a raggiungere nuovamente la prima posizione su iTunes, poche ore dopo l'esibizione del gruppo che ha eseguito \"Never Gonna Leave This Bed\", \"Harder to Breathe\", \"Wake Up Call\" e infine proprio \"Moves like Jagger\". Un'altra performance rilevante del brano \u00e8 stata quella svolta il 20 novembre 2011 agli American Music Awards.\nIl 4 ottobre 2011 \u00e8 stato pubblicato su iTunes il remix ufficiale del brano, prodotto da Mac Miller. Oltre alla base remixata, il brano si differenzia dalla prima versione nella parte iniziale e nella parte centrale (prima della parte cantata dalla Aguilera), in cui compaiono due strofe di Mac Miller. Il rapper \u00e8 stato coinvolto nella realizzazione del brano dal produttore Benny Blanco.\nAccoglienza.\nBill Lamb di \"About.com\" ha valutato il brano con quattro stelle e mezzo su cinque, commentandolo in modo molto positivo. Lamb ha descritto la melodia come \"libera, leggera, e irresistibilmente funky\" e il contributo vocale di Aguilera come la \"ciliegina sulla torta\"; per Lamb, fra Aguilera e Levine c'\u00e8 una vera \"alchimia vocale\". Sempre Lamb ha descritto \"Moves like Jagger\" come \"una canzone dell'estate di prim'ordine [...] leggera, facile da ballare, e adatta ad essere ascoltata in macchina a finestrini abbassati\". James Dinh di MTV ha definito \"Moves like Jagger\" \u00abun contendente al titolo di canzone dell'estate 2011\u00bb e ha scritto che \u00abAdam Levine e Christina Aguilera hanno tramutato la loro affettuosa rivalit\u00e0 nella trasmissione di NBC, \"The Voice\", in una forte alchimia in studio\u00bb. Scott Schelter di PopCrush ha dato al brano quattro stelle e mezzo, l'ha definito ballabile e divertente e ha scritto: \u00abSarebbe stato bello anche senza l'Aguilera, ma il suo ardente cameo lo ha reso bellissimo.\u00bb Robert Copsey di Digital Spy ha recensito \"Moves like Jagger\" scrivendo: \u00ab100% genuina, a differenza dei classici tributi alle star che risultano solo cinici stratagemmi per il successo facile\u00bb, lodando anche il cameo dell'Aguilera. Caroline Sullivan del \"Guardian\" ha apprezzato la collaborazione dei due cantanti, sostenendo che \"il contributo di Christina Aguilera [...] ha fatto saltare nella ionosfera una traccia gi\u00e0 euforica.\" Mick Jagger ha apprezzato il brano e si \u00e8 detto lusingato per il tributo. Melissa Maerz di \"Entertainment Weekly\" ha dato al brano una B+, sottolineando e lodando l'evidente alchimia tra i due cantanti, e affermando che Levine, cantando, sembra quasi voler corteggiare la collega, aiutato dal fischiettio del ritornello e dalla melodia da discoteca.\nVideo musicale.\nLe riprese del video si sono svolte a Los Angeles sotto la direzione di Jonas \u00c5kerlund. Il 9 luglio 2011 la Aguilera ha postato su Twitter una foto scattata sul set, commentando: \u00ab\u00c8 sempre bello vedere Jonas Akerlund. Ha creato l'atmosfera perfetta per la canzone. Aspettatevi un video divertente.\u00bb Il video \u00e8 uscito l'8 agosto 2011.\nNel video, un tributo a Mick Jagger, sono mostrate sequenze di concerti dei Rolling Stones, alternate ad Adam Levine che canta a torso nudo e ad alcune persone che tentano di imitare il modo di ballare del leader del gruppo britannico durante un provino (chiaro riferimento al programma \"The Voice\"). La seconda parte del video vede la presenza di Aguilera che si esibisce con una bandiera britannica sullo sfondo. Alla fine, Levine intona \"Moves like Jagger\" su un palco pieno di folla, al fianco della Aguilera.\nUn critico dell'\"HuffPost\" ha recensito il video commentando: \u00abNon eravamo sicuri che Levine e la Aguilera sarebbero riusciti a essere come Mick, nessuno potr\u00e0 mai toccare l'originale. Il meglio che potessero fare era imitare la grandezza di Jagger - e Levine e la Aguilera hanno fatto un buon lavoro.\u00bb Kathleen Perricone di \"The Daily News\" ha invece sollevato il dubbio che nella parte finale del video, dopo l'apparizione dell'Aguilera (che \u00absembra una musa rollingstonesiana\u00bb) i due cantanti siano stati accostati durante il montaggio del video, e che in realt\u00e0 non lo abbiano girato insieme, per via dei loro dissapori nati a \"The Voice\".\nIl video ha ottenuto la certificazione Vevo.\nTracce.\nTesti e musiche di Adam Levine, Ammar Malik e Benjamin Levin.\nSuccesso commerciale.\nStati Uniti e Canada.\nNella settimana del 9 luglio 2011 \"Moves like Jagger\" ha debuttato alla posizione numero 8 della classifica statunitense e alla numero due di quella digitale registrando copie vendute. Ha raggiunto la prima posizione nella settimana del 10 settembre, registrando download (incremento nelle vendite del 6% rispetto alla settimana precedente). Ha nuovamente raggiunto la prima posizione nella settimana del 24 settembre, dopo aver ceduto la vetta a \"Someone like You\" di Adele, con copie vendute. La settimana successiva si \u00e8 riconfermato alla numero uno con un incremento dell'audience radiofonica del 14% (123 milioni di ascoltatori) e delle vendite digitali dell'1%, arrivando a copie. Nella settimana dell'8 ottobre il brano \u00e8 rimasto stabile alla prima posizione per la terza settimana consecutiva con un nuovo incremento del 5% nelle vendite, registrando cos\u00ec copie digitali, e un incremento del 6% nelle radio, registrando 131 milioni di ascoltatori.\n\"Moves like Jagger\" \u00e8 stato poi costretto a cedere di nuovo la cima a \"Someone Like You\", avendo subito un calo delle vendite del 15% ( copie), ma segnando un nuovo incremento radiofonico del 5% (138 milioni di ascoltatori). Il 29 ottobre \u00e8 rimasto alla seconda posizione della Hot 100 con un nuovo picco di ascoltatori in radio, 143 milioni, un'ulteriore perdita di vendite del 6%, che calano a copie. Nella settimana seguente \u00e8 retrocesso alla terza posizione, lasciando il secondo posto a \"We Found Love\" di Rihanna. Ha abbandonato il podio nelle settimane successive, lasciando la terza posizione a \"Sexy and I Know It\" degli LMFAO; nella settimana del 26 novembre cade alla quinta posizione per via delle ingenti vendite di \"Without You\" di David Guetta. \u00c8 quindi risalito alla quarta posizione nella settimana del 10 dicembre, dove rimane per due settimane consecutive, crollando poi nella settimana del 24 dicembre all'ottava posizione. Dopodich\u00e9, \u00e8 sceso di un'altra posizione nella settimana successiva, per poi uscire definitivamente dalla top ten in quella del 7 gennaio 2012 posizionandosi alla numero 12, terminando cos\u00ec la sua permanenza di sei mesi nella top ten della Billboard Hot 100. \u00c8 comunque rimasto fra le prime venti posizioni fino al 18 febbraio, per poi scendere alla 23 nella settimana successiva. Il brano era ancora in classifica nella top thirty dopo 37 settimane. Nel dicembre del 2011 \"Moves like Jagger\" ha superato i quattro milioni di copie vendute nei soli Stati Uniti d'America, avendo raggiunto la cifra di download. Per i Maroon 5 \"Moves like Jagger\" \u00e8 la seconda hit numero uno nella Billboard Hot 100, dopo \"Makes Me Wonder\" del 2007, mentre per la Aguilera \u00e8 la quinta numero uno e la prima dal 2001, quando raggiunse la vetta della classifica statunitense con \"Lady Marmalade\". Il brano ha inoltre reso la Aguilera la quarta artista donna, dopo Madonna, Janet Jackson e Britney Spears, ad aver piazzato almeno una numero uno in tre diverse decadi.\nNella settimana del 20 agosto 2011 il brano ha raggiunto la vetta della classifica canadese, rimanendovi per dieci settimane consecutive, e scendendo infine alla numero due, cedendo la vetta a \"Sexy and I Know It\" degli LMFAO. \u00c8 poi sceso alla terza posizione, dove \u00e8 rimasto per quattro settimane, fino al 26 novembre, quando \u00e8 ulteriormente sceso alla quarta posizione. Dopo aver passato cinque settimane altalenanti tra la sesta e l'ottava posizione, \u00e8 scivolato alla decima posizione nella settimana del 4 febbraio 2012, per uscire dalla top ten la settimana successiva, posizionandosi alla numero 14 dopo 25 settimane in top ten.\nIl singolo ha continuato a vendere anche nel 2012: infatti, secondo Yahoo! ha venduto copie.\nEuropa ed Oceania.\nNella settimana del 17 luglio 2011 \"Moves like Jagger\" ha debuttato nella classifica australiana alla posizione numero 36. La settimana successiva \u00e8 entrato in top ten e nella prima settimana di agosto ha raggiunto la numero 2, ossia la posizione pi\u00f9 alta che ha raggiunto in tale classifica. \u00c8 diventata cos\u00ec la seconda numero due della Aguilera in Australia dopo \"Candyman\", nel 2007. Dopo dieci settimane trascorse alla numero due, scende alla quinta posizione e lascia la top ten nella settimana del 4 dicembre, saltando all'undicesima posizione. A febbraio 2012 il singolo viene certificato otto volte disco di platino per aver venduto oltre copie in Australia; nello stesso mese era ancora in classifica, fermo alla quarantacinquesima posizione. Nella settimana dell'11 marzo, dopo esser salito di due posizioni alla numero 43 nella settimana precedente, \u00e8 uscito definitivamente dalla Top 50 Single Chart australiana. In Nuova Zelanda, invece, il singolo ha debuttato alla posizione numero 13 ed ha raggiunto la numero uno dopo quattro settimane, rimanendoci per sei settimane consecutive. \u00c8 stato certificato triplo disco di platino dalla Recorded Music NZ per aver venduto oltre copie.\n\"Moves like Jagger\" ha debuttato, il 21 agosto 2011, nella Official Singles Chart britannica alla terza posizione, vendendo copie. Nella settimana del 10 settembre ha raggiunto la posizione numero 2 della classifica, e il 29 ottobre \u00e8 sceso alla numero 4, dopo sette settimane consecutive alla seconda posizione, permanenza che gli ha permesso di eguagliare il record di \"I Swear\" degli All-4-One per la pi\u00f9 lunga permanenza alla seconda posizione della classifica del Regno Unito. Ogni settimana il singolo ha avuto un incremento di circa 2.4% per quanto riguarda le vendite, e nel novembre 2011 ha raggiunto quota 904.445 copie digitali vendute. Dopo aver passato ventitr\u00e9 settimane nella top twenty della classifica britannica \u00e8 sceso alla numero 23 e dopo due settimane alla numero 30. Risulta ancora in classifica nella top fifty britannica, dopo 37 settimane. In Regno Unito si \u00e8 classificato al secondo posto nella classifica dei singoli pi\u00f9 venduti del 2011 con copie, solo dietro a \"Someone like You\" di Adele. Con oltre download digitali, \u00e8 risultato anche il secondo singolo pi\u00f9 venduto in questo Paese a livello digitale.\n\"Moves like Jagger\" ha avuto molto successo anche nel resto d'Europa. In Italia ha debuttato alla posizione numero 27 nella settimana dell'11 luglio, ed ha raggiunto la decima posizione la settimana successiva. Ha poi raggiunto il suo picco, la seconda posizione, nella prima settimana di settembre, ed \u00e8 stato certificato doppio disco di platino per aver venduto oltre copie. In Germania ha debuttato alla posizione numero 33 e ha raggiunto la seconda posizione dopo cinque settimane. L'industria tedesca l'ha certificato disco d'oro per avere venduto oltre copie. \u00c8 stato premiato con il disco d'oro anche in Belgio e in Spagna per aver venduto rispettivamente e copie digitali. Il singolo ha raggiunto la prima posizione in molti Paesi europei, fra i quali Austria, Danimarca, Finlandia, Norvegia, Polonia, Svezia, Svizzera e Ungheria, ed \u00e8 stato certificato disco di platino in Danimarca, Svezia e Svizzera. Nel novembre del 2011 una ricerca di mercato della International Federation of the Phonographic Industry ha posizionato \"Moves like Jagger\" al nono posto dei singoli pi\u00f9 venduti dell'anno a livello mondiale, con sette milioni di copie vendute.\nCover.\nIl cast della serie televisiva statunitense Glee ha realizzato una cover della canzone unita a \"Jumpin' Jack Flash\" dei Rolling Stones, che ha raggiunto la posizione 62 della classifica statunitense.\nIl brano \u00e8 stato inoltre reinterpretato da Meyal Cohen insieme a Jordan Rudess e pubblicato come singolo il 6 aprile 2012."}
{"id": "3548272", "revid": "1543377", "url": "https://it.wikipedia.org/wiki?curid=3548272", "title": "Torneo Interbritannico 1901", "text": "Il Torneo Interbritannico 1901 fu la diciottesima edizione del torneo di calcio conteso tra le Home Nations dell'arcipelago britannico. Il torneo fu vinto dalla nazionale inglese. "}
{"id": "3548276", "revid": "767487", "url": "https://it.wikipedia.org/wiki?curid=3548276", "title": "Non violentate Jennifer", "text": "Non violentate Jennifer (\"I Spit on Your Grave\") \u00e8 un film del 1978 scritto e diretto da Meir Zarchi. Rappresenta uno dei maggiori esponenti del sottogenere \"rape &amp; revenge\" nel pi\u00f9 puro stile dei film d'exploitation. Nel 2019 lo stesso Zarchi ha diretto il primo sequel ufficiale intitolato \"\".\nTrama.\nLa scrittrice Jennifer Hills si reca in una villetta di campagna per scrivere il suo primo romanzo. La sua tranquillit\u00e0 viene turbata quando Stanley e Andy, due giovani sfaccendati di cui ha in precedenza attirato l'attenzione fermandosi alla pompa di benzina gestita da Johnny - anch'egli attratto dalla ragazza e annoiato dalla monotonia del paese - irrompono con il loro motoscafo per attirare l'attenzione della protagonista distesa su un'amaca collocata sulla riva di un fiume nei pressi della villetta. Arrivata la sera, alcuni rumori attorno alla villetta cominciano a preoccupare Jennifer, che uscita di casa per controllare non nota per\u00f2 nulla.\nLo spiacevole incontro con Stanley e Andy non tarda ad arrivare quando i due, a bordo del loro motoscafo, cominciano a ruotare intorno alla canoa di Jennifer per poi trainarla fino a riva. Qui i due cercano di afferrare la ragazza, la quale tenta di fuggire attraverso la vegetazione. Viene per\u00f2 catturata quando spunta anche Johnny che si era nascosto l\u00ec insieme a Matthew, un giovane un po' ritardato di mente che Jennifer aveva gi\u00e0 conosciuto quando, appena arrivata, ha ordinato a domicilio la spesa al supermercato in cui lavora. La protagonista viene sbattuta per terra ed immobilizzata da Stanley, Andy e Johnny che invita Matthew ad approfittare della situazione per poter finalmente perdere la sua verginit\u00e0.\nQuest'ultimo, che aveva stretto amicizia con Jennifer, non se la sente e allora \u00e8 Johnny a violentare la ragazza. Appena finito di consumare lo stupro Johnny incoraggia nuovamente Matthew che continua ad essere titubante e permette alla ragazza di allontanarsi. Dopo aver percorso nuda un po' di strada tra la vegetazione, Jennifer s'imbatte nuovamente nel gruppo di balordi che la catturano e la immobilizzano a pancia in gi\u00f9 mentre Andy la violenta selvaggiamente da dietro; dopo avere perpetrato il nuovo stupro il gruppo s'allontana abbandonando la protagonista esanime. Jennifer, ferita e molto sofferente, riesce ad alzarsi a malapena mentre i criminali s'allontanano sul motoscafo lasciando andare alla deriva la canoa della protagonista.\nJennifer, svestita e sanguinante, riesce finalmente a raggiungere la sua villetta ma quando prende il telefono e s'accinge a rispondere un calcio di Stanley fa volare via l'apparecchio. I quattro sono all'interno della villetta e Stanley inizia a malmenare la ragazza mentre gli altri bevono degli alcolici presi all'interno di un armadietto. Adesso \u00e8 il turno di Matthew, ma il giovane intento a violentare la protagonista inerme non riesce a raggiungere l'orgasmo a causa dei suoi compagni che lo guardano.\nAndy afferra e comincia a leggere alcune pagine del romanzo scritte da Jennifer, nel frattempo sofferente e distesa per terra, iniziando a schernirla insieme ai suoi amici ed infine strappando i fogli. Adesso \u00e8 Stanley che si accinge ad abusare di lei pretendendo del rapporto orale e picchiandola. Alla fine i quattro s'allontanano e prima di andarsene a bordo del loro motoscafo Johnny incarica Matthew di uccidere la ragazza svenuta con una coltellata al cuore, ma Matthew non ha il coraggio di eseguire il compito affidatogli e si limita a simulare l'omicidio.\nPian piano Jennifer si riprende dalle ferite subite, rimette insieme le parti del suo romanzo che sono state strappate e comincia a meditare vendetta. Credendo la ragazza morta il gruppo di violentatori torna alla monotona vita quotidiana, ma quando Andy e Stanley si recano nei pressi della villetta per controllare s'accorgono che Jennifer \u00e8 ancora viva. Il gruppo malmena Matthew per avere tradito gli ordini ricevuti. La ragazza inizia a compiere il proprio piano di vendetta facendo giungere Matthew alla propria villetta, dopo avere ordinato una consegna a domicilio nel supermercato in cui lavora il ragazzo. Appena giunto a destinazione a bordo della sua bicicletta Matthew, che si \u00e8 munito di un coltello, viene adescato sotto un albero sulla riva del fiume. Il ragazzo, brandendo il coltello, si lamenta con Jennifer di avere perso i suoi amici per il fatto di non averla uccisa, ma la protagonista gli ricorda che anche lei \u00e8 sua amica cominciando a sedurlo per avere infine un rapporto sessuale con lui.\nMentre i due consumano il rapporto Jennifer tira fuori un cappio, l'annoda al collo di Matthew ed impicca il giovane facendo passare la corda sopra un ramo dell'albero. Successivamente si reca alla pompa di benzina per adescare Johnny e caricarlo sulla propria automobile: arrivati in campagna Jennifer fa scendere Johnny dall'auto e minacciandolo con una pistola lo costringe a spogliarsi e ad inginocchiarsi. L'uomo comincia ad avanzare delle scuse e le dice che la colpa di quanto successo \u00e8 della ragazza stessa, col suo comportamento e il modo di vestire provocatorio. A questo punto Jennifer sembra avere un ripensamento ed invita Johnny a fare un bagno caldo nella sua villetta.\nI due fanno insieme il bagno nudi e la ragazza inizia a masturbare il giovane; proprio mentre Johnny sta raggiungendo l'orgasmo la protagonista prende un coltello da sotto il tappeto da bagno ed evira l'uomo, quindi chiude la porta del bagno bloccandola, inserisce un disco che riproduce l'aria \"Sola, Perduta, Abbandonata\" dalla Manon Lescaut e si siede su una poltrona a dondolo attendendo che Johnny muoia dissanguato.\nNon avendo pi\u00f9 notizie dell'amico, Andy e Stanley si recano con il loro motoscafo presso la villetta e vengono notati da Jennifer. Mentre Andy \u00e8 sceso a riva armato di un'accetta, Jennifer sorprende Stanley spuntando da sott'acqua, butta in acqua lo stupratore e s'impadronisce del motoscafo cominciando a ruotargli attorno. Andy corre in aiuto del suo amico ma dopo essere stato urtato dal motoscafo perde l'accetta che diviene cos\u00ec l'arma con cui Jennifer l'uccide mentre si trova in acqua. Stanley, rimasto da solo in balia della protagonista, s'aggrappa al motore del motoscafo e chiede invano perdono rimanendo ucciso dalle eliche quando Jennifer riaccende il motore. Il film termina con la ragazza che fugge lungo il fiume.\nProduzione.\nAd eccezione delle scene iniziali in cui si vede Jennifer partire, tutto il film \u00e8 stato girato a Kent nel Connecticut. Il corso d'acqua nelle vicinanze della villetta di Jennifer \u00e8 una parte del fiume Housatonic. La villetta affittata da Jennifer apparteneva in realt\u00e0 a Nouri Haviv, amico del regista Zarchi e direttore della fotografia del film. La maggior parte delle scene di interno della casa sono state girate dentro questa abitazione.\nZarchi visit\u00f2 la casa mentre stava scrivendo la sceneggiatura del film e la sua atmosfera e ubicazione influenzarono lo sviluppo della storia. Zarchi ha affermato di avere tratto lo spunto per lo sviluppo della storia da un'esperienza personalmente vissuta. Nell'ottobre del 1974 il regista, mentre guidava la sua auto nei pressi di un parco, si era imbattuto in una ragazza che vagava traumatizzata lungo il bordo della strada. Zarchi la soccorse e scopr\u00ec che la ragazza era stata violentata da due uomini.\nAppena accompagnata la ragazza alla stazione di polizia Zarchi rest\u00f2 sconvolto dal comportamento insensibile del poliziotto di turno, che piuttosto che soccorrerla portandola in ospedale la costrinse dapprima a depositare la versione dei fatti nonostante avesse una mandibola rotta. Il regista decise allora di raccontare la storia della ragazza che stavolta invece di recarsi dalla polizia guarisce da sola le proprie ferite e compie la sua vendetta.\nUna delle caratteristiche pi\u00f9 evidenti e inconsuete del film consiste nell'assenza di musiche, che il regista spieg\u00f2 essere dettata dalla volont\u00e0 di rendere maggiormente imprevedibile lo svolgersi dell'azione, data l'assenza delle sensazioni trasmesse dalla musica. In questo modo quando avviene qualcosa, secondo quanto sostenuto da Zarchi, l'effetto \u00e8 molto pi\u00f9 scioccante.\nLancio del film.\nCamille Keaton, pronipote di Buster Keaton, nel 1978 vinse il premio come migliore attrice al Festival internazionale del cinema della Catalogna in Spagna per la sua interpretazione nel ruolo di Jennifer Hills. Zarchi present\u00f2 il film alla MPAA diverse volte prima che fosse approvato. L'associazione respinse il film a causa della sua violenza, suggerendo di attenuare le scene di violenza ma rifiutandosi di specificare i tratti di pellicola da tagliare.\nZarchi rimont\u00f2 il film e lo present\u00f2 una seconda volta venendo nuovamente respinto. La MPAA infine approv\u00f2 il film dopo il taglio dell'intera scena che mostrava lo stupro anale. Zarchi non fu in grado di trovare un distributore e cos\u00ec lui stesso distribu\u00ec il film. Riusc\u00ec a far proiettare il film in una serie di drive-in rurali, ma ogni volta solo per breve tempo, e i guadagni a malapena pareggiarono le spese. Nel 1980 la Jerry Gross Organization si rese disponibile per la distribuzione del film. Una condizione di questa riedizione consisteva nella possibilit\u00e0 di cambiare il titolo, che appunto dall'originale \"Day of the Woman\" divenne \"I Spit on Your Grave\", quest'ultimo da sempre odiato dallo stesso regista.\nCensura e divieti.\nMolte nazioni, come l'Irlanda, Norvegia, Islanda e Germania Ovest hanno completamente proibito il film, affermando che esso \"glorificava la violenza contro le donne\". Il Canada ha inizialmente proibito il film, ma negli anni 1990 ha deciso di consentire alle singole province l'eventuale sblocco della proibizione. Dal 1998 alcune provincie (come Manitoba, Nuova Scozia, e Qu\u00e9bec) hanno sbloccato il film con un \"rating\" che ne riflette il contenuto.\nNegli Stati Uniti il rating originale fu \"rated X\", modificato in \"R\" in seguito alla riedizione. In Australia la versione censurata statunitense, messa in commercio nel 1982, venne proibita nel 1994 e il film fu sbloccato sette anni dopo nella sua forma non tagliata. In Nuova Zelanda il film venne proibito e consentito solo dopo la riedizione nel 2004. Nel Regno Unito il film \u00e8 stato classificato come \"video nasty\" e consentito solamente a partire dal 2001 in una versione con pesanti tagli. In Italia il film \u00e8 uscito nel 1983 in forma tagliata, con le lunghe scene di violenza sessuale ridimensionate e attenuate, oltre ad altri piccoli tagli minori, e con il divieto ai minori di 18 anni.\nCritica.\nIl critico cinematografico Roger Ebert non diede al film alcuna stella, riferendosi a esso come \"un disgustoso sacco di spazzatura... senza uno straccio di distinzione artistica\", aggiungendo che \"vederlo \u00e8 stata una delle esperienze pi\u00f9 deprimenti della mia vita\". Nella sua recensione, Roger Ebert menzionava una spettatrice (una delle molte persone che casualmente parlavano ad alta voce) che provava una \"solidariet\u00e0 femminista per l'eroina del film\" senza condividerne le sensazioni. Egli scrisse \"volevo chiedere se lei fosse rimasta atterrita dalla durata delle scene di stupro del film\". Ebert fu anche uno dei molti a citare la scarsa qualit\u00e0 della produzione del film come una debolezza in aggiunta alle scene che trov\u00f2 offensive, affermando \"La storia di \"I Spit on Your Grave\" \u00e8 raccontata con una semplicit\u00e0 da idiota. Questi orribili eventi sono mostrati con un minimo assoluto di dialogo, che \u00e8 cos\u00ec scarsamente registrato che spesso non pu\u00f2 essere udito. Non vi \u00e8 alcun tentativo di sviluppare le personalit\u00e0 dei personaggi - essi sono, semplicemente, una ragazza e quattro uomini, uno di loro mentalmente ritardato. Il film \u00e8 n\u00e9 pi\u00f9 n\u00e9 meno di una serie di attacchi sulla ragazza e successivamente i suoi attacchi sugli uomini, interrotti solamente da una scena incredibilmente grottesca e inappropriata in cui lei entra in una chiesa e chiede perdono per gli omicidi che \u00e8 intenzionata a commettere\".\n\"Encyclopedia of Horror\" rileva che il film ha attirato molte discussioni pro e contro, frequentemente coinvolgendo persone che chiaramente non hanno visto realmente il film. \"Gli uomini sono cos\u00ec grossolanamente non attraenti e gli stupri cos\u00ec strazianti, protratti a lungo e crudamente presentati che \u00e8 difficile da immaginare che la maggior parte degli spettatori maschi possa identificarsi con i perpetratori, tanto pi\u00f9 che la struttura narrativa del film e la messa in scena forzano lo spettatore a vedere l'azione dal punto di vista della Keaton. Inoltre non vi \u00e8 alcuna indicazione che lo abbia voluto lei o goduto, eccetto, naturalmente, le proprie percezioni degli stupratori, dai quali il film \u00e8 attento a prendere le distanze\". Il libro continua dicendo che le scene di vendetta erano state \"grottescamente male interpretate da alcuni critici\" dato che Jennifer solamente \"finge di aver goduto dello stupro in modo da attirare gli uomini alla loro distruzione\", e che in queste scene il film sta criticando \"tipici argomenti maschili riguardanti donne che se la sono cercata\" come \"retorica semplicemente sessista, autoscusante e sono chiaramente presentati come tali\".\nAlla critica iniziale ha fatto seguito una rivalutazione del film. L'articolo del 2007 di Michael Kaminski per il sito web Obsessed with Film intitolato \"I Spit on Your Grave \u00e8 davvero un film femminista frainteso?\" sostiene che, quando inteso all'interno del contesto in cui il regista Zarchi fu ispirato a realizzarlo, il film si pu\u00f2 analizzare in modo ugualmente appropriato come \"soddisfazione del desiderio femminista\" e un veicolo di espressione personale di reazione alla violenza contro le donne.\nUna rivalutazione \u00e8 stata fatta da Carol J. Clover nel terzo capitolo del suo libro \"Men, Women, and Chainsaws\" edito nel 1992. Clover nota che lei e altre come lei \"apprezzano, tuttavia a malincuore, il modo in cui la semplicit\u00e0 brutale [del film] espone una molla della cultura popolare\". Clover sostiene inoltre che le simpatie del film sono interamente rivolte a Jennifer, che il pubblico maschile \u00e8 destinato a identificarsi con lei, e non con gli aggressori, e che il punto del film \u00e8 una identificazione masochistica con il dolore usata per giustificare la catarsi sanguinosa della vendetta. Clover ha scritto che a suo avviso il film ha un debito con \"Un tranquillo weekend di paura\".\nQueste rivalutazioni hanno a loro volta avuto risposta. Il critico Luke Y. Thompson del \"New Times\" ha affermato \"I difensori del film hanno sostenuto che esso \u00e8 in realt\u00e0 a favore della donna, dovuto al fatto che la protagonista femminile alla fine vince, che \u00e8 un po' come dire che i combattimenti fra galli sono a favore dei galli perch\u00e9 c'\u00e8 sempre uno che resta in piedi\".\nIl \"Dizionario dei film horror\" di Rudy Salvagnini considera il film come \"la quintessenza dei cosiddetti \"rape &amp; revenge movie\"\" aggiungendo che il film \"dinamico e vivace, \u00e8 diretto con una certa abilit\u00e0 e si giova della sensibile interpretazione di Camille Keaton\", con la protagonista femminile che rappresenta l'unico personaggio umano \"mentre gli uomini sono dipinti tutti come poco meno che animali\".\nHome video.\nNel 2006 \u00e8 uscito in Italia il DVD \"Special Edition\" di \"Non violentate Jennifer\" in versione integrale della durata di 97 minuti, distribuito dalla Mondo Home Entertainment. In questa versione DVD sono state integrate scene in lingua originale con sottotitoli. Tra i contenuti extra figurano le filmografie del regista e della protagonista, il commento del critico Joe Bob Briggs, una galleria fotografica, trailer, locandine e tv spot.\nSequel e remake.\nNel 1979 \u00e8 uscito un remake non ufficiale, \"Intikam kadini\".\nNel 1985 \u00e8 uscito un altro remake non ufficiale, \"Nuda vendetta\" (\"Naked Vengeance\"), nel quale Deborah Tranelli interpreta il ruolo di Carla Harris, una giovane che mentre si sta recando a casa dei genitori viene rapita e violentata.\nAl film ha fatto seguito un sequel non ufficiale, \"Savage Vengeance\" (1993), in cui Camille Keaton reinterpreta il ruolo di Jennifer.\nLa CineTel Films ha acquistato i diritti per realizzare il remake \"I Spit on Your Grave\" uscito nel periodo di Halloween 2010. Il film \u00e8 stato diretto da Steven R. Monroe mentre il regista dell'originale, Meir Zarchi, \u00e8 tra i produttori esecutivi. Nel 2013 ne \u00e8 uscito un sequel \"I Spit on Your Grave 2\", sempre diretto da Steven R. Monroe. Nel 2015 ne \u00e8 uscito un altro sequel \", diretto da R.D. Braunstein.\nNel 2014 \u00e8 stato annunciato il lancio del primo sequel ufficiale del film originale del 1978: diretto dallo stesso Meir Zarchi, il film \u00e8 intitolato \" e ha come protagonista Camille Keaton. Il film, in cui Jennifer Hills e la figlia Christy, il cui padre si scopre essere Johnny, vengono rapite dai familiari dei violentatori, \u00e8 uscito negli Stati Uniti nell'aprile 2019 in formato DVD e Blu-ray."}
{"id": "3548280", "revid": "1634472", "url": "https://it.wikipedia.org/wiki?curid=3548280", "title": "Classifica perpetua della Football League Championship", "text": "La classifica perpetua della Football League Championship \u00e8 una graduatoria, di valore puramente statistico, che raggruppa i risultati complessivi di tutte le squadre che hanno disputato almeno una stagione in Football League Championship, il secondo livello del campionato inglese di calcio, a partire dalla sua istituzione nel 2004.\nClassifica.\n\"Dati aggiornati al 31 Luglio 2020 (termine del campionato 2019-2020)\". \"In grassetto le squadre partecipanti al campionato in corso\"."}
{"id": "3548287", "revid": "767487", "url": "https://it.wikipedia.org/wiki?curid=3548287", "title": "Teaching Dad to Like Her", "text": "Teaching Dad to Like Her \u00e8 un cortometraggio muto del 1911 diretto da David W. Griffith e da Frank Powell.\nProduzione.\nIl film fu prodotto dalla Biograph Company. Venne girato in California.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche statunitensi il 20 marzo 1911."}
{"id": "3548288", "revid": "767487", "url": "https://it.wikipedia.org/wiki?curid=3548288", "title": "John Paul Edwards", "text": "Trasferitosi in California nel 1902, non si sa come John Paul Edwards inizi\u00f2 ad interessarsi alla fotografia, ma gi\u00e0 nei primi anni venti era un membro dell'Oakland Camera Club, della societ\u00e0 fotografica di San Francisco Society e del Pictorial Photographers of America. Le sue prime fotografie erano in stile pittorialista, ma verso la fine degli anni venti mut\u00f2 in un puro stile diretto.\nIntorno al 1930 Edwards incontra Willard Van Dyke e Edward Weston. Entro due anni erano diventati buoni amici, e nel 1932, Edwards \u00e8 stato invitato ad essere uno dei membri fondatori del Gruppo f/64, insieme con Weston, Van Dyke, Ansel Adams, Imogen Cunningham, Sonya Noskowiak e Henry Swift. Ha partecipato alla caratterista mostra del Group f/64 presso il Young Memorial Museum, in cui venivano mostrate nove immagini di barche, catene di ancoraggio e carri agricoli.\nHa continuato a fotografare per molti anni dopo che il gruppo f/64 si sciolse nel 1935, ma non ebbe la fortuna che ebbero gli altri membri del gruppo. Nel 1967 lui e sua moglie donarono un'importante collezione di fotografie all'Oakland Museum. \u00c8 morto ad Oakland, in California nel 1968."}
{"id": "3548295", "revid": "1728", "url": "https://it.wikipedia.org/wiki?curid=3548295", "title": "Z\u0142oty di Cracovia", "text": "Lo z\u0142oty di Cracovia (in polacco: \"Z\u0142ot\u00f3wka krakowska\") fu la valuta circolante nella Libera Citt\u00e0 di Cracovia tra il 1835 e il 1847. Era diviso in 30 \"groszy\". Le monete furono coniate dalla zecca di Vienna. In seguito all'annessione della citt\u00e0 alla Austria nel novembre 1846 lo z\u0142oty di Cracovia fu a sua volta rimpiazzato dalla fiorino austriaco al cambio di 1 fiorino=4 z\u0142ote e 12 groszy. Il 31 dicembre 1847 la valuta fu dichiarata fuori corso."}
{"id": "3548302", "revid": "1305772", "url": "https://it.wikipedia.org/wiki?curid=3548302", "title": "The End of an Ear", "text": "The End of an Ear \u00e8 l'album di esordio della carriera solista di Robert Wyatt, pubblicato nel 1970. Quando Wyatt lo registr\u00f2, era batterista e cantante dei Soft Machine, gruppo britannico di rock progressivo.\nLe premesse.\nL'album fu concepito nello stesso periodo di \"Third\", definito il capolavoro della band. Si differenzia da esso per il maggior anticonformismo del linguaggio musicale, che fa del disco una calda ed umorale espressione di libert\u00e0 artistica ed umana, in contrasto con la professionale e seriosa efficienza espressa nella maggior parte di \"Third\".\nMalgrado il successo che i Soft stavano riscuotendo, Wyatt era insoddisfatto dei rigidi schemi della fusion in cui si stavano isolando e questo lavoro fu il suo primo tentativo di percorrere nuove strade, che lo port\u00f2 a lasciare il gruppo l'anno successivo.\nIl disco.\nL'innovativo tentativo di mescolare free jazz, avant-garde rock, progressive e rock psichedelico avvicina \"The End of an Ear\" al jazz-rock di Miles Davis e dei Weather Report.\nWyatt realizz\u00f2 l'album provando per diverse ore una serie di suoi assoli di batteria, tastiere, armonica e voce, a cui in seguito sovrappose gli strumenti dei vari ospiti che collaboravano. Il fratellastro Mark Ellidge \u00e8 presente al piano in tutti i brani assieme a Cyril Ayers alle percussioni, mentre i fiati dei Soft Machine, Mark Charig ed Elton Dean, l'organista dei Caravan David Sinclair ed il contrabbassista Neville Whitehead del sestetto di Keith Tippett compaiono solo in alcuni brani.\nLo \"schema\" con cui \u00e8 impostato il disco assomiglia a quello di \"Moon in June\", la lunghissima suite di Wyatt presente in \"Third\", esplorazione dadaista delle possibilit\u00e0 del suono, ornata da \"exploit\" vocali. I frequenti cambi di ritmo della batteria, che diventa uno strumento solista, contrappuntano i tempi dettati dal contrabbasso e dal pianoforte, usato invece in funzione ritmica, per poi scambiarsi nuovamente tali ruoli. Le parti vocali sono solo vocalizzi senza l'uso di parole.\nApre e chiude l'album \"Las Vegas Tango\", reinterpretazione del brano di Gil Evans divisa in due parti. Nel brano, un amalgama di bisbiglii, urla animalesche, vocine e cantilene producono un effetto sorprendente. La voce viene periodicamente frenata dai contrappunti degli altri strumenti, per poi riprendere la scena in un'esplosione di vocalizzi psichedelici, urla dissacranti e anticonformiste. La prima parte \u00e8 contraddistinta dalla deformazione della voce con distorsori elettronici, mentre nella seconda la voce \u00e8 condotta a livelli di sperimentazione estremi.\nLe due parti di \"Las Vegas Tango\" sono gli unici brani dell'album non dedicati agli amici di Wyatt. I titoli delle altre tracce sono invece affettuosi omaggi a vari musicisti della scena di Canterbury: al fratellastro Mark, al trombonista Nick Evans, ai Caravan e al flautista Jimmy Hastings (soprannominato Brother Jim), al gruppo The Whole World di Kevin Ayers, e infine a Daevid Allen e Gilli Smyth dei Gong. Altri omaggi vanno alle amiche ed artiste Bridget St John, Carla Bley, Marsha Hunt e Caroline Coon. Quest'ultima l'anno dopo ispir\u00f2 a Wyatt il testo di \"O Caroline\", il brano che apre il primo album dei Matching Mole, la band che Wyatt form\u00f2 dopo l'uscita dai Soft Machine.\nFra questi brani, che rispecchiano in un alternarsi di originali ritmi musicali le personalit\u00e0 dei personaggi a cui sono dedicati, vanno segnalate le dissonanti e dadaiste \"To Mark Everywhere\" e \"To Caravan and Brother Jim\", nonch\u00e9 le estremamente sperimentali \"To the Old World (Thank You for the Use of Your Body, Goodbye)\" e \"To Nick Everyone\".\nPubblicazione.\nL'album fu pubblicato nel dicembre del 1970 su vinile dalla CBS (64189). La prima edizione su CD fu della Columbia (COL 473005-2) nel 1995."}
{"id": "3548304", "revid": "173617", "url": "https://it.wikipedia.org/wiki?curid=3548304", "title": "Campionati europei di pugilato dilettanti 1965", "text": "I Campionati europei di pugilato dilettanti maschili 1965 si sono tenuti a Berlino Est, Germania Est, dal 22 al 29 maggio 1965. \u00c8 stata la 16\u00aa edizione della competizione biennale organizzata dall'EABA. 172 pugili da 24 Paesi hanno partecipato alla competizione."}
{"id": "3548305", "revid": "1342360", "url": "https://it.wikipedia.org/wiki?curid=3548305", "title": "Classifica perpetua dell'Allsvenskan", "text": "La classifica perpetua dell'Allsvenskan, maratontabellen in svedese, \u00e8 una speciale classifica che raggruppa i risultati complessivi di tutte le squadre che hanno disputato almeno una stagione della Allsvenskan a partire dalla sua istituzione nel 1924. Ha un valore esclusivamente statistico, ma pu\u00f2 essere utile per confrontare la prestazione delle diverse squadre che hanno disputato la Allsvenskan in periodi differenti. Le squadre in grassetto sono quelle che parteciperanno alla stagione 2011. La classifica \u00e8 aggiornata al termine della stagione 2010. "}
{"id": "3548307", "revid": "767487", "url": "https://it.wikipedia.org/wiki?curid=3548307", "title": "Mirco Brilli", "text": "Nella sua carriera agonistica ha disputato 107 incontri in Serie B con le maglie di , , Verona, SPAL e .\nCarriera.\nGiocatore.\nInizia la carriera nella squadra della sua citt\u00e0, il , club con cui disputa tre stagioni in Serie C con 61 presenze e 2 reti all'attivo.\nNel 1977 \u00e8 ingaggiato dal , club di Serie B. Con i \"rosanero\" raggiunse il sesto posto dopo 36 presenze, a quattro punti dall' promosso.\nLa stagione seguente passa al , sempre tra i cadetti. Con i \"rossoblu\" chiude la stagione al dodicesimo posto della serie cadetta; qui gioca 14 incontri.\nNel 1979 \u00e8 ingaggiato dalla SPAL, con cui non esordisce in quanto gi\u00e0 nell'ottobre dello stesso anno lo gira al Verona. Con i veneti gioca 12 partite ed ottiene il tredicesimo posto della Serie B 1979-1980.\nNel 1980 torna alla SPAL con cui ottiene il dodicesimo posto della Serie B 1980-1981, con 19 presenze all'attivo.\nLa stagione seguente la gioca tra le file del . Con gli \"etnei\" ottiene l'ottavo posto nella serie cadetta, con 29 presenze all'attivo.\nLa stagione 1981-1983 Brilli la gioca in terza serie, ancora tra le file della SPAL. Con i ferraresi giunge al nono posto del Girone A, giocando 32 partite.\nLa stagione seguente, sempre in terza serie, passa al Cosenza, club con cui giunge al settimo posto del Girone B, giocando 23 partite.\nNel 1984 viene ingaggiato dall'Asti, club con cui retrocede in Serie C2 al termine della Serie C1 1984-1985 in cui gioca 31 partite segnando una rete.\nNel 1985 \u00e8 ingaggiato dallo Spezia, societ\u00e0 in cui milita tre anni, ottenendo la promozione in Serie C1 al termine della stagione 1985-1986.\nLa stagione 1988-1989 gioca tra le file dell'Alessanfria, in Serie C2. Con i \"grigi\" ottiene la promozione in categoria superiore in virt\u00f9 del secondo posto ottenuto nel Girone A; qui gioca 31 partite. Nella stagione successiva resta in C2 militando nel Novara, in un campionato chiuso con la retrocessione dei piemontesi, poi ripescati per il fallimento della Pro Vercelli.\nGioca con il la stagione 1990-1991 in Serie C2. Con i \"labronici\" chiude la stagione al quarto posto del Girone A.\nAllenatore.\nBrilli dopo il suo ritiro dal calcio giocato, diviene allenatore del retrocesso in Eccellenza a seguito del fallimento della societ\u00e0 avvenuto la stagione precedente.\nCon gli \"amaranto\" Brilli vincer\u00e0 il torneo, ottenendo la promozione in Serie D.\nGuida per un incontro la primavera del nella stagione 2004-2005."}
{"id": "3548308", "revid": "767487", "url": "https://it.wikipedia.org/wiki?curid=3548308", "title": "The Hall-Room Boys", "text": "The Hall-Room Boys \u00e8 un cortometraggio muto del 1910. Il nome del regista non viene riportato.\nFred Walton, qui al suo esordio cinematografico, \u00e8 stato un caratterista inglese che, nella sua carriera, ha girato una cinquantina di film.\nProduzione.\nIl film fu prodotto dalla Selig Polyscope Company\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche statunitensi il 11 luglio 1910."}
{"id": "3548311", "revid": "729019", "url": "https://it.wikipedia.org/wiki?curid=3548311", "title": "Russar\u00f6", "text": "Russar\u00f6 \u00e8 un'isola a sud di Hanko e dell'omonima penisola. L'isola \u00e8 chiusa al pubblico poich\u00e9 \u00e8 zona militare dell'Esercito finlandese. L'isola ha un faro storico di cinque piani costruito nel 1863 e una stazione meteorologica dell'Istituto meteorologico finlandese.\nStoria.\nIl 1\u00ba dicembre 1940 l'incrociatore sovietico \"Kirov\" ed i cacciatorpediniere sempre sovietici \"Stremitel'nyj\" e \"Smetlivyj\" scambiarono colpi con le postazioni finlandesi presenti sull'isola: l'incrociatore ed uno dei cacciatorpediniere vennero colpiti e danneggiati. L'azione convinse i sovietici a scartare l'ipotesi di uno sbarco lungo la costa meridionale finlandese."}
{"id": "3548312", "revid": "767487", "url": "https://it.wikipedia.org/wiki?curid=3548312", "title": "Cristian Fi\u00e9l", "text": ""}
{"id": "3548313", "revid": "124808", "url": "https://it.wikipedia.org/wiki?curid=3548313", "title": "The Sarah Jane Adventures", "text": ""}
{"id": "3548325", "revid": "121960183", "url": "https://it.wikipedia.org/wiki?curid=3548325", "title": "Alballoscuro", "text": "Alballoscuro \u00e8 stato un programma televisivo italiano di genere talk show, in onda nel 2011 su LA7d e condotto da Alba Parietti.\nIl programma.\nIl programma \u00e8 andato in onda per dieci puntate dal 3 febbraio 2011 nella prima serata del gioved\u00ec sulla rete del digitale terrestre LA7d. Secondo il format, la conduttrice non conosce l'identit\u00e0 dell'intervistato fino al suo ingresso in studio. Inoltre, le domande da fare sono state scritte da Claudio Sabelli Fioretti e sono sorteggiate a caso tra 500 preparate durante la puntata.\nParticolare interesse ha suscitato la seconda puntata, trasmessa il 10 febbraio, nella quale era ospite Aldo Busi: si \u00e8 avuto uno scontro tra lo scrittore e la conduttrice, causato dall'affermazione della conduttrice che non aveva individuato l'ospite perch\u00e9 era stato detto che era un uomo, tale affermazione provoc\u00f2 una reazione determinata di Busi. Nonostante l'episodio non fosse accaduto in diretta (il programma andava in onda in differita), la scena \u00e8 andata regolarmente in onda, anche se non integralmente."}
{"id": "3548329", "revid": "1305772", "url": "https://it.wikipedia.org/wiki?curid=3548329", "title": "Larissa Costa", "text": " Ha in seguito rappresentato il Brasile in occasione di Miss Universo 2009, alle Bahamas, dove per\u00f2 \u00e8 stata eliminata nelle fasi preliminari del concorso.\nDiplomata in pedagogia, al momento dell'elezione, Larissa Costa era impiegata presso la Secretaria de Educa\u00e7\u00e3o de Natal (Segretariato dell'educazione di Natal) nella citt\u00e0 di Natal."}
{"id": "3548330", "revid": "124808", "url": "https://it.wikipedia.org/wiki?curid=3548330", "title": "Revenge movies", "text": ""}
{"id": "3548339", "revid": "124808", "url": "https://it.wikipedia.org/wiki?curid=3548339", "title": "Rape and revenge", "text": ""}
{"id": "3548341", "revid": "126257", "url": "https://it.wikipedia.org/wiki?curid=3548341", "title": "Ferrari F40 Competizione", "text": ""}
{"id": "3548347", "revid": "481666", "url": "https://it.wikipedia.org/wiki?curid=3548347", "title": "Fred Walton", "text": "Biografia.\nNato a Brighton nell'East Sussex nel 1865, esordisce sullo schermo nel 1910, all'et\u00e0 di 45 anni, protagonista di \"The Hall-Room Boys\", un cortometraggio della Selig Polyscope, compagnia per cui gir\u00f2 tutti i suoi primi film passando poi alla Powers Picture Plays. Gira, nel 1911, un paio di film come regista, uno per la Powers, uno per la Selig.\nDopo un'assenza dagli schermi durata 13 anni, torna nel 1924, iniziando una carriera di caratterista che lo vede impersonare spesso ruoli di maggiordomo, valletto, medico, militare o parenti di una certa et\u00e0. Prende parte a una cinquantina di film, diretto da registi quali Cecil B. DeMille, Frank Urson, Arthur Lubin, John Cromwell, William Dieterle, Reginald Barker, Henry King.\nMuore alla fine del 1936 a Dulwich, all'et\u00e0 di 71 anni."}
{"id": "3548348", "revid": "1305772", "url": "https://it.wikipedia.org/wiki?curid=3548348", "title": "Katarina Wigander", "text": "La sua vittoria \u00e8 stata causa di polemiche nella sua nazione, dato che \u00e8 stata incoronata da \"Moore Magazine\", una rivista per uomini che pubblica fotografie per altre riviste maschili svedesi, come Slitz. Nel 2004, \"Moore Magazine\" e Bingo Rim\u00e9r, erano riusciti a riprendere in mano l'incoronazione di Miss Svezia, dopo che la precedente organizzazione aveva smesso di curarsi del concorso dopo il 2003. Wigander \u00e8 stata l'unica Miss Svezia ad essere incoronata durante l'organizzazione di Moore Magazine, dato che nel 2005 non fu organizzazione nessun concorso, e Nuovo Miss Svezia \u00e8 iniziato dal 2006. Per tale ragione, il suo titolo \u00e8 spesso considerato \"non ufficiale\".\nCi\u00f2 nonostante, la Wigander ha rappresentato la Svezia in occasione del concorso di bellezza internazionale Miss Universo 2004, che si \u00e8 tenuto presso il Centro de Convenciones CEMEXPO di Quito in Ecuador il 1\u00ba giugno 2004. Tuttavia, Katarina Wigander non \u00e8 riuscita a superare le fasi preliminari del concorso ed accedere alla rosa delle venticinque finaliste, dalle quali \u00e8 stata poi scelta la vincitrice, Jennifer Hawkins, rappresentante dell'Australia."}
{"id": "3548352", "revid": "1369234", "url": "https://it.wikipedia.org/wiki?curid=3548352", "title": "Darlington Nagbe", "text": "Nel 2011 \u00e8 stato autore del \"gol dell'anno\" dalla Major League Soccer tramite un sondaggio proposto ai tifosi del sito ufficiale della MLS.\nSuo padre, Joe Nagbe, \u00e8 stato capitano della nazionale liberiana.\nCarriera.\nNagbe viene selezionato dal Portland Timbers come 2\u00aa scelta ai SuperDraft 2010. Dopo aver saltato le prime settimane della stagione a causa di un infortunio, il 2 aprile 2011 fa il suo esordio da professionista in MLS contro il New England Revolution.\nIl 2 luglio 2011 segna la sua prima rete da professionista, gol selezionato come uno dei migliori della stagione, nella sconfitta per 2-1 contro lo Sporting Kansas City.\nL'11 aprile 2016 durante un match contro i Los Angeles Galaxy subisce un duro fallo da parte di Nigel de Jong, che per\u00f2 lo costringer\u00e0 a rimanere fuori dal campo solo per due partite.\nIl 13 dicembre 2017 viene ingaggiato dall'Atlanta United FC.\nNazionale.\nViene convocato per la Copa Am\u00e9rica Centenario negli Stati Uniti.\nStatistiche.\n\"Statistiche aggiornate al 13 dicembre 2020.\""}
{"id": "3548357", "revid": "89688", "url": "https://it.wikipedia.org/wiki?curid=3548357", "title": "Jigoku sh\u014djo", "text": ""}
{"id": "3548359", "revid": "89688", "url": "https://it.wikipedia.org/wiki?curid=3548359", "title": "Jigoku shoujo", "text": ""}
{"id": "3548360", "revid": "89688", "url": "https://it.wikipedia.org/wiki?curid=3548360", "title": "Jigoku shojo", "text": ""}
{"id": "3548365", "revid": "834", "url": "https://it.wikipedia.org/wiki?curid=3548365", "title": "Semenzi", "text": "I Semenzi (originariamente denominati Premuda) furono una famiglia patriziata veneziana, annoverata fra le cosiddette \"Case fatte per soldo\".\nStoria.\nLa tradizione afferma che la famiglia Semenzi godesse della cittadinanza veneziana da antica data e che ricoprisse incarichi di certo rilievo presso la Cancelleria Ducale. Alcune fonti attestano che costoro si fregiassero anche del cavalierato e del rango comitale presso Paesi esteri.\nSembra che originariamente questa casa cognomizzasse \"Premuda\" e che un certo Tommaso Premuda, \u00abVeneziano, credo di Patria, e professione Ministro in Zecca\u00bb, volendo essere ammesso nel corpo patrizio cittadino, fu costretto dalle circostanze a cambiare il proprio cognome.\nRacconta la storia, infatti, che questo Tommaso fosse grande amico di tal Giovanni Battista Semenzi, \u00abuomo ordinario ma ricco\u00bb, il quale aveva accumulato le sue grandi ricchezze prima ponendosi al servizio del N.H. Piero Civran da San Giovanni Grisostomo, poi entrando nel commercio delle biade e infine, pare, con il gioco d'azzardo. Anche il Premuda, per parte sua, sembra avesse accumulato una considerevole somma di denaro, ricavato da attivit\u00e0 commerciali o forse unicamente dalla propria professione di funzionario statale.\nAlcune fonti, mettendo in guardia il lettore sulla possibile malizia di questa versione, riportano che egli temesse un controllo sul proprio reddito da parte delle autorit\u00e0 della Repubblica, e che quindi decidesse di mettersi al riparo da tale pericolo compiendo il versamento previsto all'erario pubblico per ottenere l'ascrizione al patriziato veneziano. Non riuscendo per\u00f2 a raggiungere i centomila ducati necessari con le proprie sole finanze, o per non attirare su di s\u00e9 eventuali sospetti con l'esborso di una tale somma di denaro, Tommaso Premuda si sarebbe rivolto all'amico Giovanni Battista, il quale, non avendo alcuna discendenza, acconsent\u00ec a effettuare il versamento necessario, a patto che il Premuda cambiasse il proprio cognome in Semenzi.\nAltre ipotesi, invece, vorrebbero che il cambiamento di cognome fosse avvenuto a seguito di una semplice questione ereditaria.\nLa votazione per l'aggregazione al corpo patrizio di Tommaso Semenzi, dunque, avvenne il 23 settembre 1685, e si svolse con esito favorevole tanto in Senato (138 s\u00ec, 27 no, 8 astenuti) quanto in Maggior Consiglio (635 s\u00ec, 193 no, 24 astenuti).\nI Semenzi, presenti a Venezia nel 1780 con un membro della Quarantia, sedevano in Maggior Consiglio ancora nel 1797, anno della caduta della Serenissima.\nIl casato ricevette conferma della propria nobilt\u00e0 da parte del governo imperiale austriaco con Sovrana Risoluzione datata 30 novembre 1817."}
{"id": "3548366", "revid": "913245", "url": "https://it.wikipedia.org/wiki?curid=3548366", "title": "Misleydis Gonz\u00e1lez", "text": "Ha un personale di 19,50 m ottenuto in finale alle Olimpiadi di Pechino 2008 dove giunse quarta."}
{"id": "3548369", "revid": "105826", "url": "https://it.wikipedia.org/wiki?curid=3548369", "title": "Premuda (famiglia)", "text": ""}
{"id": "3548381", "revid": "46931", "url": "https://it.wikipedia.org/wiki?curid=3548381", "title": "Mayoruna", "text": ""}
{"id": "3548383", "revid": "126257", "url": "https://it.wikipedia.org/wiki?curid=3548383", "title": "Ferrari 348 Challenge", "text": ""}
{"id": "3548388", "revid": "767487", "url": "https://it.wikipedia.org/wiki?curid=3548388", "title": "Marriage in Transit", "text": "Marriage in Transit \u00e8 un film muto del 1925 diretto da Roy William Neill.\nProduzione.\nIl film fu prodotto dalla Fox Film Corporation.\nDistribuzione.\nDistribuito dalla Fox Film Corporation, il film usc\u00ec nelle sale cinematografiche USA il 29 marzo 1925."}
{"id": "3548393", "revid": "212348", "url": "https://it.wikipedia.org/wiki?curid=3548393", "title": "Vif (proteina)", "text": "Vif (\"virion infectivity factor\") \u00e8 una proteina accessoria del virus HIV ed ha la funzione di consentire una corretta replicazione virale nelle cellule \"non permissive\".\nStruttura e funzione.\nIl virion infectivity factor \u00e8 codificato dal gene \"vif\", pesa 23 kDa ed \u00e8 normalmente incorporato nel virione. Virus difettivi per il gene \"vif\" sono in grado di replicarsi correttamente solo nelle cellule cosiddette \"permissive\". Tutte le altre cellule sensibili si comportano come \"non permissive\"\nLa proteina ha la funzione di bloccare una citosina-deaminasi cellulare denominata APOBEC3G. Questa deaminasi fa parte delle difese costitutive dell'organismo, e in assenza della proteina vif, converte la citidina in uridina, causando quindi delle ipermutazioni nel genoma virale durante la retrotrascrizione. I virus prodotti nelle cellule che esprimono APOBEC3G di conseguenza non saranno in grado di replicarsi (non saranno infettivi) a causa dei numerosi \"non-sense\" nel loro genoma.\nLa proteina vif lega APOBEC3G e la porta ad un complesso proteico che lega ubiquitina, provocando cos\u00ec la degradazione proteolitica della deaminasi. Si tratta quindi di un sistema per neutralizzare una delle difese innate dell'organismo contro i virus."}
{"id": "3548395", "revid": "126257", "url": "https://it.wikipedia.org/wiki?curid=3548395", "title": "Ferrari F355 Challenge (autovettura)", "text": ""}
{"id": "3548402", "revid": "767487", "url": "https://it.wikipedia.org/wiki?curid=3548402", "title": "New Brooms", "text": "New Brooms \u00e8 un film muto del 1925 diretto da William C. de Mille. La sceneggiatura di Clara Beranger, moglie di de Mille, si basa sull'omonimo lavoro teatrale di Frank Craven che era andato in scena a Broadway il 17 novembre 1924 al Fulton Theatre. Prodotto dalla Famous Players-Lasky Corporation e distribuito dalla Paramount Pictures, aveva come interpreti Neil Hamilton, Bessie Love, Phyllis Haver, Robert McWade, Fred Walton, Josephine Crowell, Larry Steers, James Neill.\nTrama.\nThomas Bates senior vede arrivare sempre, alla fine di ogni mese, Thomas junior che gli presenta la lista delle spese mensili. Stanco di fare da ufficiale pagatore del figlio, il vecchio brontolone - come lo definisce junior - lascia che il giovane si occupi per un anno della loro fabbrica di scope nel tentativo di farne un uomo attivo e responsabile. A casa, nel frattempo, giunge Geraldine Marsh, un'amica di famiglia che \u00e8 rimasta orfana e senza mezzi e che Bates assume come domestica. Tom si innamora di lei e lascia la fidanzata Florence, la quale in realt\u00e0 non lo ama ma punta solo ai suoi soldi. Credendo per\u00f2 che tra Josephine e suo padre ci sia una storia, lui si tira indietro e fa in modo che i due possano andarsene. Passato l'anno di prova, Tom deve ammettere il proprio fallimento e chiede l'aiuto del padre. Quando anche Josephine torna, Tom scopre con gioia che non ha sposato suo padre e che \u00e8 ancora libera.\nProduzione.\nIl film fu prodotto dalla Famous Players-Lasky Corporation.\nDistribuzione.\nIl copyright del film, richiesto dalla Famous Players-Lasky Corp., fu registrato il 12 ottobre 1925 con il numero LP23080. Nello stesso giorno, distribuito dalla Paramount Pictures, il film usc\u00ec nelle sale cinematografiche degli Stati Uniti.\nNon si conoscono copie ancora esistenti della pellicola che viene considerata presumibilmente perduta."}
{"id": "3548404", "revid": "125340528", "url": "https://it.wikipedia.org/wiki?curid=3548404", "title": "Kyrie Irving", "text": "Biografia.\nKyrie \u00e8 nato a Melbourne, dove suo padre Drederick giocava come cestista professionista. Trascorse i primi due anni della sua vita in Australia, prima di spostarsi negli Stati Uniti. Kyrie possiede quindi sia la cittadinanza statunitense che australiana. La madre di Kyrie mor\u00ec a causa di una grave malattia quando lui aveva appena 4 anni, per questo fu cresciuto solo dal padre aiutato dai parenti. Nel 2001 viveva a New York con suo padre, il quale lavorava presso il World Trade Center; il giorno degli attentati dell\u201911 settembre 2001 arriv\u00f2 tardi al lavoro e fu per questa ragione che si salv\u00f2 dall'attacco.\nNato da madre di origini native americane, in seguito al suo attivismo contro la costruzione di un oleodotto in territorio indiano nella parte settentrionale dello stato di New York \u00e8 entrato ufficialmente a far parte, assieme alla sorella Asia, della trib\u00f9 Lakota Sioux della riserva indiana di Standing Rock con il nome di \"Piccola Montagna\".\nLa Nike ha creato dei modelli di scarpe con il suo nome, in varie versioni.\nCaratteristiche tecniche.\nGiocatore molto agile e veloce, dotato di gran controllo palla e ottimo palleggio, molto abile nell'effettuare crossover, a finire al ferro con lay-up e reverse, crearsi i tiri e a tirare da 3 punti. \u00c8 bravo anche a segnare nei clutch time. \u00c8 anche uno dei migliori interpreti della tecnica del \"jelly lay-up\" che consiste nell'imprimere un effetto alla palla tale che essa rimbalzi sul tabellone ed entri. Destro naturale, \u00e8 tuttavia capace di tirare e andare al ferro efficacemente anche con l'altra mano, rendendolo di fatto un giocatore ambidestro.\nCarriera.\nCollege.\nDopo aver concluso ottime stagioni nella St. Patrick High School, nel 2010-11 passa alla Duke University dove per\u00f2, a causa di un infortunio ai legamenti, gioca solamente 11 partite. Queste per\u00f2 bastarono per impressionare positivamente gli addetti ai lavori attraverso statistiche importanti (20,5 punti a partita, 46% da tre), tanto da essere considerato il favorito alla prima scelta nel Draft NBA 2011. \nNBA.\nCleveland Cavaliers (2011-2017).\nLa prima fase (2011-2014).\nIl 23 giugno 2011, viene scelto dai Cleveland Cavaliers come prima scelta assoluta del draft. Viene convocato per il Rising Star Challenge per il team di Charles Barkley contro quello di Shaquille O'Neal, segnando 34 punti e vincendo la partita, si aggiudica il titolo di MVP dal match. Nella prima stagione s'afferma subito come nuova stella emergente nel panorama NBA e, mantenendo una media di 18,5 punti a partita, si garantisce il premio di Rookie of the Year. Conclude la \"regular season\" con la media di 18,5 punti, 5,4 assist e 3,7 rimbalzi in 30,5 minuti per partita, non riuscendo per\u00f2 a portare i Cleveland Cavaliers ai play-off.\nIl 15 febbraio 2013 viene convocato per il Rising Stars Challenge nel team di Shaquille O'Neal; mette a segno 32 punti con 6 rimbalzi e altrettanti assist, ma la sua squadra viene abbattuta dal team di Charles Barkley e dai 40 punti e 10 rimbalzi di Kenneth Faried per 135-163.\nIl giorno successivo vince l'NBA Three-point Shootout battendo in finale Matt Bonner dei San Antonio Spurs, battendolo con 23 punti con un 17/18 nei primi tre carrelli e mezzo. Irving si aggiudica la gara avendo superato al 1\u00ba turno: Ryan Anderson, e i due favoriti Stephen Curry e Steve Novak, e Paul George. Il giorno dopo prende anche parte al suo primo All-Star Game giocando 24 minuti e mettendo a referto 15 punti 3 rimbalzi e 4 assist. Nonostante le sue ottime prestazioni non riesce a portare la squadra ai play-off. Conclude la stagione con di media 22,5 punti, 5,9 assist e 3,7 rimbalzi in 34,7 minuti per partita.\nIl 16 febbraio 2014 prende parte all'All Star Game tenutosi a New Orleans partendo in quintetto base. Irving risulter\u00e0 decisivo nella vittoria per 163-155 grazie a 31 punti e 14 assist; grazie a tale prestazione viene eletto MVP del match. Anche questa volta non riesce a portare i Cavs ai Playoffs.\nLa seconda fase: il ritorno di James e il titolo (2014-2017).\nNella \"offseason\" 2014, dopo il rinnovo di Irving con la franchigia dell'Ohio firmando un quinquiennale da 90 milioni di dollari totali, LeBron James annuncia il ritorno ai Cavaliers da Miami. Inoltre, la dirigenza Cavs riesce a firmare anche Kevin Love, formando un gruppo denominato \"big three\". Il 28 gennaio 2015 nella gara interna contro i Portland Trail Blazers realizza il suo nuovo \"career-high\" arrivando a 55 punti con 6-17 da 2, 11-19 da 3 e 10-10 ai tiri liberi. Guida cos\u00ec la sua squadra alla vittoria per 99-94. \u00c8 inoltre il record di punti per un giocatore dei Cleveland Cavaliers alla Quicken Loans Arena. Il 13 marzo nella trasferta di San Antonio contro gli Spurs realizza un nuovo career-high e un nuovo record di franchigia con 57 punti, 7-7 da tre, 13-25 da 2 e 10 su 10 ai liberi. Contribuisce cos\u00ec alla vittoria dei Cavaliers per 128-125 all'over-time.\nIl 19 aprile 2015 partecipa per la prima volta nella sua carriera ai Playoffs segnando 30 punti nell'esordio contro Boston. Sconfitti i Celtics per 4-0, Cleveland vince le successive serie contro Chicago e Atlanta, avendo accesso alle NBA finals contro i Golden State Warriors. Per Irving \u00e8 la prima finale NBA in carriera, ma in gara 1 subisce un infortunio, fratturandosi la rotula del ginocchio sinistro impattando con Klay Thompson e dicendo addio alla serie per una successiva operazione chirurgica che lo porter\u00e0 a stare fuori 3-4 mesi. I Cavs, nonostante un grande LeBron, perdono la serie per 4-2.\nTorna in campo il 20 dicembre, contro Philadelphia, e finisce la regular season segnando di media 19,6 punti, secondo miglior marcatore della squadra dopo LeBron James. I Cavs raggiungono nuovamente la finale, battendo gli Atlanta Hawks e i Toronto Raptors, dove affrontano i Golden State Warriors. Dopo quattro gare vanno sotto 3-1 nella serie, un risultato mai ribaltato nella storia delle Finals della NBA. In gara 5 Irving, unitamente a LeBron James, segna 41 punti, record di sempre per una coppia di giocatori. Cleveland vince anche gara 6, andando cos\u00ec a giocarsi la bella in casa dei Warriors, e vincendola proprio grazie ad un tiro decisivo di Irving, che a meno di un minuto dalla fine scava il vantaggio decisivo, mettendo a segno il canestro da tre punti che porta il confronto sul 92-89. La partita si conclude sul 93-89, con Cleveland che si porta a casa il primo titolo della sua storia.\nNella stagione 2016-17 fa registrare un \"career high\" per punti di media (25,2), per percentuale dal campo, da tre e ai tiri liberi, venendo convocato per l'All Star Game, ma non venendo incluso in nessun quintetto All-NBA. I Cavs raggiungono poi le Finali NBA, ma escono sconfitti in cinque partite contro i Golden State Warriors. Irving tiene di media 29,4 punti, 4,4 assist e 4 rimbalzi.\nBoston Celtics (2017-2019).\nDopo aver chiesto la cessione nella offseason, il 31 agosto 2017 viene ceduto ai Boston Celtics, con i Cavs che ricevono Isaiah Thomas, Jae Crowder, Ante \u017di\u017ei\u0107, la prima scelta al Draft 2018 dei Brooklyn Nets e la scelta di Miami al 2\u00ba giro del Draft 2020. Dopo un inizio trascinante di stagione, con una striscia di 16 vittorie di fila, Irving vede terminare la sua stagione il 24 marzo per un'operazione al ginocchio. Nonostante le assenze di Irving e Hayward, i Celtics arrivano alle finali di Conference, arrendendosi in 7 gare ai Cleveland Cavaliers di LeBron James.\nL'anno successivo \u00e8 pi\u00f9 duro per i Celtics la cui stagione fatica a decollare a causa di vari fattori. Arrivati al mese di gennaio, dopo una serie di 3 sconfitte di fila, Kyrie rimprovera i giovani dei celtics per lo scarso impegno. Ciononostante realizza un career high di 18 assist nella vittoria contro i Toronto Raptors (oltre ad avere realizzato 27 punti), mettendo una tripla molto importante negli ultimi secondi della partita, e qualche giorno dopo contro i Miami Heat realizza 8 palle rubate, segnando un altro career high e portando i Celtics a 3 vittorie di fila. Nei playoffs la squadra elimina gli Indiana Pacers in 4 gare, ma al turno successivo viene eliminata in 5 partite dai Milwaukee Bucks, con Irving che \u00e8 stato autore di prestazioni negative.\nBrooklyn Nets (2019-).\nDopo molte speculazioni e rumors, Irving passa ai Brooklyn Nets con un contratto da 141 milioni di dollari in quattro anni, unendosi a Kevin Durant e DeAndre Jordan, anch'essi trasferitisi tra le file dei Nets. Debutta con i Nets il 24 ottobre 2019 contro i Minnesota Timberwolves, e qui (nonostante la sconfitta per 127-126 della sua squadra all'overtime) mette a referto 50 punti e 0 palle perse: mai nessuno aveva avuto un esordio simile con la sua nuova squadra nella storia della NBA.\nLa stagione 2021-22 non inizia nel migliore dei modi: la volont\u00e0 di Irving di non vaccinarsi crea attriti interni con la dirigenza che decide di non schierarlo fino a data da destinarsi. La situazone cambia a gennaio, dove causa i recenti casi all'interno degli organici delle franchigie spinge molte di esse a firmare giocatori con decadali per rimpiazzare i convalescenti. A quel punto il coach Steve Nash decide di far rientrare in rotazione Irving ma solo per le gare in trasferta (la citt\u00e0 di New York ha predisposto l'obbligo vaccinale per gli sportivi professionisti ed il giocatore non intende vaccinarsi). Debutta quindi contro i Pacers il 5 gennaio vincendo e con una prestazione di 22 punti, 3 rimbalzi e 4 assist.\nNazionale.\nNel Mondiale 2014 in Spagna vince il premio di miglior giocatore. Alle Olimpiadi di Rio 2016 vince la medaglia d'oro con gli Stati Uniti battendo nettamente la Serbia nella partita decisiva (in cui lui ha segnato solo 4 punti). Diventa cos\u00ec il quarto giocatore della storia a vincere il titolo NBA e la medaglia d'oro alle Olimpiadi nello stesso anno dopo LeBron James, Michael Jordan e Scottie Pippen.\nCarriera come attore.\nNel 2012 Irving ha preso parte nel ruolo di Uncle Drew, ovvero zio Drew, ad una serie di pubblicit\u00e0 per la bevanda gassata Pepsi Max. Ha scritto e diretto l'episodio 2, nel quale sono comparsi anche la leggenda NBA Bill Russell e Kevin Love, e l'episodio 3, nel quale erano presenti Nate Robinson e Maya Moore. Irving ha anche scritto e diretto l'episodio 4 di \"Uncle Drew\", rilasciato nel novembre 2015, nel quale ha partecipato assieme a Baron Davis, J. B. Smoove e Ray Allen. Nel 2017 la serie di pubblicit\u00e0 di Uncle Drew \u00e8 diventata una scenetta ambientata in un diner d'epoca nel quale era presente un frigorifero col logo originale Pepsi mentre le bevande avevano il design corrente. Irving ha inoltre interpretato il ruolo di Uncle Drew nel film del 2018, tratto dalla serie omonima, che vede la partecipazione di ex stelle NBA.\nIrving \u00e8 apparso anche in un episodio della serie di Disney XD \"Kickin' It\" nel 2012, e ha partecipato come guest star nella diciassettesima stagione de \"I Griffin\", prestando la sua voce nell'episodio \"Grandi problemi nella piccola Quahog\".\nImpegno sociale.\nHa donato nel 2020 un milione e mezzo di dollari alle giocatrici della WNBA che non hanno giocato per la pandemia di COVID-19 o per motivi legati alla giustizia sociale."}
{"id": "3548407", "revid": "1310927", "url": "https://it.wikipedia.org/wiki?curid=3548407", "title": "Kalif Alhassan", "text": "Carriera.\nClub.\nAlhassan ha iniziato la sua carriera in Ghana con i Liberty Professionals nel 2007.\nNel 2010, Alhassan si trasferisce al Portland Timbers, allora nella USL First Division nella speranza di rimanere con il club anche per il 2011, quando la squadra salir\u00e0 in Major League Soccer. Nella sua prima partita per i Timbers, ha segnato il suo primo gol nel secondo tempo nei minuti di recupero per dare una vittoria di 1-0 per i Timbers contro il Puerto Rico Islanders.\nNazionale.\nAlhassan ha iniziato la sua carriera nelle nazionali nel 2007 con la nazionale ghanese U-17. Ha debuttato con la nazionale ghanese U-20 nel 2008, anche se non ha partecipato per la coppa del mondo under-20 nel 2009, vinta appunto dal Ghana."}
{"id": "3548410", "revid": "46931", "url": "https://it.wikipedia.org/wiki?curid=3548410", "title": "Yaminahua", "text": ""}
{"id": "3548412", "revid": "287204", "url": "https://it.wikipedia.org/wiki?curid=3548412", "title": "Sacrestia del Vasari", "text": "La sacrestia del Vasari (o sacrestia Vecchia) \u00e8 una delle due sacrestie della chiesa di Sant'Anna dei Lombardi a Napoli.\nIl nome deriva dai lavori a fresco che Giorgio Vasari esegu\u00ec nel 1545 sulla volta di quello che era a quel tempo il refettorio della chiesa di Santa Maria di Monteoliveto, divenuto poi sacrestia di Sant'Anna dei Lombardi\nSi tratta molto probabilmente della pi\u00f9 importante impronta del rinascimento fiorentino presente nella citt\u00e0 partenopea.\nStoria.\nGli affreschi, commissionati dai frati olivetani per quello che era il refettorio della chiesa, furono eseguiti nel 1545 dal Vasari con l'aiuto di Raffaellino del Colle, il quale esegu\u00ec alcune figure su disegno del maestro aretino ed altre, relative alla parte puramente decorativa, su quello di Stefano Veltroni. Durante l'esecuzione della composizione, furono eseguiti anche due trittici, uno nella controfacciata e l'altro nella parete di fondo, raffiguranti la \"Caduta della manna\" e la \"Cena in casa di Simone\", entrambe opere dello stesso Vasari e oggi conservate al Museo nazionale di Capodimonte uno e al museo diocesano di Napoli l'altro.\nLa fama del Vasari giunse a Napoli grazie ai numerosi lavori che effettu\u00f2 fra il 1542 ed il 1544 a Roma e grazie alla capacit\u00e0 di svolgere molto rapidamente le commissioni affidategli. Durante il breve, ma denso di attivit\u00e0, soggiorno nel capoluogo campano, durato solo due anni (1544-1545), il Vasari ebbe varie committenze da parte del vicer\u00e9 don Pedro da Toledo, da parte di ordini religiosi e di nobili. Quello fu un anno importante per tutta la cultura artistica meridionale poich\u00e9 il Vasari e la sua bottega portarono nel regno di Napoli tracce del manierismo toscano che, fino a quegli anni, aveva incontrato tanto successo solo fino alla Roma papale.\nLa prima commissione ricevuta a Napoli riguardava proprio la decorazione dell'antico refettorio del monastero annesso alla chiesa di Santa Maria di Monteoliveto. L'architettura gotica che caratterizzava la chiesa, per\u00f2, inizialmente allontan\u00f2 il Vasari dal progetto, portandolo quasi a dover rifiutare il lavoro propostogli. Ci\u00f2 che pi\u00f9 suscit\u00f2 dubbi all'autore toscano fu l'opacit\u00e0 dell'ambiente che non offriva abbastanza luce da mettere in risalto lo stile del lavoro. Per poter accettare la commissione, il Vasari decise quindi di adattare l'ambiente secondo le proprie esigenze attraverso la copertura a stucco di tutte le volte del refettorio, che a quel punto donarono pi\u00f9 decorazioni alla sala e dunque maggior luminosit\u00e0.\nIl refettorio, che all'epoca ospitava i monaci durante i pasti, fu trasformato in sacrestia solo nel 1688 ed in quella data vi furono trasferite anche le pregevoli tarsie quattrocentesche di Fra Giovanni da Verona utilizzate anche per la cappella Tolosa della stessa chiesa.\nNel 1805 infine, la chiesa di Monteoliveto cambi\u00f2 denominazione in Sant'Anna dei Lombardi.\nDescrizione.\nLa controfacciata della sacrestia Vecchia \u00e8 caratterizzata da un'\"Adorazione dei pastori\" di un seguace di Vasari, che fu trasferita nell'attuale ubicazione solo nel corso del Seicento, collocata sopra la porta d'ingresso. Nelle due lunette laterali sono invece rappresentati rispettivamente l'\"Arcangelo Gabriele\" e la \"Vergine\", opere scultoree attribuite a Giovan Battista Cavagna poggiate rispettivamente su due lavabi marmorei addossati alle pareti.\nLa navata vede invece gli affreschi del Vasari che caratterizzano la volta, suddivisa in tre quadranti dedicati uno alla \"Fede\", uno alla \"Religione\" ed un altro all'\"Eternit\u00e0\". Il ciclo \u00e8 accompagnato lungo le pareti da mobilia seicentesca decorata con pregevolissime tarsie lignee eseguite da Fra Giovanni da Verona nel 1506 (terzo ciclo dopo quello di Santa Maria in Organo a Verona e dell'Abbazia territoriale di Monte Oliveto Maggiore ad Asciano) riprendenti scene di vita olivetana e vedute cittadine. Tra le tarsie sono collocate in nicchie aperte delle statuette lignee del Seicento raffiguranti i santi dell'ordine.\nDietro l'altare \u00e8 infine un \"San Carlo Borromeo\" di Girolamo d'Arena, tela gi\u00e0 presso l'originaria chiesa di Sant'Anna dei Lombardi (dedicata anche a San Carlo Borromeo) e qui collocata in seguito al terremoto del 1805 che la distrusse definitivamente. Ai lati, sempre del d'Arena, sono le due tele sul \"San Michele Arcangelo\" a sinistra e della \"Vergine\" a destra."}
{"id": "3548415", "revid": "46931", "url": "https://it.wikipedia.org/wiki?curid=3548415", "title": "Guanano", "text": ""}
{"id": "3548416", "revid": "46931", "url": "https://it.wikipedia.org/wiki?curid=3548416", "title": "Kobewa", "text": ""}
{"id": "3548418", "revid": "486946", "url": "https://it.wikipedia.org/wiki?curid=3548418", "title": "Miriti-Tapuia", "text": ""}
{"id": "3548419", "revid": "46931", "url": "https://it.wikipedia.org/wiki?curid=3548419", "title": "Mirity-Tapuya", "text": ""}
{"id": "3548421", "revid": "767487", "url": "https://it.wikipedia.org/wiki?curid=3548421", "title": "The Splendid Crime", "text": "The Splendid Crime \u00e8 un film muto del 1925 diretto da William C. de Mille. \u00c8 il remake di \"The Ragamuffin\", girato sempre da de Mille nel 1916.\nTrama.\nDurante un colpo, Jenny viene sorpresa da Bob Van Dyke in casa sua mentre sta scassinando la cassaforte. Lui, per\u00f2, giovane e milionario, non chiama la polizia: preferisce tenere alla bella ladra una lezione di morale, prospettandole i pericoli di quella vita sregolata. Poi, per metterla alla prova, la lascia sola in compagnia di un consistente rotolo di banconote. Lei ci pensa su e sceglie di rigare dritto, lasciando il denaro l\u00ec dove si trova. La ragazza si trova un lavoro come sarta e, qualche tempo dopo, viene chiamata a casa di Van Dyke per confezionare degli abiti della sorella di Bob. Viene cos\u00ec a sapere che il giovane si trova in grossi guai finanziari a causa di investimenti sbagliati sul mercato azionario e che, per evitare il tracollo, ha intenzione di rubare alla sua governante ventimila dollari. Jenny, allora, decide di prendere in mano la situazione per evitare che Bob si avvii su quella brutta strada: chiede ai suoi vecchi compari di rubare il denaro della governante, assumendosi lei la responsabilit\u00e0 del furto. Bob, messo davanti all'inevitabile, non pu\u00f2 evitare la bancarotta ma, guidato dall'esempio di Jenny, accetta di buon grado di rassegnarsi. Si trova cos\u00ec anche lui un lavoro e, mettendo a frutto le sue competenze, diventa un golfista di professione. Jenny, restituito il denaro rubato, si mette in pari con la legge e pu\u00f2 sposarsi con lui.\nProduzione.\nIl film fu prodotto dalla Famous Players-Lasky Corporation. \"Film Daily\" del 4 novembre 1925 riportava che il titolo era cambiato da \"Magpie\" a \"The Splendid Crime\".\nDistribuzione.\nIl copyright del film, richiesto dalla Famous Players-Lasky Corp., fu registrato il 5 gennaio 1926 con il numero LP22228.\nDistribuito dalla Paramount Pictures, il film - presentato da Jesse L. Lasky e da Adolph Zukor - usc\u00ec nelle sale cinematografiche statunitensi il 4 gennaio 1926, dopo una prima tenuta a New York il 16 dicembre 1925.\nNon si conoscono copie ancora esistenti della pellicola che viene considerata presumibilmente perduta."}
{"id": "3548422", "revid": "767487", "url": "https://it.wikipedia.org/wiki?curid=3548422", "title": "California Dolls", "text": "California Dolls (\"...All the Marbles\") \u00e8 un film del 1981, l'ultimo diretto da Robert Aldrich.\nTrama.\nIris (Vicki Frederick) e Molly (Laurene Landon), due giovani lottatrici di catch, girano per il circuito degli incontri tra successi e frustrazioni personali, accompagnate dal loro mentore-manager, Harry Sears (Peter Falk). La loro grande occasione si presenter\u00e0 a Reno con l'incontro per il titolo contro due fortissime avversarie di colore, in un incontro altamente spettacolare."}
{"id": "3548423", "revid": "287204", "url": "https://it.wikipedia.org/wiki?curid=3548423", "title": "Sakirabia", "text": ""}
{"id": "3548424", "revid": "287204", "url": "https://it.wikipedia.org/wiki?curid=3548424", "title": "Wayoro", "text": ""}
{"id": "3548425", "revid": "767487", "url": "https://it.wikipedia.org/wiki?curid=3548425", "title": "Bruno Correa", "text": ""}
{"id": "3548427", "revid": "46931", "url": "https://it.wikipedia.org/wiki?curid=3548427", "title": "Surui", "text": ""}
{"id": "3548429", "revid": "287204", "url": "https://it.wikipedia.org/wiki?curid=3548429", "title": "Surui do Para", "text": ""}
{"id": "3548430", "revid": "46931", "url": "https://it.wikipedia.org/wiki?curid=3548430", "title": "Guarani-Kaiow\u00e0", "text": ""}
{"id": "3548431", "revid": "46931", "url": "https://it.wikipedia.org/wiki?curid=3548431", "title": "Chirip\u00e1", "text": ""}
{"id": "3548434", "revid": "287204", "url": "https://it.wikipedia.org/wiki?curid=3548434", "title": "Urubu", "text": ""}
{"id": "3548435", "revid": "46931", "url": "https://it.wikipedia.org/wiki?curid=3548435", "title": "Karipuna", "text": ""}
{"id": "3548436", "revid": "767487", "url": "https://it.wikipedia.org/wiki?curid=3548436", "title": "C\u00e9sar L\u00e1inez", "text": "Biografia.\nDopo il ritiro ha lavorato per Arag\u00f3n Radio e per Arag\u00f3n Televisi\u00f3n.\nNel 2005 \u00e8 stato banditore in occasione dei grandi festeggiamenti in onore della Madonna del Pilar, che si tengono ogni anno a Saragozza e che sono molto sentiti.\nCaratteristiche tecniche.\nConsiderato uno dei migliori portieri della storia del Real Saragozza, La\u00ednez si distingueva per la sua abilit\u00e0 negli uno contro uno con gli avversari e per la sua agilit\u00e0.\nCarriera.\nGiocatore.\nL\u00e1inez nacque a Saragozza e a 12 anni entro nelle giovanili del .\nDal 1994 al 1998 gioc\u00f2 con il Real Saragozza B in Tercera Divisi\u00f3n e in Segunda Divisi\u00f3n B.\nFin dall'inizio della sua carriera fu tormentato dagli infortuni. Partecip\u00f2 al Campionato del mondo Under-20 del 1997 ma per problemi fisici salt\u00f2 due Europei giovanili e le Olimpiadi di Sydney in cui la Spagna vinse la medaglia d'argento.\nNel 1998 fu promosso in prima squadra e nel mercato invernale del 1999 fu ceduto in prestito al Villarreal fino al termine della stagione.\nIl 7 febbraio 1999 esord\u00ec in Primera Divisi\u00f3n in occasione di una partita contro il Celta Vigo in cui sub\u00ec quattro reti. In totale nella stagione 1998-1999 fu la riserva di Andr\u00e9s Palop e gioc\u00f2 tre partite subendo otto reti. Il Villarreal arriv\u00f2 al terzultimo posto e retrocesse in Segunda Divisi\u00f3n.\nUna volta tornato al Real Saragozza fu il sostituto di Juan Miguel Garc\u00eda e non gioc\u00f2 molto spesso. Infatti nelle stagioni 1999-2000 e 2000-2001 gioc\u00f2 cinque partite di campionato e una della vittoriosa Coppa del Re, alzata al cielo il 30 giugno 2001 a Siviglia dopo la finale contro il Celta Vigo.\nNella stagione 2001-2002 ottenne il posto da titolare e gioc\u00f2 30 partite nel campionato che il Real Saragozza concluse all'ultimo posto. In quella stagione gioc\u00f2 anche tre partite in Coppa UEFA.\nNella stagione successiva gioc\u00f2 37 partite ed ebbe un ruolo fondamentale nella promozione degli aragonesi. Nella stagione 2003-2004 gioc\u00f2 31 partite da titolare in campionato e vinse la seconda Coppa del Re della sua carriera battendo in finale il . Vinse anche la Supercoppa spagnola contro il Valencia.\nNella stagione 2004-2005 i continui infortuni alle ginocchia gli impedirono di scendere in campo e lo costrinsero a terminare la sua carriera a 28 anni.\nAllenatore.\nNel 2009 ha intrapreso la carriera di allenatore, entrando nello staff dell'Huesca come allenatore dei portieri."}
{"id": "3548437", "revid": "124808", "url": "https://it.wikipedia.org/wiki?curid=3548437", "title": "Day of the Woman", "text": ""}
{"id": "3548438", "revid": "46931", "url": "https://it.wikipedia.org/wiki?curid=3548438", "title": "Jabuti", "text": ""}
{"id": "3548440", "revid": "46931", "url": "https://it.wikipedia.org/wiki?curid=3548440", "title": "Fulnio", "text": ""}
{"id": "3548442", "revid": "46931", "url": "https://it.wikipedia.org/wiki?curid=3548442", "title": "Irantxe", "text": ""}
{"id": "3548443", "revid": "46931", "url": "https://it.wikipedia.org/wiki?curid=3548443", "title": "Cayap\u00f2", "text": ""}
{"id": "3548444", "revid": "46931", "url": "https://it.wikipedia.org/wiki?curid=3548444", "title": "Akua", "text": ""}
{"id": "3548446", "revid": "599013", "url": "https://it.wikipedia.org/wiki?curid=3548446", "title": "Basile de Carvalho", "text": "Carriera.\nClub.\nNei suoi anni a Ziguinchor, de Carvalho ha iniziato a giocare a calcio a livello locale nello Sport Casa. Nel 2000 \u00e8 stato notato dai francesi del Louhans-Cuiseaux e venne acquistato.\nBasile si trasfer\u00ec al Louhans-Cuiseaux nel 2000. Con i francesi ha giocato 38 volte, segnando 15 gol. De Carvalho vi rimase fino al 2002.\nTra il 2002 e il 2004, Basile gioc\u00f2 sempre in una squadra francese, il Sochaux. Tuttavia, Basile non poteva giocare titolare, e alla fine ha trascorso un periodo di un anno in prestito a Sedan. Con il Sedan ha giocato 27 volte, segnando 9 reti.\nBasile de Carvalho ha trascorso 5 anni (tra il 2005 e 2010) nel Brest. Basile scese 108 volte in campo con il Brest.\nAll'inizio del 2010, de Carvalho ha giocato per Strasburgo in massima serie francese. Basile gioc\u00f2 15 volte, segnando 1 gol.\nNel 2010, Basile si trasfer\u00ec al Lokomotiv Plovdiv in sostituzione di Garra Demb\u00e9l\u00e9 venduto al Levski Sofia. In mesi, Basile ha segnato 7 gol in 13 partite, diventando un beniamino del pubblico.\nNel 2012 \u00e8 stato acquistato dal Levski Sofia.\nNazionale.\nHa esordito con la Guinea-Bissau nel 2011, dopo una convocazione nel dicembre 2010."}
{"id": "3548448", "revid": "46931", "url": "https://it.wikipedia.org/wiki?curid=3548448", "title": "Crenak", "text": ""}
{"id": "3548451", "revid": "81195", "url": "https://it.wikipedia.org/wiki?curid=3548451", "title": "I spit on your grave", "text": ""}
{"id": "3548455", "revid": "767487", "url": "https://it.wikipedia.org/wiki?curid=3548455", "title": "April Fool (film 1911 Walton)", "text": "April Fool \u00e8 un cortometraggio muto del 1911 diretto e interpretato da Fred Walton. Di genere comico, fu prodotto dalla Selig Polyscope Company e distribuito dalla General Film Company.\nTrama.\nGli Hall Room Boys, dopo una gara, cercano di rifarsi di tutto i soldi persi. Sul giornale, leggono di un grosso premio in denaro per il miglior pesce d'aprile architettato ai danni degli ignari cittadini. I Boys si mettono subito al lavoro per escogitare l'idea pi\u00f9 originale, quella che li far\u00e0 vincere il premio.\nProduzione.\nIl film fu prodotto dalla Selig Polyscope Company\nDistribuzione.\nDistribuito dalla General Film Company, il film - un cortometraggio di 150 metri - usc\u00ec nelle sale cinematografiche statunitensi l'11 dicembre 1911. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio della Selig, il western \"The Chief's Daughter\", diretto da Hobart Bosworth."}
{"id": "3548459", "revid": "599013", "url": "https://it.wikipedia.org/wiki?curid=3548459", "title": "Adri\u00e1n Fern\u00e1ndez (calciatore)", "text": ""}
{"id": "3548461", "revid": "1573940", "url": "https://it.wikipedia.org/wiki?curid=3548461", "title": "Enyo lugubris", "text": "Enyo lugubris () \u00e8 un lepidottero appartenente alla famiglia Sphingidae, diffuso in America Settentrionale, Centrale e Meridionale.\nDescrizione.\nAdulto.\nLa pagina superiore dell'ala anteriore \u00e8 di un grigio alquanto omogeneo, e reca una macchia discale ben distinta, mentre quella inferiore rivela una netta area triangolare subapicale di colore arancione.\nIl maschio \u00e8 distinguibile rispetto alle altre specie congeneri (escluse \"E. boisduvali\" e \"E. latipennis\" per l'assenza della plica contenente l'organo androconiale nell'ala anteriore, e per la presenza di un'area anale marroncina sulla pagina superiore dell'ala posteriore. Se invece lo si raffronta con \"E. boisduvali\" ed \"E. latipennis\", il maschio mostra un'ala anteriore pi\u00f9 stretta ed appuntita a livello apicale, con un disegno meno variegato, ed un margine esterno poco scavato. L'ala posteriore \u00e8 essa pure di un grigio spento, tendente al marroncino nella zona anale.\nNella femmina, la pagina superiore dell'ala anteriore in genere l'area mediana marroncina si estende posteriormente lungo la linea mediana fino a raggiungere CuA1, con un contorno non ben definito, comprendente R2 e l'angolo del tornus.\nIl torace, l'addome e le tegulae sono di un grigio abbastanza omogeneo. Le antenne sono uncinate alle estremit\u00e0.\nNel genitale maschile, l'uncus presenta un lungo e stretto processo mediano; i tre processi ventrali sono sottili e ravvicinati. Lo gnathos appare dilatato e ritorto asimmetricamente a livello apicale. La valva destra e sinistra si mostrano diverse tra loro: la sinistra \u00e8 quasi diritta se vista dorsalmente, con il margine ventrale pressoch\u00e9 rettilineo al centro, laddove diventa angolato a formare una sorta di dente, e con apice ristretto in un lungo processo mozzo; al contrario la valva destra presenta un margine ventrale non angolato al centro, privo di dente, obliquo dalla base fino al processo angolare. L'edeago termina in un processo lungo e sottile.\nL'apertura alare \u00e8 di 50\u201360\u00a0mm.\nLarva.\nIl bruco \u00e8 verde abbastanza chiaro, con un capo largo e appiattito, relativamente piccolo rispetto alle dimensioni del corpo. Sui fianchi sono presenti sette linee oblique di un verde pi\u00f9 pallido. Sono inoltre presenti, dorsolateralmente, delle aree di colorazione bruna che contribuiscono a dare l'impressione d'insieme di una fogliolina parzialmente seccata. Il cornetto caudale si riduce via via che gli stadi di sviluppo larvale si susseguono.\nPupa.\nLe crisalidi appaiono scure e lucide, con un cremaster sviluppato e appuntito; si rinvengono entro bozzoli posti a scarsa profondit\u00e0 nel sottobosco.\nBiologia.\nDurante l'accoppiamento, le femmine richiamano i maschi grazie ad un feromone rilasciato da una ghiandola, posta all'estremit\u00e0 addominale.\nPeriodo di volo.\nGli adulti di questa specie sono rinvenibili tutto l'anno nella fascia tropicale, mentre pi\u00f9 a nord volano tra agosto e novembre.\nAlimentazione.\nGli adulti suggono il nettare di fiori di varie specie.\nI bruchi si alimentano su foglie di membri della famiglia Vitaceae , tra cui \"Ampelopsis spp.\" , \"Cissus spp.\" , e \"Vitis tiliifolia\" .\nDistribuzione e habitat.\nL'areale di questa specie si estende sia sull'Ecozona neartica sia su quella neotropicale, essendo presente in Antigua (\"locus typicus\"), Argentina (Buenos Aires, Chaco, Formosa, La Rioja, Misiones, Salta, Tucum\u00e1n), Belize (Cayo, Corozal, Orange Walk, Toledo), Brasile (Minas Gerais, probabilmente Rio de Janeiro e San Paolo), Colombia, Costa Rica, Cuba, Ecuador, El Salvador, Gal\u00e1pagos, Guatemala, Guiana Francese (R\u00e9gina\n), Guyana (Barima-Waini), Haiti, Honduras, Messico, Nicaragua, Panama, Paraguay (Alto Paraguay, Alto Paran\u00e1, Amambay, Boquer\u00f3n, Caaguaz\u00fa, Canindey\u00fa, Central, Concepci\u00f3n, Cordillera, Guair\u00e1, Presidente Hayes, Paraguar\u00ed, probabilmente Caazap\u00e1, Itap\u00faa, Misiones, \u00d1eembuc\u00fa, San Pedro), Per\u00f9 (Jun\u00edn), Repubblica Dominicana, Stati Uniti d'America (Arizona, Arkansas, Florida, Georgia, Illinois, Michigan, New York, Carolina del Sud, Texas), Suriname, Uruguay, Venezuela (Apure, Aragua, Bol\u00edvar, Gu\u00e1rico, Lara, Portuguesa).\nL'habitat \u00e8 rappresentato da foreste tropicali e sub-tropicali, dal livello del mare fino a 2.700 metri di altitudine.\nTassonomia.\nQuesto taxon \u00e8 la specie tipo del genere \"Enyo\".\nSottospecie.\nAl momento sono riconosciute due sottospecie.\nSinonimi.\nSono stati riportati quattro sinonimi:"}
{"id": "3548463", "revid": "606039", "url": "https://it.wikipedia.org/wiki?curid=3548463", "title": "Epistor luctuosus", "text": ""}
{"id": "3548464", "revid": "606039", "url": "https://it.wikipedia.org/wiki?curid=3548464", "title": "Epistor lugubris delanoi", "text": ""}
{"id": "3548465", "revid": "606039", "url": "https://it.wikipedia.org/wiki?curid=3548465", "title": "Sphinx fegeus", "text": ""}
{"id": "3548466", "revid": "606039", "url": "https://it.wikipedia.org/wiki?curid=3548466", "title": "Sphinx lugubris", "text": ""}
{"id": "3548469", "revid": "118759519", "url": "https://it.wikipedia.org/wiki?curid=3548469", "title": "E4 (rete televisiva)", "text": "E4 \u00e8 un canale televisivo digitale free to air britannico, lanciato come pay TV affiliata a Channel 4 il 18 gennaio 2001. La \"E\" sta per \"entertainment\", e il canale \u00e8 principalmente indirizzato alla fascia di et\u00e0 compresa tra i 15 e i 35 anni. La programmazione comprende diverse importazioni di serie televisive statunitensi e alcune serie britanniche originali, tra le quali \"Skins\", \"The Inbetweeners\" e \"Misfits\".\nLa trasmissione di maggior successo della rete \u00e8 avvenuta l'11 ottobre 2010, quando un episodio della sitcom \"The Inbetweeners\" \u00e8 stato seguito da oltre 3,7 milioni di spettatori."}
{"id": "3548471", "revid": "287204", "url": "https://it.wikipedia.org/wiki?curid=3548471", "title": "Erc\u00fcment Olgundeniz", "text": "Altre competizioni internazionali.\n2005\n2006\n2007\n2008\n2009\n2010\n2011\n2012\n2013\n2014\n2015"}
{"id": "3548475", "revid": "81195", "url": "https://it.wikipedia.org/wiki?curid=3548475", "title": "Il Farinotti", "text": ""}
{"id": "3548479", "revid": "287204", "url": "https://it.wikipedia.org/wiki?curid=3548479", "title": "Maratona di Parigi", "text": "La maratona di Parigi (in francese \"Marathon de Paris\") \u00e8 una maratona che viene disputata con cadenza annuale, dal 1976, per le strade di Parigi, Francia, usualmente in aprile."}
{"id": "3548483", "revid": "767487", "url": "https://it.wikipedia.org/wiki?curid=3548483", "title": "Markus Werba", "text": "Biografia.\nNato in Carinzia in Austria, Markus Werba ha iniziato gli studi al Conservatorio di Klagenfurt per poi proseguirli a Vienna con Walter Berry.. La carriera del giovane baritono \u00e8 iniziata velocemente e sorprendentemente dopo essere stato scelto da Giorgio Strehler per il Guglielmo del Cos\u00ec fan tutte, produzione che avrebbe inaugurato, nel 1998, il Nuovo Piccolo Teatro di Milano e sua ultima regia.\nBellini\nBraunfels\nBritten\nCavalli\nDebussy\nDonizetti\nKorngold\nLeh\u00e0r\nMarschner\nMassenet\nMozart\nRossini\nThomas\nTchaikovsky\nPaisiello\nPuccini\nSchubert\nSchumann\nJ.Strauss\nR.Strauss\nVerdi \nWagner\nDiscografia.\nDVD"}
{"id": "3548484", "revid": "2233638", "url": "https://it.wikipedia.org/wiki?curid=3548484", "title": "Maratona di Stoccolma", "text": "La maratona di Stoccolma \u00e8 una maratona che viene disputata con cadenza annuale, dal 1979, per le strade di Stoccolma, Svezia."}
{"id": "3548486", "revid": "298229", "url": "https://it.wikipedia.org/wiki?curid=3548486", "title": "Maratona di Fukuoka", "text": "La Maratona di Fukuoka (\u798f\u5ca1\u56fd\u969b\u30de\u30e9\u30bd\u30f3) \u00e8 una prestigiosa maratona internazionale che viene disputata con cadenza annuale, dal 1947, per le strade di Fukuoka, Giappone, solitamente la prima domenica di dicembre.\nAlbo d'oro.\nL'albo d'oro della manifestazione vanta prestigiosi nomi, tra i quali si annoverano Reinaldo Gorno (argento a ), Rob de Castella (oro mondiale nel 1983), Veikko Karvonen (oro europeo nel 1954), Josia Thugwane (oro ad ), fino a Frank Shorter (oro a ed argento a )."}
{"id": "3548487", "revid": "298229", "url": "https://it.wikipedia.org/wiki?curid=3548487", "title": "Maratona di Vienna", "text": "La Maratona di Vienna \u00e8 una maratona internazionale che viene disputata con cadenza annuale, dal 1984, per le strade di Vienna, Austria, usualmente in marzo."}
{"id": "3548488", "revid": "110157", "url": "https://it.wikipedia.org/wiki?curid=3548488", "title": "Museo interreligioso di Bertinoro", "text": "Il Museo interreligioso di Bertinoro, inaugurato il 10 giugno 2005, \u00e8 nato per volont\u00e0 della diocesi di Forl\u00ec-Bertinoro, seguendo un progetto ideato e strutturato dal senatore forlivese Leonardo Melandri, il quale ha riunito importanti studiosi (teologi, architetti ed artisti) delle tre fedi monoteistiche, di fama nazionale ed internazionale, che lavorando insieme hanno tracciato i percorsi espositivi e permesso l'acquisizione di importanti oggetti d'arte e la realizzazione del grande \"Portale d'ingresso al Museo\", opera in metallo di Mario Di Cicco, introduzione ideale all'itinerario culturale del Museo interreligioso.\nIl Museo interreligioso \u00e8 dedicato alle tre grandi religioni monoteiste (Ebraismo, Cristianesimo ed Islam), che hanno segnato profondamente sia la storia, le vicende, e l'identit\u00e0 dei popoli del Mediterraneo, che del mondo.\nLa visita.\nIl percorso espositivo si sviluppa in dodici sale tematiche, completato dalla visita della cisterna e delle grotte della Rocca.\nL'itinerario museale \u00e8 basato su due linee di allestimento: da una parte si \u00e8 cercato di porre in rilievo gli aspetti comuni e condivisi tra Ebraismo, Cristianesimo ed Islam; dall'altra si \u00e8 cercato di rispettare in modo scientificamente rigoroso l'identit\u00e0 di ognuna di queste fedi.\nSala 1 - Ingresso del Museo.\nAll'ingresso \u00e8 esposto:\nSala 2 - Le 12 Trib\u00f9 d'Israele.\nNella seconda sala seguendo la Bibbia sono presentati i dodici figli di Giacobbe, i quali furono gli antenati eponimi delle dodici trib\u00f9 di Israele: Ruben, Simeone, Levi, Giuda, Issachar, Zabulon, Dan, Neftali, Gad, Aser, Giuseppe e Beniamino.\nSala 3 - Sala delle Radici Storiche.\nLe tre religioni monoteiste sono nate in tempi e luoghi definiti ed hanno avuto come fondatori personalit\u00e0 storiche ben individuate: Mos\u00e8, Ges\u00f9 e Maometto. Esse condividono una citt\u00e0 santa:\nSala 4 - Dio creatore del cielo e della terra.\nIn questa sala viene presentato come le tre religioni monoteistiche concordano nell'attribuire a Dio la qualifica di Creatore del cielo e della terra e di tutto ci\u00f2 che vive in essi.\nSala 5 - Il Cristianesimo.\nLa sala \u00e8 dedicata al Cristianesimo che ha come punto centrale Ges\u00f9 di Nazaret, suo fondatore e guida, nel quale identifica il Figlio di Dio, incarnato nella storia.\nSala 6 - L'Ebraismo.\nNella sesta sala \u00e8 presentato l'Ebraismo che affonda le sue radici nell'epoca biblica, ma che, nella forma che essa mantiene ancor oggi, nasce con il Giudaismo rabbinico, dopo la distruzione di Gerusalemme (70 d.C.) e la diaspora ebraica.\nSala 7 - La famiglia ebraica nel giorno di Pasqua.\nLa settima sala racconta come, dopo la distruzione del Tempio di Gerusalemme (70 d.C.), il rito sinagogale si \u00e8 basato essenzialmente sull'ascolto della Torah ed allo stesso tempo ha acquisito un'importanza fondamentale, come luogo di culto, la famiglia, nella quale si celebra la cena del Sabato, scandita da inni e canti recitati dal capofamiglia che funge da sacerdote domestico, ed anche il \"S\u00e8der di P\u00e8sach\", ossia la cena pasquale durante la quale si legge la \"Haggad\u00e0h\" di Pasqua.\nSala 8 - La Moschea.\nIn questa sala \u00e8 descritto il luogo di culto della religione musulmana, cio\u00e8 la Moschea, in arabo \"Masjid\", che significa \u201cluogo in cui ci si prostra\u201d, dalle posizioni assunte durante la preghiera.\nSala 9 - I Cinque pilastri dell'Islam.\nLa sala ricorda come nella religione musulmana, la via maestra per esprimere la propria adesione alla fede \u00e8 l'adempimento dei precetti del culto, detti \"arkan al-Islam\", conosciuti come i cinque pilastri dell'Islam.\nSala 10 - Gli arredi sacri.\nQuesta sala \u00e8 dedicata ad un'esposizione di arredi e tessuti sacri delle tre Religioni monoteiste. La preponderanza di oggetti riferibili al culto cristiano cattolico ed ortodosso \u00e8 dovuta alla diversa importanza che il culto ha nelle tre Religioni.\nSala 11 - Il Male.\nLa sala narra l'origine del Male, nelle tre religioni, visto, infatti, come una frattura tra l'uomo e Dio causata dal peccato, una ferita che Dio accoglie, quasi in un abbraccio, e cerca di lenire, come spiegano le sculture qui esposte.\nSala 12 - L'Oltre.\nIn questa sala \u00e8 installato uno \"stretto cunicolo\" che il visitatore percorre, il quale simboleggia il passaggio dalla morte alla pienezza della vita, attraverso il momento del Giudizio, che nelle tre Religioni, non \u00e8 concepito come la semplice sentenza di un tribunale, ma come ricompensa o punizione divina, proporzionata al bene o al male compiuti dal fedele durante la sua esistenza mortale.\nLa Cisterna e le grotte.\nCompletano la visita al Museo:"}
{"id": "3548489", "revid": "34392", "url": "https://it.wikipedia.org/wiki?curid=3548489", "title": "Satyricon (film 1968)", "text": ""}
{"id": "3548490", "revid": "110157", "url": "https://it.wikipedia.org/wiki?curid=3548490", "title": "Museo diocesano dell'arredo sacro", "text": "Il Museo diocesano dell'arredo sacro di Bertinoro, in provincia di Forl\u00ec-Cesena, \u00e8 allestito nella Rocca (X secolo), che dal 1584 \u00e8 sede del Vescovado.\nNel 1985 fu istituito il \"Centro Internazionale per lo Studio e la Conservazione dell'Arredo Sacro e del Costume Religioso\" con l'obiettivo di tutelare e studiare il patrimonio liturgico della diocesi di Forl\u00ec-Bertinoro e la prospettiva di creare un museo interreligioso.\nNel museo sono esposti paramenti sacri e suppellettile liturgica proveniente dalle chiese del territorio diocesano."}
{"id": "3548492", "revid": "287204", "url": "https://it.wikipedia.org/wiki?curid=3548492", "title": "Alvaro do Carvalhal", "text": ""}
{"id": "3548494", "revid": "41573249", "url": "https://it.wikipedia.org/wiki?curid=3548494", "title": "Festival di Piedigrotta", "text": ""}
{"id": "3548497", "revid": "41573434", "url": "https://it.wikipedia.org/wiki?curid=3548497", "title": "Norme sociali", "text": ""}
{"id": "3548500", "revid": "399", "url": "https://it.wikipedia.org/wiki?curid=3548500", "title": "Robert F. Boyle", "text": ""}
{"id": "3548506", "revid": "1214201", "url": "https://it.wikipedia.org/wiki?curid=3548506", "title": "Kennedy Igboananike", "text": "Carriera.\nIgboananike ha lasciato la Nigeria nel 2007 per passare agli svedesi del Djurg\u00e5rden, con cui al primo anno di permanenza ha messo a referto due presenze, contro ed .\nDopo un provino fallito per il Brage, Igboananike nella stagione 2008 ha militato in terza serie nel Vasalund, risultando capocannoniere del girone nord con 18 reti segnate. Grazie anche alle sue segnature, la squadra rossonera ha disputato la stagione successiva in Superettan, ovvero la seconda serie svedese, da cui \u00e8 retrocessa nonostante i 12 gol dell'attaccante nigeriano.\nRientrato al Djurg\u00e5rden nel 2010, ha segnato alla prima giornata, ritagliandosi spazio tanto da risultare il miglior marcatore della sua squadra con 9 reti. Nel 2011 ha segnato complessivamente 6 gol, inclusa la tripletta realizzata in occasione del 4-3 casalingo al . Nel 2012, complice il complicato rapporto con il tecnico Magnus Pehrsson che arriv\u00f2 a escluderlo dalla prima squadra, ha fatto solo 5 presenze senza mai segnare.\nNel 2013 si \u00e8 trasferito a parametro zero ai rivali cittadini dell'AIK firmando un contratto triennale. Con i suoi 14 gol all'attivo ha lottato per il titolo di capocannoniere, sfumato per un rigore di Imad Khalili nei minuti di recupero dell'ultima giornata. Nell'arco della stagione 2014 realizza 5 gol in campionato e 1 in Europa League.\nNel dicembre 2014 Igboananike viene acquistato per la stagione seguente dal Chicago Fire, squadra di Major League Soccer che lo tessera nelle vesti di \"giocatore designato\", il cui ingaggio non tiene conto del tetto salariale. Qui nel 2015 ha giocato 31 partite di regular season, di cui 20 da titolare, segnando 7 reti.\nIl 29 luglio 2016 \u00e8 passato ad un'altra squadra della MLS, il D.C. United, in cambio di \"allocation money\" (ovvero del denaro utilizzabile per rimanere sotto il tetto salariale) oltre a una scelta del terzo giro del MLS SuperDraft del 2019. Ha debuttato gi\u00e0 due giorni dopo, subentrando nell'1-1 casalingo contro i Montr\u00e9al Impact. In poco meno di tre mesi ha giocato 7 partite, talvolta entrando nei minuti finali, e segnando solo all'ultima apparizione nella sfida persa per 4-2 ad Orlando.\nAvendo il D.C. United rifiutato l'opzione di rinnovo al termine della stagione 2016, Igboananike ha potuto cercare un altro club. Il 7 febbraio 2017 la sua acquisizione \u00e8 stata annunciata da parte dei greci del Veroia, con un accordo valido fino a fine stagione. Con il Veroia, squadra ultima in classifica, Igboananike non giocher\u00e0 mai vista la sua richiesta di rescissione del contratto a tre settimane dal suo arrivo.\nIl 6 marzo 2017 \u00e8 stato reso noto che il nigeriano avrebbe iniziato una nuova parentesi in Svezia, questa volta all'\u00d6rebro. In due stagioni ha collezionato 47 presenze in campionato e realizzato 18 reti.\nNel gennaio 2019 \u00e8 stato firmato per un anno e mezzo dall'Al-Hazm, squadra che stava cercando di ottenere la salvezza nella Saudi Professional League. Dopo aver collezionato 13 presenze e segnato 4 gol, Igboananike e il club si sono separati nel successivo mese di giugno, a salvezza ottenuta.\nNel corso del mese di gennaio 2020, Igboananike ha firmato nuovamente con una squadra svedese, in questo caso il Sirius, con un contratto biennale. Il tecnico Henrik Rydstr\u00f6m, nell'unico anno in cui quest'ultimo ha allenato i neroblu, ha scelto tuttavia di impiegarlo in sole quattro gare dell'Allsvenskan 2020, di cui una da titolare.\nSvincolato, nel marzo del 2021 \u00e8 passato ai finlandesi dell'IFK Mariehamn fino al termine della stagione. Qui ha segnato 2 reti in 17 partite della prima fase, oltre a due partite senza reti all'attivo valide per il girone salvezza.\nStatistiche.\nPresenze e reti nei club.\n\"Statistiche aggiornate al 31 dicembre 2016.\""}
{"id": "3548512", "revid": "767487", "url": "https://it.wikipedia.org/wiki?curid=3548512", "title": "Sant Francesc Xavier", "text": "Sant Francesc Xavier o Sant Francesc de Formentera \u00e8 il pi\u00f9 grande centro abitato dell'isola di Formentera ed \u00e8 il suo capoluogo ufficiale. Secondo i dati del 2009 aveva 2.790 abitanti, di cui 1.205 nel centro urbano.\nOltre che il pi\u00f9 grande \u00e8 anche il centro abitato pi\u00f9 antico dell'isola. Originale nell'aspetto \u00e8 la sua chiesa parrocchiale, risalente al XVIII secolo, che \u00e8 priva di finestre in quanto inizialmente era utilizzata anche come fortezza e luogo di protezione per la popolazione civile dagli attacchi dei pirati che spesso depredavano l'isola di Formentera e che furono la causa del suo spopolamento.\nAncor pi\u00f9 antica, e risalente alla seconda met\u00e0 del XIV secolo \u00e8 la cosiddetta Sa Tanca Vella, la prima cappella costruita sull'isola per volere del Vescovo di Tarragona e inizialmente consacrata a . Dopo secoli di abbandono \u00e8 stata restaurata negli anni ottanta\nIl 25 luglio si celebra la festa di San Jaume (San Giacomo), patrono di Formentera."}
{"id": "3548519", "revid": "716642", "url": "https://it.wikipedia.org/wiki?curid=3548519", "title": "Eastbourne Borough Football Club", "text": "L'Eastbourne Borough Football Club \u00e8 una squadra di calcio semiprofessionistica inglese, con sede nella citt\u00e0 di Eastbourne; \u00e8 membro della Conference South, e gioca le partite casalinghe al Priory Lane St.."}
{"id": "3548520", "revid": "110157", "url": "https://it.wikipedia.org/wiki?curid=3548520", "title": "Sant Ferran de ses Roques", "text": "Sant Ferran de ses Roques \u00e8 un piccolo centro dell'isola di Formentera.\nSituato al centro dell'isola fu punto di riferimento del movimento hippy che li si insedi\u00f2 a partire dagli anni sessanta e, resistendo ai cambiamenti, \u00e8 rimasto meta di un turismo alternativo dove, durante la stagione turistica, si continua a bere, suonare e chiacchierare fino a notte fonda.\nNel piccolo centro c'\u00e8 un vecchio laboratorio artigianale di chitarre e contrabbassi, il\"Formentera Guitars\", che ha fornito strumenti musicali ad artisti di fama internazionale tra cui i Pink Floyd\nNelle sue vicinanze, si trova la \"Cuevas d'en Gironi\", una grotta scoperta casualmente nel 1975 durante gli scavi per la costruzione di un pozzo d'acqua. Sembra risalire a tre milioni di anni fa. Oltre alle classiche formazioni di stalattiti e stalagmiti si possono ammirare le radici delle piante di un giardino soprastante che penetrando nel terreno (in alcuni punti lo strato che separa la grotta dalla superficie \u00e8 spesso solo un metro) sono entrate all'interno della grotta e ora penzolano dalla sua volta. La temperatura all'interno \u00e8 costantemente attestato a circa 20\u00b0."}
{"id": "3548522", "revid": "767487", "url": "https://it.wikipedia.org/wiki?curid=3548522", "title": "Juke box - Urli d'amore", "text": "Juke box - Urli d'amore \u00e8 un film commedia di genere musicarello italiano del 1959 diretto da Mauro Morassi su soggetto e sceneggiatura di Ottavio Alessi, Fabio De Agostini e Ugo Guerra.\nFra gli interpreti figurano, fra gli altri, Mario Carotenuto e i cantanti Mina e Adriano Celentano.\nL'esile trama, pur sostenuta da caratteristi di qualit\u00e0, serve per lo pi\u00f9 da pretesto per l'esibizione canora di alcuni cantanti che - al tempo degli urlatori - si affacciavano nel panorama della musica leggera nell'epoca che precedeva immediatamente il \"boom economico\" che avrebbe contraddistinto il miracolo economico italiano, o di artisti (come Tony Dallara, presente per\u00f2 solo in voce, e Giorgio Gaber) la cui fama aveva raggiunto gi\u00e0 livelli notevoli.\nTrama.\nMario, un piccolo fannullone che vive di espedienti, \u00e8 appena uscito di prigione dopo aver scontato una condanna per truffa. Sempre alla ricerca del modo per sbarcare il lunario senza lavorare approfittando della dabbenaggine altrui, conosce Marisa, una donna matura, proprietaria di una casa discografica. Marisa, nonostante si renda presto conto con chi ha a che fare, malgrado tutto, si innamora di lui ed \u00e8 perfino disposta a sposarlo. Per rafforzare l'intenzione la donna decide di imporre ai suoi dipendenti il blocco delle nozze: nessuno infatti si potr\u00e0 sposare fino a quando lei non sar\u00e0 convolata a matrimonio. Il fatto \u00e8 che tra gli impiegati ci sono alcune coppie che hanno gi\u00e0 fissato il giorno del loro sposalizio...\nProduzione.\nDa un soggetto di Ugo Guerra, il film fu prodotto da Mario Pescino per l'A.C.I. di Genova, girato a Cinecitt\u00e0 nell'estate del 1959, per uscire nelle sale il 28 novembre 1959.\nIncassi.\nL'incasso accertato sino al 31 marzo 1964 \u00e8 di 199.688.874 \u00a3."}
{"id": "3548524", "revid": "767487", "url": "https://it.wikipedia.org/wiki?curid=3548524", "title": "Ricomincio da me (film 2005)", "text": "Ricomincio da me (\"The Thing About My Folks\") \u00e8 un film del 2005 diretto da Raymond De Felitta."}
{"id": "3548528", "revid": "287204", "url": "https://it.wikipedia.org/wiki?curid=3548528", "title": "Campionato bosniaco di pallavolo maschile", "text": "Il campionato bosniaco di pallavolo maschile \u00e8 un insieme di tornei pallavolistici per squadre di club bosniache, istituiti dalla Federazione pallavolistica della Bosnia ed Erzegovina."}
{"id": "3548532", "revid": "599013", "url": "https://it.wikipedia.org/wiki?curid=3548532", "title": "Filip Trojan", "text": "Caratteristiche tecniche.\nNel 2001 \u00e8 stato inserito nella lista dei migliori calciatori stilata da Don Bal\u00f3n."}
{"id": "3548534", "revid": "1442080", "url": "https://it.wikipedia.org/wiki?curid=3548534", "title": "Internazionali di Tennis di San Marino 1992 - Doppio maschile", "text": "Il doppio maschile del torneo di tennis Internazionali di Tennis di San Marino 1992, facente parte dell'ATP Tour, ha avuto come vincitori Nicklas Kulti e Mikael Tillstr\u00f6m che hanno battuto in finale Cristian Brandi e Federico Mordegan 6-2, 6-2."}
{"id": "3548542", "revid": "1543377", "url": "https://it.wikipedia.org/wiki?curid=3548542", "title": "Los Angeles Open 1992 - Doppio", "text": "Il doppio del torneo di tennis Los Angeles Open 1992, facente parte dell'ATP Tour, ha avuto come vincitori Patrick Galbraith e Jim Pugh che hanno battuto in finale Francisco Montana e David Wheaton 7-6, 7-6."}
{"id": "3548543", "revid": "247222", "url": "https://it.wikipedia.org/wiki?curid=3548543", "title": "The Deadliest Season", "text": ""}
{"id": "3548544", "revid": "287204", "url": "https://it.wikipedia.org/wiki?curid=3548544", "title": "Bunn", "text": ""}
{"id": "3548548", "revid": "599013", "url": "https://it.wikipedia.org/wiki?curid=3548548", "title": "I Coriandoli", "text": "I Coriandoli \u00e8 stata una collana di Garzanti Libri dal 1989 al 1996. I libri presentavano, per la copertina con i due risvolti ad alette, un colore unico di sottofondo con nome dell'autore e titolo di altri colori e due piccole bande di ulteriore colore, nella parte superiore e inferiore della copertina e sul dorso, con il nome della collana e dell'editore. Il formato era 12 x 19 cm.\nOrientata verso una lettura della societ\u00e0 contemporanea, ha ospitato libri di diversa provenienza, con impianto letterario o saggistico."}
{"id": "3548551", "revid": "287204", "url": "https://it.wikipedia.org/wiki?curid=3548551", "title": "Getu Feleke", "text": "Biografia.\nIl suo primo risultato ad alto livello risale al 2008, quando giunge sesto alla Montferland Run di 15\u00a0km. Nel marzo seguente debutta nella mezza maratona City-Pier-City, finendo quarto in 1h00'36\". Di l\u00ec a poco avviene anche l'esordio nella maratona: a Vienna conclude 7\u00ba in 2h11'42\".\nIn settembre corre la Dam tot Damloop, sulla distanza delle 10 miglia, chiudendo terzo in 45'29\" dietro solamente ai due esperti keniani Moses Masai e Charles Kamathi. Il mese seguente migliora nettamente il suo primato sulla maratona: ad Amsterdam \u00e8 8\u00ba in 2h09'32\" in una gara vinta da Gilbert Yegon.\nNel febbraio 2010 \u00e8 fra i quattro uomini a completare la RAK Half Marathon in meno di un'ora: il suo personale di 59'56\" lo porta al 4\u00ba posto. Nella maratona di Praga, disputatasi in maggio, migliora nuovamente il suo primato a 2h08'04\", pur arrivando fuori dal podio. Ad ottobre, come detto sopra, vince alla maratona di Amsterdam, migliorando il suo record personale con il tempo di 2h05'44\", quinto etiope pi\u00f9 veloce di sempre sulla distanza."}
{"id": "3548554", "revid": "400518", "url": "https://it.wikipedia.org/wiki?curid=3548554", "title": "Kar\u0142owicz", "text": ""}
{"id": "3548557", "revid": "400518", "url": "https://it.wikipedia.org/wiki?curid=3548557", "title": "Karlowicz", "text": ""}
{"id": "3548558", "revid": "287204", "url": "https://it.wikipedia.org/wiki?curid=3548558", "title": "Mieczyslaw Karlowicz", "text": ""}
{"id": "3548560", "revid": "123929875", "url": "https://it.wikipedia.org/wiki?curid=3548560", "title": "Hockey violento", "text": "\"Hockey violento (The Deadliest Season)\" \u00e8 un film TV statunitense del 1977 diretto da Robert Markowitz.\nTrama.\nUn mediocre giocatore professionista di hockey su ghiaccio, difensore, \u00e8 relegato nelle serie minori poich\u00e9 il suo gioco \u00e8 considerato poco aggressivo. In uno sforzo di rientrare nelle serie maggiori, inizia a giocare sporco e finisce spesso per trovarsi coinvolto in scontri sul campo da gioco di ghiaccio, il che gli consente di tornare a giocare nelle serie maggiori. Dal suo gioco aggressivo, per\u00f2, deriva la morte di un avversario a causa delle ferite inflittegli durante una partita; ci\u00f2 provoca un'accusa di omicidio colposo a carico del protagonista. Tuttavia il giocatore appare del tutto indifferente alla situazione creatasi, in quanto la considera una normale conseguenza del gioco ad alto livello dell'hockey su ghiaccio."}
{"id": "3548561", "revid": "1873017", "url": "https://it.wikipedia.org/wiki?curid=3548561", "title": "Kemba Walker", "text": "Caratteristiche tecniche.\nDi ruolo playmaker, \u00e8 uno dei giocatori pi\u00f9 veloci dell'NBA, oltre che uno dei migliori playmaker (o pi\u00f9 precisamente \"point guard\") della lega. Walker \u00e8 un ottimo creatore di tiri (sia da 2 che da 3 punti, nonostante non brillasse in questo fondamentale a inizio carriera), oltre a essere bravo a effettuare crossover, negli inserimenti e a smarcarsi dalle marcature degli avversari. La sua velocit\u00e0 e agilit\u00e0 gli consentono di essere bravo anche a giocare in pick and roll, oltre che un buon difensore.\nCarriera.\nHigh school.\nFrequent\u00f2 la \"Rice High School\" a Harlem, New York. Nel suo primo anno gli capit\u00f2 di affrontare la Simeon Career Academy in cui militava Derrick Rose e riusc\u00ec a batterlo per 53-51 al Madison Square Garden. Durante il suo secondo anno mise a segno 18,2 punti e 5,3 assist di media a partita, guadagnandosi un posto nel McDonald's All-American Game.\nCollege.\nAnd\u00f2 a giocare al college all'Universit\u00e0 del Connecticut e al suo primo anno gioc\u00f2 tutte le partite (anche se subentrando dalla panchina ma comunque con 25,5 minuti a partita) e fu eletto nel All-Rookie Team dell'anno dell'Est avendo aiutato gli Huskies a raggiungere il primo posto nell'NCAA del 2009 e l'accesso alle Final Four. Al suo secondo anno nella stagione 2009-10 gioc\u00f2 in tutte le 34 partite mettendo a segno 14,6 punti di media che tuttavia non bastarono a UConn per qualificarsi alla fase finale del torneo. Al suo ultimo anno a UConn mise a segno 26,7 punti, 5 rimbalzi e 3,8 assist a partita vincendo il titolo NCAA battendo l'Universit\u00e0 di Louisville. Nella fase finale del torneo Walker segn\u00f2 130 punti in 5 gare.\nIl 12 aprile 2011 annunci\u00f2 la propria candidatura al Draft NBA.\nNBA.\nCharlotte Hornets (2011-2019).\nIl Draft NBA 2011 fu selezionato come nona scelta assoluta dagli Charlotte Bobcats. Cominci\u00f2 a entrare in quintetto a partire da dicembre (ovvero sin dall'inizio in quanto quell'anno la stagione inizi\u00f2 dopo rispetto al solito a causa del Lockout), grazie all'infortunio di D.J. Augustin. Il 28 gennaio 2012 nella gara casalinga contro i Washington Wizards mise a segno la sua prima tripla doppia mettendo a referto 20 punti, 11 assist e 10 rimbalzi. Nel suo anno da Rookie partecip\u00f2 al Rising Stars Challenge durante l'NBA All-Star Weekend 2012.\nAlla sua seconda stagione, il 14 novembre 2012 mise a segno il suo primo canestro della vittoria in carriera NBA contro i Minnesota Timberwolves, chiudendo la partita con 22 punti (9-19 FG), 5 rimbalzi, 4 assist e 4 palle rubate. Il 21 gennaio 2013 eguagli\u00f2 il suo vecchio career high di 35 punti nella gara contro gli Houston Rockets. Per il secondo anno consecutivo partecip\u00f2 alla gara Rising Star all'NBA All-Star Weekend 2013, in cui segn\u00f2 8 punti. Kemba fin\u00ec la stagione con 17,7 punti, 5,7 assist, 3,5 rimbalzi e 2 palle rubate a partita.\nNella stagione 2013-14, il 9 dicembre aiut\u00f2 i suoi compagni a sconfiggere i Golden State Warriors segnando 31 punti di cui 27 nel secondo tempo. Il 18 dicembre segn\u00f2 il buzzer beater marcato da Jonas Valan\u010di\u016bnas nella vittoria all'over time contro i Toronto Raptors segnando in quella gara 26 punti con 10-18 tiri dal campo. Il 19 febbraio nella gara contro i Detroit Pistons mise a segno il suo attuale \"career high\" di assist (16) segnando anche 24 punti e 5 rimbalzi e in quella settimana fu eletto giocatore della settimana della Eastern Conference segnando 22,5 punti, 5,5 rimbalzi e 8,8 assist di media settimanali. Il 4 aprile arriv\u00f2 la sua seconda tripla doppia in carriera contro gli Orlando Magic con 13 punti, 10 rimbalzi e 10 assist. Nei play-off 2014 al primo turno i Bobcats affrontarono i Miami Heat, perdendo la serie per 4-0 nonostante la grande prestazione di Kemba in gara 4, in cui mise a referto 29 punti, 5 rimbalzi, 5 assist, 3 stoppate e 2 palle rubate.\nNella stagione 2014-15 con i Bobcats, rinominati Hornets, alla prima gara contro i Milwaukee Bucks, il 29 ottobre, Walker aiut\u00f2 la squadra a vincere all'overtime nonostante sotto di 24 punti all'inizio del quarto quarto segnando 26 punti, 6 rimbalzi e 5 assist. Il giorno dopo firm\u00f2 un contratto di quattro anni a 12 milioni di dollari annui. Il 27 dicembre nella sconfitta per 102-94 contro gli Orlando Magic super\u00f2 di nuovo il suo career high di punti portandolo a 42. Il 7 gennaio vinse il premio di giocatore della settimana avendo aiutato gli Hornets a vincere tutte e quattro le gare settimanali segnando 30,3 punti, 5,8 rimbalzi, 4,5 assist a partita in 36,2 minuti e segnando il 50% dal campo (44-88 FG).\nNella stagione 2015-16, il 23 novembre super\u00f2 ancora una volta il suo career high di punti segnandone 39 nella vittoria all'overtime contro i Sacramento Kings. Ma il 18 gennaio si super\u00f2 nuovamente portando il suo career high di punti a 52 (record di franchigia, superando i 48 punti segnati da Glen Rice nel 1997) nella vittoria al doppio over time contro gli Utah Jazz. Durante la partita segn\u00f2 16-34 FG comprese 6 triple su 11 tentativi e 14-15 ai tiri liberi. Al termine della stagione concluse con 20,9 punti e 5,2 assist, e l'84,7% ai tiri liberi.\nNella stagione 2017-18, il 28 marzo, nella partita contro i Cleveland Cavaliers fece registrare 21 punti, 2 rimbalzi e 4 assist tirando col 38,9% dal campo, diventando cos\u00ec il giocatore con pi\u00f9 punti segnati nella storia della franchigia Charlotte Hornets superando Dell Curry a quota 9839 punti.\nNelle prime tre gare della stagione successiva segna 19 tiri da tre punti: \u00e8 diventato il primo in assoluto a riuscirci. Il 17 novembre 2018, segn\u00f2 60 punti in una sconfitta per 122-119 all'overtime contro i Philadelphia 76ers, segnando cos\u00ec il suo career-high e un nuovo record di franchigia per punti segnati. La partita seguente ne mise a segno 43 nel successo per 117-112 contro i Boston Celtics per un totale di 103 punti in sole due partite. Termin\u00f2 la stagione con 25,6 punti e 5,9 assist, ciononostante non riusc\u00ec a fare tornare gli Hornets ai playoffs.\nBoston Celtics (2019-2021).\nIl 30 giugno 2019 viene reso noto che aveva un accordo per trasferirsi ai Boston Celtics con un quadriennale da $141 milioni; l'accordo diventa ufficiale il 6 luglio a seguito di un contratto \"sign and trade\" che ha visto Terry Rozier andare a Charlotte.\nDebutta con i Celtics realizzando 12 punti nella sconfitta per 107-93 contro i Philadelphia 76ers. \u00c8 per lui un\u2019annata complicata vista la sua incostanza dal punto di vista realizzativo, e anche a causa dei frequenti infortuni al collo durante la seconda parte di stagione. Nonostante i suoi problemi comunque i Celtics riescono a cavarsela tanto da arrivare a toccare quota 40 vittorie prima delle 20 sconfitte.\nNew York Knicks (2021-).\nIl 18 giugno 2021 passa agli Oklahoma City Thunder, insieme a una prima scelta al Draft 2021 e a una seconda scelta al Draft 2025, in cambio di Al Horford, Moses Brown e una seconda scelta al Draft 2023.\nL'11 agosto 2021 firma per i New York Knicks.\nNazionale.\nIl 10 giugno 2019 viene inserito nei pre-convocati per i Mondiali 2019. Il 23 luglio, a seguito dei tanti rifiuti, conferma la sua presenza alla competizione intercontinentale. Insieme a Donovan Mitchell e Marcus Smart viene nominato leader del gruppo. Nella seconda sfida del Mondiale si rivela importante nel successo per 93-92 all'overtime contro la Turchia segnando 14 punti, di cui 5 che hanno consentito alla selezione a stelle e strisce di recuperare uno svantaggio di 89-84 durante i supplementari. Tuttavia si rende protagonista in negativo nella sconfitta ai quarti di finale per 89-79 contro la Francia (nonostante i 10 punti segnati) con degli errori nel finale di gara che costano l'eliminazione agli Stati Uniti."}
{"id": "3548567", "revid": "767487", "url": "https://it.wikipedia.org/wiki?curid=3548567", "title": "Nei gorghi di New York", "text": "Nei gorghi di New York (\"The City\") \u00e8 un film muto del 1926 diretto da Roy William Neill (con il nome R. William Neill) che viene considerato un film perduto.\nLa sceneggiatura si basa sul lavoro teatrale \"The City\" di Clyde Fitch, presentato con buon successo a Broadway il 21 dicembre 1909.\nIl dramma di Fitch era gi\u00e0 stato portato sullo schermo nel 1916 con \"The City\", un film diretto da Theodore Wharton.\nTrama.\nDopo la morte di Rand, il capofamiglia, un ex criminale che si \u00e8 rifatto onestamente una vita, i suoi familiari si trasferiscono in citt\u00e0, dove Rand junior si trova presto a essere candidato sindaco. La moglie, invece, trascura la famiglia per seguire le sue ambizioni sociali mentre la giovane Cicely viene ingannata da Hannock, un tossicodipendente che \u00e8 il responsabile della morte del vecchio Rand. Conoscendo i trascorsi del morto, ora Hannock ricatta George, il figlio, che alla fine lascia perdere le proprie ambizioni politiche e affronta il ricattatore. Quest'ultimo finisce per suicidarsi e la famiglia si affretta a lasciare la citt\u00e0 per tornarsene al villaggio.\nProduzione.\nIl film fu prodotto da William Fox per la Fox Film Corporation.\nDistribuzione.\nIl copyright del film, richiesto dalla Fox Film Corp., fu registrato il 14 novembre 1926 con il numero LP23395.\nDistribuito dalla Fox Film Corporation, il film usc\u00ec nelle sale cinematografiche statunitensi il 14 novembre 1926. In Italia usc\u00ec nel 1929.\nNon si conoscono copie ancora esistenti della pellicola che viene considerata presumibilmente perduta"}
{"id": "3548577", "revid": "547034", "url": "https://it.wikipedia.org/wiki?curid=3548577", "title": "La Savina", "text": "La Savina \u00e8 un piccolo centro e unico porto dell'isola di Formentera.\nA \"La Savina\" arrivano e partono i traghetti che collegano l'isola con quella di Ibiza con una percorrenza di circa 30 minuti. Oltre al porto commerciale \u00e8 dotata anche di un ampio porticciolo turistico dove ci sono alberghi, residence, ristoranti, bar e negozi, l'ufficio turistico e numerosi punti di noleggio auto, moto e biciclette.\nUn tempo La Savina era solo un isolotto che fu unito all'isola proprio per la costruzione del porto.\nVi si trova anche l\"'Estany des Peix\", un'ampia laguna con una stretta imboccatura, \"Sa Boca\", larga 20 metri e profonda solo 1 metro.\nNoleggio Auto.\nNel porto de La Savina si trovano i principali autonoleggi dell'isola. Alcuni di loro come Avis o Budget aprono tutto l'anno, mentre Europcar o Ok Rent a Car aprono solo nel periodo estivo. Anche la richiesta di moto, scooter o quad a noleggio \u00e8 molto alta d'estate, per cui si richiede la prenotazione anticipata."}
{"id": "3548578", "revid": "767487", "url": "https://it.wikipedia.org/wiki?curid=3548578", "title": "Le donne del 6\u00ba piano", "text": "Le donne del 6\u00ba piano (\"Les Femmes du 6e \u00e9tage\") \u00e8 un film del 2011 diretto da Philippe Le Guay.\nVenne presentato in anteprima, fuori concorso, al Festival di Berlino 2011.\nTrama.\nParigi, 1962. Jean-Louis Joubert \u00e8 un agente di cambio sposato con Suzanne, una donna che non ha ancora superato il complesso della provincia, e con la quale ha due figli, Olivier e Bertrand, sempre in collegio.\nDopo l'ennesima litigata con Germaine, la governante bretone, la coppia decide di assumere una nuova cameriera, Mar\u00eda Gonzalez, appena arrivata dalla Spagna.\nGrazie a Mar\u00eda, Jean-Louis scopre il mondo di queste donne di servizio, tutte di origine spagnola, che, pur vivendo in camere minuscole e senza servizi, conservano l'allegria e il buonumore. Jean-Louis si affeziona a loro e le aiuta a risolvere alcuni piccoli problemi.\nLa moglie si accorge del cambiamento del marito, ma si convince che abbia come amante una nota ereditiera, per cui lo scaccia di casa. Lui non si perde d'animo e si trasferisce in una delle stanze libere assieme alle spagnole, che vivono tutte nel suo stesso palazzo al sesto piano, dove stringe un legame particolare con Mar\u00eda.\nConcepci\u00f3n, la zia di Mar\u00eda, non vede di buon occhio questa amicizia e riesce a far tornare la nipote al paese natale, dove potr\u00e0 ricongiungersi con il figlio affidato ad un orfanotrofio. Qualche anno dopo Jean-Louis, finalmente libero da legami, arriva in Spagna per rintracciare Maria e cominciare con lei una nuova vita."}
{"id": "3548579", "revid": "110157", "url": "https://it.wikipedia.org/wiki?curid=3548579", "title": "Sognando te", "text": "Sognando te (\"Dreaming of You\") \u00e8 un romanzo sentimentale del 1994 scritto da Lisa Kleypas.\nTrama.\nSara Fielding \u00e8 una donna giovane a cui piace molto scrivere. I suoi romanzi hanno avuto un grande successo in tutto il paese. I suoi personaggi sono cos\u00ec vividi che la maggior parte della gente rifiuta di credere che non sono persone reali. Dopo aver scritto il libro intitolato \u201cMathilda\u201d, che parla della prostituzione, conosciuto da tutti e che la maggior parte della gente adora, Sara decide di trasferirsi a Londra per informarsi e iniziare un altro romanzo che parla del gioco d'azzardo. Durante una notte di ricerche, si imbatte in due teppisti che attaccano un altro uomo. Lei, preoccupata per le sorti della vittima, tira fuori una pistola dalla borsetta per sparare un colpo di avvertimento ma uccide accidentalmente uno dei due uomini, l'altro scappa. Sara soccorre la vittima che si rivela essere Derek Craven, proprietario della pi\u00f9 prestigiosa casa da gioco di Londra. Il suo volto era stato sfregiato con una spada dai due uomini per ordine di qualcuno...\nSara \u00e8 entusiasta di averlo conosciuto perch\u00e9 nella casa potrebbe fare ricerche approfondite per il suo romanzo. Derek, tuttavia, \u00e8 meno felice di essere in debito con lei. I due raggiungono un accordo e Sara inizia a spendere sempre pi\u00f9 tempo intorno al club, intervistando i servi, i dipendenti del club (tra cui Monsieur Labarge che le stuzzicava il palato con la sua raffinata cucina) e le fanciulle di casa facendo amicizia con tutti. Whorty \u00e8 sempre molto gentile con lei e le fa avere tutto ci\u00f2 di cui ha bisogno. Sara fa conoscenza anche con Lady Raiford, amica di Darek. Lily diventa a poco a poco anche amica di Sara e spera che Derek metta da parte le sue paure e si lasci conquistare da questa ragazza timida e semplice.\nDerek vede in Sara qualcosa, la sua attrazione per lei cresce, ma ha problemi ancora pi\u00f9 grandi. Lady Ashby \u00e8 ossessionata da lui, perch\u00e9 egli, dopo essere stati amanti per un periodo, aveva deciso di smettere ma lei non era d'accordo. Lady Ashby \u00e8 in cerca di vendetta: era stata lei infatti ad assumere i due uomini che hanno tagliato il bel volto di Derek. A peggiorare le cose, un rivale d'affari, Ivo Jenner, tenta costantemente di gettarlo fuori dal mercato.\nAnche l'attrazione di Sara per Derek sta crescendo, ma lui \u00e8 convinto che \u00e8 meglio se sta alla larga da lui, odia il suo sporco passato. Anche se condividono un bacio appassionato, Derek vuole che lei lo disprezzi in modo da proteggerla, non vuole farla entrare nella sua vita. Anche dopo averla salvata da tre giovani che volevano violentarla, egli \u00e8 sicuro che non \u00e8 abbastanza buono per lei.\nQuando lui la riporta al suo alloggio e le dice addio, Sara si rende conto che lei non lo rivedr\u00e0 pi\u00f9.\nLei torna a casa dalla sua famiglia e da Perry sperando di dimenticare Derek, ma niente \u00e8 lo stesso. Il suo tempo a Londra l'aveva cambiata e non passa molto tempo prima che il suo rapporto con Perry cada a pezzi, grazie principalmente alla madre di lui, molto impicciona. \nDopo aver lasciato Perry Sara riceve un invito a una festa a casa di Lady Raiford il fine settimana in cui sia Derek e Lady Ashby sono presenti. Derek non \u00e8 troppo contento di vederla (aveva cercato di dimenticarla non riuscendoci), e Lady Ashby, attraverso delle macchinazioni vuole rovinare la reputazione di Sara. Manda un uomo che tenta di violentarla nella sua stanza ma Sara viene salvata appena in tempo da Derek. Il nome di lei sarebbe stato infangato da questo episodio a meno che non avesse trovato subito marito. Sara voleva Derek e Derek voleva Sara. Dopo alcuni giorni di passione, Derek la riporta a casa dei suoi genitori, dove si sposano.\nLa storia d'amore per Sara e Derek non \u00e8 sempre perfetta, ma entrambi imparano a superare le loro paure e insicurezze. Derek soprattutto impara ad aprire il suo cuore e lasciarsi amare ed essere amato. Lady Ashby fa un ultimo tentativo disperato di rovinare la loro felicit\u00e0. D\u00e0 fuoco alla casa da gioco e rapisce Sara, distruggendo tutto quello cui Derek teneva a cuore. Tutti per\u00f2 credevano (compreso Derek) che Sara fosse morta nell'incendio. Di fronte alla possibilit\u00e0 di perdere la sua amata Derek si rende conto di quanto Sara realmente significhi per lui. E quando lei torna a casa decide che non l'avrebbe lasciata mai pi\u00f9.\nI due hanno poi una bambina, la chiamano Lyidia e Derek scopre di amare moltissimo quella piccola. Sara era il suo cuore ma Lyidia era la sua carne e il suo sangue. Derek che in tutta la vita era stato sospettoso e duro con tutti scopre finalmente cos'\u00e8 la felicit\u00e0."}
{"id": "3548590", "revid": "125752617", "url": "https://it.wikipedia.org/wiki?curid=3548590", "title": "Tristan Thompson", "text": "Vita privata.\nTristan \u00e8 nato a Brampton, Canada, ed \u00e8 il maggiore dei quattro figli di Trevor e Andrea Thompson.\nIl 12 dicembre 2016 \u00e8 diventato padre di Prince Oliver Thompson, avuto dall'ex fidanzata Jordan Craig. Nel 2016, inizia una relazione con Khlo\u00e9 Kardashian. La coppia ha una figlia, True Thompson, nata il 12 aprile 2018. Nel 2019, dopo diversi tradimenti, si separa definitivamente da Khlo\u00e8 Kardashian.\nIl 2 dicembre 2021 diventa padre di Angelou Kash Thompson, avuto dalla personal trainer Maralee Nichols.\nCarriera.\nDopo un'ottima annata all'Universit\u00e0 del Texas, Thompson viene scelto dai Cleveland Cavaliers come quarta scelta assoluta dell'NBA Draft 2011.\nNella stagione 2014-15 approda per la prima volta in carriera ai playoff, vincendo le serie contro i Boston Celtics, Chicago Bulls e Atlanta Hawks, cos\u00ec riuscendo ad arrivare al traguardo delle finali NBA contro i Golden State Warriors. La serie finisce 4-2 a favore dei Warriors. Thompson perde cos\u00ec la sua prima finale NBA in carriera.\nNella stagione 2015-16 \u00e8 invece uno dei protagonisti della conquista del primo titolo NBA da parte della sua squadra realizzando ottime prestazioni sia in regular season che nelle Finals dei Playoff.\nNella stagione 2020-21 approda ai Boston Celtics.\nStatistiche.\n\"Dati aggiornati il 14 ottobre 2020\""}
{"id": "3548592", "revid": "1341291", "url": "https://it.wikipedia.org/wiki?curid=3548592", "title": "Freccia Vallone 1998", "text": "La Freccia Vallone 1998, sessantaduesima edizione della corsa, si svolse il 15 aprile 1998 su un percorso di 201 km da Charleroi al muro di Huy. Fu vinta dal danese Bo Hamburger, al traguardo con il tempo di 5h06'41\" alla media di 39,324\u00a0km/h.\nPartenza a Charleroi con 193 ciclisti di cui 106 portarono a termine il percorso."}
{"id": "3548593", "revid": "41575121", "url": "https://it.wikipedia.org/wiki?curid=3548593", "title": "Kraj dell'Altaj", "text": ""}
{"id": "3548594", "revid": "404449", "url": "https://it.wikipedia.org/wiki?curid=3548594", "title": "Luigi Bernini", "text": "Biografia.\nNato da Pietro e da Angelica Galante dopo che si trasferirono da Napoli a Roma nel 1605. Si form\u00f2 nella bottega di suo fratello, il pi\u00f9 noto Gian Lorenzo Bernini, che aiut\u00f2 in diversi lavori. Fu dapprima attivo presso il Baldacchino di San Pietro; nel 1626 collabor\u00f2 alla realizzazione di un angelo per l'altare maggiore nella Basilica di Sant'Agostino in Campo Marzio.\nFu particolarmente attivo nella Fabbrica di San Pietro come ingegnere, disegnando le macchine del cantiere, e realizz\u00f2 diverse sculture all'interno della Basilica di San Pietro, tra le pi\u00f9 importanti sono un putto sul Sarcofago della Contessa Matilde del 1634 e il rilievo con l\"'Angelo che porta la croce di s. Elena\" del 1635-1639. Tra il 1634 e il 1636 fu autore delle allegorie (in stucco) della Fama per la targa in onore di Urbano VIII nella Basilica di Santa Maria in Aracoeli ed esegu\u00ec, nel 1642, le sculture sui campanili di San Pietro (ora demoliti) e del rilievo \"Pasce oves meas\" nel portico. Nel 1648 assistette alla sistemazione dell'obelisco della Fontana dei Quattro Fiumi e complet\u00f2, insieme al fratello, il Sepolcro di Urbano VIII in San Pietro.\nDurante il pontificato di Alessandro VII fu nominato architetto delle acque, nel 1657 assunse la carica di custode vaticano e supervisore al completamento della Cattedra di San Pietro. Nel 1665 fu attivo ad Ariccia nella ricostruzione ex novo Chiesa di San Nicola di Bari.\nIl 3 dicembre 1670 si trov\u00f2 a Napoli in seguito ad un atto di violenza perpetrato su un ragazzo del suo gruppo di lavoro: Luigi lo sodomizz\u00f2 e gli us\u00f2 violenza. I Bernini furono cos\u00ec condannati a pagare 26.000 scudi alla famiglia del fanciullo e alla tesoreria. A Napoli fu ben accolto dagli architetti ed artisti berniniani, introducendo nel panorama napoletano nuove personalit\u00e0 che furono attive a San Pietro come Pietro Ghetti.\nFu reintegrato a Roma nel 1675 dopo l'attenuazione della pena e nel 1677 fu responsabile per la conduzione dell'acqua nelle fontane di Piazza San Pietro."}
{"id": "3548598", "revid": "1573940", "url": "https://it.wikipedia.org/wiki?curid=3548598", "title": "Thyenillus", "text": "Thyenillus \u00e8 un genere di ragni appartenente alla famiglia Salticidae.\nEtimologia.\nIl nome deriva dal genere Thyene , con cui ha varie caratteristiche in comune e il suffisso \"-illus\", probabilmente per le dimensioni minori.\nDistribuzione.\nL'unica specie oggi nota di questo genere \u00e8 stata rinvenuta sull'isola di Bioko, nel golfo di Guinea.\nTassonomia.\nA dicembre 2010, si compone di una specie:"}
{"id": "3548602", "revid": "767487", "url": "https://it.wikipedia.org/wiki?curid=3548602", "title": "Yabassi", "text": "Yabassi \u00e8 una citt\u00e0 del Camerun sudoccidentale, capoluogo del dipartimento di Nkam (regione del Litorale).\nSorge ad alcune decine di chilometri di distanza dalla costa del golfo di Guinea e ad un centinaio di chilometri da Douala, in direzione nordest."}
{"id": "3548604", "revid": "287204", "url": "https://it.wikipedia.org/wiki?curid=3548604", "title": "\u00c1lava (disambigua)", "text": ""}
{"id": "3548605", "revid": "15756", "url": "https://it.wikipedia.org/wiki?curid=3548605", "title": "Bloody Monday", "text": " \u00e8 un manga scritto da Ry\u014d Ry\u016bmon e illustrato da Megumi Kouji. La serie \u00e8 stata pubblicata su \"Weekly Sh\u014dnen Magazine\" di K\u014ddansha da marzo 2007 ad aprile 2009, con capitoli individuali contenuti in undici \"tank\u014dbon\" dal 15 maggio 2009, per un totale di 96 capitoli totali. La seconda stagione del manga \u00e8 stata pubblicata dal 14 ottobre 2009 al 20 aprile 2011 mentre la terza dal 15 giugno 2011 al 28 marzo 2012, entrambe sempre su \"Weekly Sh\u014dnen Magazine\".\nLa storia \u00e8 stata adattata in una serie TV live action in formato dorama nel 2008, con Haruma Miura che interpreta il ruolo del protagonista maschile; a cui \u00e8 seguita una 2\u00aa stagione nel 2010 con gli stessi attori, entrambe trasmesse su TBS.\nTrama.\n1\u00aa stagione.\nUna spia russa viene trovata assassinata in Giappone, con l'unico indizio della sua morte consistente in un chip di memoria che \u00e8 riuscito a nascondere al suo assassino. La sezione Third-I della Public Security Intelligence Agency recluta Fujimaru Takagi, un brillante giovane hacker conosciuto come \"Falcon\", per decriptare il chip il quale contiene un file video che documenta l'infestazione virale in Russia dove vennero uccise migliaia di persone, conosciuto come il \"Massacro di Natale\".\nLe cose si fanno ulteriormente complicate quando il padre di Fujimaru, un ufficiale di alto grado del Third-I, viene accusato ingiustamente dell'assassinio del suo superiore quando ricevette ulteriori informazioni relative al \"Massacro di Natale\", ed il nome in codice di un futuro attacco alla capitale giapponese tramite un virus: \"Blood Monday\".\nLa terrorista Maya Orihara, responsabile dell'incidente in Russia, \u00e8 adesso a Tokyo per recuperare il chip e per impedire che l'Third-I venga a conoscenza della verit\u00e0 sul complotto terroristico che vuol portar il virus Bloody X in Giappone. Cos\u00ec va sotto copertura come insegnante di biologia allo stesso liceo frequentato da Fujimaru. Da quel momento in poi diventa sempre pi\u00f9 difficile per Fujimaru capire di chi fidarsi per usare le sue abilit\u00e0 hacker di alto livello, per provare a salvare il paese e rivelare il mistero di \"Bloody Monday\" e della setta di fanatici religiosi che trama dietro di esso.\nDovr\u00e0 combattere contro i terroristi capitanati da J, oltre che a K e all'hacker \"Hornet\".\n2\u00aa stagione.\nLa vicenda si svolge due anni dopo la conclusione del tentativo d'attacco terroristico a Tokyo. Ma presto Fujimaru dovr\u00e0 vedersela nuovamente con loro e soprattutto col loro capo J, che questa volta ha fatto dirottare un aereo.\nSi scopriranno inoltre i responsabili per l'attacco terroristico di due anni prima della 1\u00aa stagione, ovvero l'organizzazione \"il Franco Cacciatore\". Nel corso della vicenda, Falcon dovr\u00e0 combattere contro l'hacker \"Peter Pan\", ovvero colui che gli ha insegnato ad hackerare.\n3\u00aa stagione.\nNell'ultima ma intrigante stagione di \"Bloody Monday\", si scoprono diverse cose interessanti, come l'identit\u00e0 del narratore, (colui che ha tirato i fili degli scorsi attentati terroristici), ma anche che J e Falcon stanno collaborando a un progetto. La vicenda si svolge nella Tokyo Neo Tower."}
{"id": "3548609", "revid": "41575499", "url": "https://it.wikipedia.org/wiki?curid=3548609", "title": "Roraito Eru", "text": ""}
{"id": "3548610", "revid": "869733", "url": "https://it.wikipedia.org/wiki?curid=3548610", "title": "Long Lost Son", "text": ""}
{"id": "3548613", "revid": "1341291", "url": "https://it.wikipedia.org/wiki?curid=3548613", "title": "Freccia Vallone 1997", "text": "La Freccia Vallone 1997, sessantunesima edizione della corsa, si svolse il 16 aprile 1997 su un percorso di 200,5 km da Spa al muro di Huy. Fu vinta dal francese Laurent Jalabert, al traguardo con il tempo di 5h07'00\" alla media di 39,186\u00a0km/h.\nPartenza a Spa con 193 ciclisti di cui 106 portarono a termine il percorso."}
{"id": "3548615", "revid": "599013", "url": "https://it.wikipedia.org/wiki?curid=3548615", "title": "Derlis An\u00edbal Gonz\u00e1lez", "text": "Carriera.\nClub.\nDurante la sua carriera ha giocato con varie squadre di club, tra cui anche l'Olimpia, con cui conta 12 presenze ed un gol.\nNazionale.\nConta 4 presenze con la Nazionale paraguaiana."}
{"id": "3548616", "revid": "1305772", "url": "https://it.wikipedia.org/wiki?curid=3548616", "title": "Derlis Gonz\u00e1lez", "text": "Esistono pi\u00f9 persone note di nome Derlis Gonz\u00e1lez:"}
{"id": "3548619", "revid": "88740", "url": "https://it.wikipedia.org/wiki?curid=3548619", "title": "Tutta la verit\u00e0", "text": ""}
{"id": "3548620", "revid": "287204", "url": "https://it.wikipedia.org/wiki?curid=3548620", "title": "'Ilm al-rijal", "text": "La \u02bfilm al-rij\u0101l (), lett. \"scienza degli uomini\", \u00e8 una branca di studio della scienza islamica dei \"\u1e25ad\u012bth\".\nDal momento che ogni \"\u1e25ad\u012bth\" \u00e8 composto da due parti - \"silsila\" e \"matn\", ovvero \"\"catena\" (di trasmettitori garanti della tradizione riportata)\" e \"\"corpo\" (della tradizione medesima)\" - l'indagine sulla veridicit\u00e0 della tradizione pu\u00f2 seguire due distinte linee. L'ultima sar\u00e0 costituita dall'analisi testuale della tradizione (ragionevolezza, congruit\u00e0 spazio-temporale, e altro) mentre la prima coinvolger\u00e0 le personalit\u00e0 espresse dall\"isn\u0101d\", che si sono fatte garanti della trasmissione alle generazioni future del \"\u1e25ad\u012bth\".\nL'indagine sugli uomini che risultano aver trasmesso l'informazione, riguarder\u00e0 la loro precisa identificazione, la loro effettiva esistenza, il livello di moralit\u00e0 di cui godevano nell'opinione pubblica e tra i dotti e la loro predisposizione a riportare correttamente le informazioni ascoltate, la loro memoria, la loro effettiva possibilit\u00e0 di aver ascoltato personalmente il \"\u1e25ad\u012bth\" e, semmai, l'aver ricevuto dal loro maestro l'autorizzazione (\"ij\u0101za\") a divulgare quanto ascoltato. \nTale branca del sapere, teoricamente attinente al solo campo della shar\u012b\u02bfa e alla formazione della \"sunna\", \u00e8 invece di grande interesse per gli storici, dal momento che essa fornisce utili e talvolta essenziali notizie biografiche su personaggi, la cui rilevanza non \u00e8 esclusivamente giuridica. Ci\u00f2 ha condotto gradualmente a una certa qual confusione tra \"\u02bfilm al-rij\u0101l\" e \"\u02bfilm al-tar\u0101jim\", che riguarda esclusivamente l'indagine sulle fonti storiografiche.\nTra le prime opere di tal genere figura il \"Fihrist\" (Indice) di Ibn al-Nadim."}
{"id": "3548621", "revid": "18191", "url": "https://it.wikipedia.org/wiki?curid=3548621", "title": "Sant Francesc de Formentera", "text": ""}
{"id": "3548627", "revid": "716642", "url": "https://it.wikipedia.org/wiki?curid=3548627", "title": "Giancarlo Carmona", "text": "Carriera.\nClub.\nDopo aver giocato in patria, nel 2010 si trasferisce alla squadra argentina del San Lorenzo de Almagro. Nel 2012 torna all'Alianza Lima.\nNazionale.\nNel 2011 debutta con la nazionale peruviana."}
{"id": "3548629", "revid": "486946", "url": "https://it.wikipedia.org/wiki?curid=3548629", "title": "Juke box urli d'amore", "text": ""}
{"id": "3548630", "revid": "1573940", "url": "https://it.wikipedia.org/wiki?curid=3548630", "title": "Asaracus", "text": "Asaracus \u00e8 un genere di ragni appartenente alla famiglia Salticidae.\nDistribuzione.\nLe 6 specie oggi note di questo genere sono state rinvenute in America meridionale: 2 sono endemiche del Brasile, 2 della Guyana e 1 del Venezuela.\nTassonomia.\nA dicembre 2010, si compone di sei specie:"}
{"id": "3548633", "revid": "6923", "url": "https://it.wikipedia.org/wiki?curid=3548633", "title": "Youssef Karam", "text": "Biografia.\nOrigini e giovent\u00f9.\nYoussef Karam nacque da Sheikh Boutros Karam (allora governatore di Ehden e del distretto circostante) e Mariam (figlia di Sheikh Antonios Abi Khattar Al Ayntouri) a Ehden, da famiglia cristiana maronita. Crebbe in una famiglia di sei figli: oltre a Youssef, vi erano Catherine, Teresa, Rose, Eva, Mikhail. La madre, con la sua forte personalit\u00e0, ebbe una grande influenza sul figlio.\nLa famiglia Karam \u00e8 originaria della regione tra Zgharta e Ehden nel nord del Monte Libano e fa risalire le sue origini a un crociato francese, di nome Cremoir, che proveniva da Le Mont e che si stabil\u00ec a Gerusalemme nel 1098. Cremoir govern\u00f2 la fortezza di Sahyoun, dalla quale i discendenti trassero il cognome. Il nome \"Karam\" (che significa \"generosit\u00e0\" in arabo) sostitu\u00ec il precedente nome della famiglia, \"Sahyouni\", nel XVII secolo, quando Bechara Sahyouni guadagn\u00f2 l'epiteto \"Abu-Karam\".\nYoussef venne educato in lingua francese e all'et\u00e0 di sette anni padroneggiava oltre alla nativa lingua araba, il francese, il siriaco e l'italiano. Fu educato nel combattimento, nell'equitazione e nella scherma. L'educazione francofona lo port\u00f2 a stabilire forti legami con la cultura occidentale, specialmente francese. Youssef nutr\u00ec un apprezzamento speciale per la lingua araba, passione testimoniata in molti dei suoi scritti poetici.\nNel 1840, combatt\u00e9 al fianco del padre e del fratello maggiore contro gli eserciti egiziani nelle battaglie di Houna e Bazoun. Nel 1846, in seguito alla morte del padre, Youssef gli succedette come governatore. Youssef Karam divenne una delle figure politiche pi\u00f9 popolari nella regione.\nNel 1858, quando i contadini maroniti del distretto di Kisrawan si rivoltarono contro i loro sceicchi e proprietari terrieri, la famiglia Khazen, il patriarca maronita, consapevole dell'influenza di Karam, vi si appell\u00f2 per riportare la pace nell'area.\nGli scontri del Monte Libano.\nNello stesso periodo, vigevano forti tensioni tra la comunit\u00e0 maronita e quella drusa nel Monte Libano. Nel settembre 1859, si generarono scontri tra le due comunit\u00e0 a Beit Mery. Karam reag\u00ec organizzando una riunione dei capi della comunit\u00e0 presso il villaggio di Baan, concludendo un accordo con il governatore ottomano di Tripoli, Abed El Hamid Karami.\nNel maggio 1860, tuttavia, le tensioni degenerarono nuovamente in un conflitto; monaci e contadini maroniti vennero massacrati. Karam reag\u00ec formando un esercito di cinquecento uomini per proteggere ila comunit\u00e0. Il 2 giugno 1860, Karam e i suoi uomini marciarono verso Bkerk\u00e9 ed offrirono alla chiesa maronita la loro protezione.\nKaram era convinto che il conflitto fosse fomentato da Khorshid Pasha, l'allora ministro degli affari esteri ottomano, al fine di creare un pretesto per un intervento del governo centrale di Costantinopoli nella regione, affinch\u00e9 vi ristabilisse il pieno controllo. Khorshid convinse gli ambasciatori europei che una maggiore presenza ottomana nel Monte Libano fosse essenziale per ristabilire la pace. L'ambasciatore francese in Libano convinse Karam ad arrestare la sua marcia a Bikfaya, vicino a Kisrawan, in cambio di garanzie di sicurezza per tutti i cristiani offerte da Khorshid.\nAlcuni giorni dopo, tuttavia, villaggi cristiani vennero attaccati da drusi, con l'aiuto delle forze ottomane. Inoltre, Khorshid ordin\u00f2 alla marina ottomana di effettuare un blocco navale per fermare i rifornimenti di cibo e di forniture militari. Karam e il suo esercito mantennero il controllo della maggior parte degli insediamenti cristiani nella zona di Kisrawan. Navi francesi giunsero infine al porto di Beirut, concludendo il blocco navale. La pace venne ripristinata, mentre una nuova costituzione fu approntata per il Libano. Nel frattempo, furono nominati due governatori provvisori per amministrare il Libano, uno per i cristiani e l'altro per i musulmani. Karam fu nominato governatore (\"caimacam\") dei cristiani il 17 novembre 1860. Karam riorganizz\u00f2 le istituzioni pubbliche. Di fronte alle continue interferenze ottomane nel suo governo e nel progetto della costituzione, Karam present\u00f2 le sue dimissioni numerose volte in segno di protesta. Ad ogni occasione venne per\u00f2 convinto a restare in carica dall'ambasciatore francese che gli sugger\u00ec ulteriori negoziati.\nIl primo esilio e il ritorno in Libano.\nLa nuova costituzione fu finalmente completata nel giugno 1861 e permetteva ad un governatore di amministrare tutto il Libano per un periodo di prova di tre anni carica per la quale venne nominato il cristiano ottomano Dawood Pasha.\nLa nomina non venne accolta dai libanesi, cristiani o musulmani, che speravano nell'autogoverno. Dawood Pasha divenne impopolare e il suo governo si present\u00f2 inefficace nei confronti dell'opposizione libanese. Per accattivarsi il consenso libanese, Dawood Pasha offr\u00ec a Karam un incarico governativo, il comando delle forze armate nazionali, che Karam rifiut\u00f2. Dawood emise quindi un'ordinanza per esiliare Karam in Turchia senza alcun processo. Karam rimase in Turchia per due anni e mezzo, tra la fine del 1861 sino al 1864. Fu convinto che se rimasto in esilio, il dominio ottomano in Libano sarebbe stato alleggerito e il mandato di Dawood Pasha non rinnovato dopo i tre anni.\nNel 1864, tuttavia, a Dawood Pasha venne rinnovato l'incarico per un ulteriore periodo di cinque anni. Karam torn\u00f2 quindi in Libano, a Zgharta, dove venne accolto come un eroe da migliaia di suoi sostenitori. Karam organizz\u00f2 una rivolta volta a terminare il dominio ottomano in Libano, con l'abolizione della \"Mutassarafiya\", e con la conseguente fine dell'elevata imposizione fiscale e delle detenzioni senza processo.\nTruppe regolari ottomane erano di stanza in Libano in contrasto con le disposizioni della nuova costituzione, presenza autorizzata da Dawood Pasha con il pretesto che le forze libanesi non fossero in grado di mantenere il controllo. Il patriarca maronita richiese a Dawood di ritirare le truppe, di ridurre le tasse eccessive e di rilasciare i prigionieri politici detenuti senza processo. Il governo ottomano, attraverso Dawood Pasha, respinse le richieste, evento che sfoci\u00f2 in un conflitto. Seguirono molte battaglie, una delle prime a Mo'amailtayn, Jounieh, il 6 gennaio 1866. Karam si trovava a messa nella Chiesa di San Doumit quando le truppe regolari ottomane attaccarono i suoi uomini che stazionavano davanti alla Chiesa. Karam, aiutato da abitanti dei villaggi vicini, sconfisse le forze ottomane. Karam invi\u00f2 messaggi a Costantinopoli e ai governi europei motivando in dettaglio le cause del conflitto, e sostenendo il diritto alla difesa.\nDawood Pasha incaric\u00f2 Amin Pasha di organizzare un incontro con Karam in presenza dell'arcivescovo maronita a Karem Saddah per guadagnare la fedelt\u00e0 di Karam al governo. L'incontro viene organizzato per domenica 28 gennaio 1866. Karam ader\u00ec alla richiesta di Dawood, a condizione venissero accettate richieste del patriarca maronita. Nel corso dell'incontro, truppe ottomane furono avvistate mentre avanzavano dalla vicina Bnasha verso Karem Saddah.\nL'incontro fu abbandonato, seguito da un violento scontro a Bnasha, che coinvolse centinaia di uomini fedeli a di Karam opposti a diverse migliaia di truppe ottomane. Karam ottenne una vittoria decisiva. Seguirono vittorie di Karam a Sebhell l marzo 1866, a Ehmej 14 marzo 1866, a Wadi El Salib 22 marzo 1866, a Aytou 5 maggio 1866, a Ey El Yawz 7 giugno 1866, a Wadi Miziari 20 agosto 1866, a Ehden 15 dicembre 1866, a Ejbeh 10 gennaio 1867 e a Wadi El Sabeeb 17 gennaio 1867. Karam e il suo esercito godevano di un ampio sostegno popolare, avevano familiarit\u00e0 con il terreno di battaglia, e riuscirono quindi a vanificare le manovre del nemico. Tale era stato il successo, che Karam decide di marciare su Beit El Din, residenza del governatore, per rovesciare il dominio ottomano e inaugurare un governo autonomo libanese. Dawood Pasha fu costretto a fuggire a Beirut.\nA Beirut, Dawood Pasha raccolse il sostegno degli ambasciatori europei. Oltre alla legittimit\u00e0 della presenza ottomana stabilita dalla costituzione, da tempo l'Impero ottomano aveva firmato con la Francia diversi accordi politici e commerciali (le capitolazioni dell'Impero ottomano), che prevedevano anche il riconoscimento del dominio ottomano sui territori arabi in cambio della protezione dei cristiani e dei luoghi di culto. Le potenze europee sostennero cos\u00ec la causa ottomana.\nIl secondo esilio e la morte.\nIn un incontro a Bkerk\u00e9, l'ambasciatore francese ordin\u00f2 a Karam di lasciare il Libano in cambio di garanzie francesi di sicurezza per i suoi uomini e per la popolazione, nonch\u00e9 la presa in considerazione di tutte le richieste portate avanti da Karam. Il 31 gennaio 1867m Karam lasci\u00f2 il Libano a bordo di una nave francese diretta in Algeria.\nDurante l'esilio, Karam raggiunse varie capitali europee per divulgare la sua causa e scrisse molte lettere e memorie per perorare l'autogoverno per il Libano. La maggior parte dei suoi scritti sono sopravvissuti fino ad oggi, citati anche in calce. In cerca di aiuti economici per il Libano, Karam offr\u00ec di ipotecare tutte le sue aziende libanesi, del valore di cinque milioni di franchi, a imprenditori francesi in cambio dell'apertura di miniere di carbone e della realizzazione di una rete ferroviaria in Libano. Questi rifiutarono sotto la pressione di Napoleone III.\nKaram mor\u00ec il 7 aprile 1889 in Italia, nei pressi di Napoli. Le sue ultime parole furono \u00abDio ... Libano\u00bb. La salma di Karam fu traslata alla Chiesa di San Giorgio a Ehden, dove nel 1932 fu eretta una statua equestre in suo onore, realizzata dall'artista libanese Youssef Howayek.\nNella casa dove Karam risiedette nel corso della sua permanenza in Italia, fu posta un'effige che recita: \u00abqui riposa in pace Youssef Boutros Karam, il principe libanese\u00bb. Il corpo mummificato, riesumato, \u00e8 ancora in buone condizioni.\nCredenziali.\nMolte delle convinzioni di Youssef Karam sono state tratte da fonti quali:\nNella citt\u00e0 natale, Youssef Karam \u00e8 conosciuto come \"Il Principe ribelle\"."}
{"id": "3548635", "revid": "1516566", "url": "https://it.wikipedia.org/wiki?curid=3548635", "title": "Galway Hooker", "text": "Galway hooker (in irlandese \"b\u00e1d m\u00f3r or h\u00faic\u00e9ir\") o anche hooker \u00e8 una imbarcazione tradizionale tipica della Contea di Galway. Originariamente creata per la pesca, successivamente \u00e8 stata adibita anche per il trasporto delle merci. Il nome deriva dalla citt\u00e0 di Galway, dove l'imbarcazione risulta essere particolarmente diffusa e pare essere stata inventata.\nDescrizione.\n\u00c8 caratterizzata dai colori tipici che permettono facilmente di distinguerla dalle imbarcazioni circostanti. Lo scafo infatti \u00e8 di colore nero, ed un tempo era costituito da una ricopertura integrale di bitume che serviva ad impermeabilizzarlo, mentre le vele sono di color ruggine.\nLa \"leatbh\u00e1d\".\n\u00c8 pure presente un'altra versione della Galway hooker, denominata \"leatbh\u00e1d\" (letteralmente \"met\u00e0 barca\"). Tale versione differisce per le dimensioni essendo pi\u00f9 piccola."}
{"id": "3548636", "revid": "599013", "url": "https://it.wikipedia.org/wiki?curid=3548636", "title": "Dennis Eilhoff", "text": "Carriera.\nGiovanili.\nEilhoff inizia la carriera nel 1990 nel SC Delbr\u00fcck. Quattro anni dopo, gioca per il TuS Paderborn-Neuhaus, l'attuale SC Paderborn 07. Nel 1996, passa all'.\nNel 1999 ha fatto parte della squadra Nazionale Under-17 al mondiale di categoria in Nuova Zelanda, senza per\u00f2 mai scendere in campo."}
{"id": "3548651", "revid": "767487", "url": "https://it.wikipedia.org/wiki?curid=3548651", "title": "Fabio Escobar", "text": "Carriera.\nClub.\nDurante la sua carriera ha giocato con numerose squadre di club.\nNazionale.\nConta 4 presenze con la Nazionale paraguaiana."}
{"id": "3548657", "revid": "729019", "url": "https://it.wikipedia.org/wiki?curid=3548657", "title": "San Francisco (Cascada)", "text": "San Francisco \u00e8 il primo singolo del gruppo Cascada estratto dal loro quarto album, \"Original Me\". Il 7 maggio 2011 All Around the World permise di pre ordinare il singolo su iTunes in Regno Unito e Irlanda sino al 17 giugno.\nVideo.\nIl video \u00e8 stato girato il 26 marzo, lo stesso giorno del video di \"Au Revoir\". Entrambi sono diretti da Lisa Mann, con le coreografie di Luther Brown. Il video \u00e8 stato presentato il 28 aprile, oltre un mese prima dell'uscita ufficiale."}
{"id": "3548661", "revid": "400518", "url": "https://it.wikipedia.org/wiki?curid=3548661", "title": "Congettura di von Neumann", "text": "In matematica, la congettura di von Neumann sosteneva che un gruppo topologico \"G\" non \u00e8 amenabile se e solo se \"G\" contiene un sottogruppo che \u00e8 un gruppo libero su due generatori. La congettura \u00e8 stata smentita nel 1980.\nStoria.\nNel 1929, durante il suo lavoro pionieristico sul paradosso di Banach-Tarski, John von Neumann ha dimostrato che nessun \"gruppo amenabile\" contiene un sottogruppo libero di rango 2. La somiglianza superficiale all'alternativa di Tits per i gruppi di matrici suggeriva che fosse vero il contrario (che ogni gruppo che non \u00e8 amenabile contenesse un sottogruppo libero su due generatori). Anche se il nome di von Neumann \u00e8 comunemente messo in relazione alla congettura di cui \u00e8 vero il contrario, la sua prima formulazione scritta \u00e8 attribuita a Mahlon Day nel 1957.\nL'alternativa di Tits \u00e8 un teorema fondamentale che, in particolare, limita la congettura all'interno della classe dei gruppi lineari.\nIl primo potenziale controesempio storicamente \u00e8 il gruppo F di Thompson. Mentre la sua amenabilit\u00e0 \u00e8 un problema aperto, la congettura generale \u00e8 stata confutata nel 1980 da Alexander Ol'shanskii; dimostr\u00f2 che i gruppi mostri di Tarski, costruiti da lui, dei quali si evidenzia facilmente non avere sottogruppi liberi di rango 2, non sono amenabili. Due anni dopo, Sergei Adian ha dimostrato che alcuni gruppi di Burnside sono anche controesempi. Nessuno di questi controesempi \u00e8 una presentazione di un gruppo e per alcuni anni si \u00e8 ritenuto possibile che la congettura fosse valida per gruppi finitamente presentati. Tuttavia, nel 2003, Alexander Ol'shanskii e Mark Sapir hanno mostrato un insieme di gruppi finitamente presentati che non soddisfano la congettura.\nNel 2013, Nicolas Monod ha trovato un facile gruppo di controesempio alla congettura. Dato da omomorfismi proiettivi a tratti, il gruppo \u00e8 notevolmente semplice da comprendere. Anche se non \u00e8 amenabile, condivide molte propriet\u00e0 conosciute di gruppi amenabili in modo semplice. Nel 2013, Yash Lodha e Justin Tatch Moore hanno isolato un sottogruppo non amenabile costituito da una presentazione finita del gruppo di Monod. Questo fornisce il primo controesempio finito privo di torsione e ammette una presentazione con 3 generatori e 9 relazioni. Lodha in seguito ha dimostrato che questo gruppo soddisfa la propriet\u00e0 formula_1, che \u00e8 una propriet\u00e0 di finitezza pi\u00f9 forte."}
{"id": "3548662", "revid": "729019", "url": "https://it.wikipedia.org/wiki?curid=3548662", "title": "Sindrome di Parry-Romberg", "text": "La sindrome di Parry\u2013Romberg, o emiatrofia facciale o atrofia emifacciale progressiva, \u00e8 una malattia rara e incurabile che colpisce i tessuti craniofacciali.\nLa malattia ha decorso benigno, quindi non \u00e8 causa di morte, ma \u00e8 fortemente invalidante e deformante e causa la progressiva deformazione di una parte del volto. La sindrome \u00e8 causata da un difetto nella vascolarizzazione.\nLa degenerazione dei tessuti, ad andamento progressivo, porta all'atrofizzazione dei tessuti sottocutanei e della muscolatura facciale. Colpisce in prevalenza il sesso femminile e compare tra i 5 ed i 15 anni. La deplezione del grasso sottocutaneo cos\u00ec come la perdita del tessuto muscolare, causa una forte asimmetria del volto e pu\u00f2 generare a sua volta dolore, anche intenso, dovuto al diverso grado di stiramento del volto e allo sprofondamento e/o accavallamento dell'arcata dentale.\nPu\u00f2 manifestarsi anche con l'abbondante perdita dei capelli.\nLa malattia normalmente smette di progredire entro i 20 anni. Si pu\u00f2 a quel punto tentare di ricorrere alla chirurgia estetica.\nUna ricostruzione effettuata prima dell'arresto della malattia non \u00e8 risolutiva: in tal caso l'organismo attacca, deteriorandolo, anche il tessuto trapiantato."}
{"id": "3548665", "revid": "767487", "url": "https://it.wikipedia.org/wiki?curid=3548665", "title": "Pavlovskij rajon (Territorio dell'Altaj)", "text": "Il Pavlovskij rajon () \u00e8 un rajon del Kraj dell'Altaj, in Russia; il capoluogo \u00e8 Pavlovsk. Il rajon, istituito nel 1925, ha una superficie di 2230 chilometri quadrati e nel 2010 ospitava una popolazione di circa 40.000 abitanti."}
{"id": "3548666", "revid": "765341", "url": "https://it.wikipedia.org/wiki?curid=3548666", "title": "Sacra Famiglia con i santi Elisabetta e Giovannino", "text": ""}
{"id": "3548667", "revid": "1573940", "url": "https://it.wikipedia.org/wiki?curid=3548667", "title": "Singoli character song de La malinconia di Haruhi Suzumiya", "text": "Questa \u00e8 la lista dei singoli character song tratti da \"La malinconia di Haruhi Suzumiya\". Ogni CD comprende canzoni cantate dal doppiatore di un personaggio. Sono stati prodotti due gruppi di CD, e alcuni personaggi ne hanno quindi avuti due.\nTutti gli album hanno un titolo giapponese ma sulla copertina si trova quello inglese.\nPrima serie di CD.\nI primi tre CD, per Haruhi Suzumiya, Yuki Nagato e Mikuru Asahina, sono stati pubblicati il 5 luglio 2006. Due altri CD sono stati pubblicati il 6 dicembre 2006 per i personaggi di Tsuruya e Ry\u014dko Asakura. Altri due sono stati pubblicati il 24 gennaio 2007 per la sorella di Kyon ed Emiri Kimidori. Infine il 24 febbraio 2007 sono stati pubblicati i primi due album dei personaggi maschili, Itsuki Koizumi e Kyon, per un totale di 9 CD.\nOgni CD comprende, oltre ad una o due canzoni dedicate al personaggio, anche una nuova versione di \"Hare hare yukai\". Per i primi tre personaggi femminili \u00e8 solo una versione simile all'originale ma cantata da una sola cantante, mentre l'originale era cantata da tutte e tre. Le versioni di Tsuruya e Ry\u014dko hanno cambiamenti nel testo ma lo stesso arrangiamento, mentre le ultime quattro pubblicate hanno anche un arrangiamento diverso.\nHaruhi Suzumiya.\n \u00e8 il primo CD dei tre pubblicati il 5 luglio 2006, unico ad essere stato pubblicato anche in Nordamerica allegato all'edizione speciale del terzo DVD della serie animata, pubblicato il 25 settembre 2007.\nYuki Nagato.\n \u00e8 il secondo CD dei primi tre pubblicati il 5 luglio 2006.\nMikuru Asahina.\n \u00e8 il terzo dei tre CD pubblicati il 5 luglio 2006.\nTsuruya-san.\n \u00e8 il primo dei due CD pubblicati il 6 dicembre 2006.\nRy\u014dko Asakura.\n \u00e8 l'altro CD pubblicato il 6 dicembre 2006.\nSorella di Kyon.\n \u00e8 il primo dei due CD pubblicati il 24 gennaio 2007. \u00c8 al secondo posto nella serie come massima posizione raggiunta in classifica ma \u00e8 anche al penultimo posto in quanto a settimane di permanenza in essa.\nEmiri Kimidori.\n \u00e8 secondo CD pubblicato il 24 gennaio 2007.\nItsuki Koizumi.\n \u00e8 il primo dei due singoli dedicati ai personaggi maschili, usciti il 21 febbraio 2007.\nKyon.\n \u00e8 l'ultimo CD della prima serie ed il secondo dedicato ad un personaggio maschile, pubblicato il 21 febbraio 2007. Il singolo di Kyon fu quello che raggiunse la massima posizione in classifica ed al secondo posto per permanenza in essa.\nSeconda serie di CD.\nLa seconda serie comprende 7 CD pubblicati nel 2009. I primi tre dedicati ad Haruhi Suzumiya, Yuki Nagato e Mikuru Asahina sono stati pubblicati il 1\u00ba ottobre, un quarto dedicato a Itsuki Koizumi il 18 novembre, e altri tre dedicati a Kyon, Tsuruya e Taniguchi il 9 dicembre per un totale di 7 CD. Quindi i cinque personaggi principali e Tsuruya hanno avuto due CD, mentre Ry\u014dko Asakura, Emiri Kimidori, la sorella di Kyon e Taniguchi solo uno.\nHaruhi Suzumiya.\n \u00e8 il primo dei tre CD pubblicati il 1\u00ba ottobre 2009.\nYuki Nagato.\n \u00e8 il secondo dei tre CD pubblicati il 1\u00ba ottobre 2009.\nMikuru Asahina.\n \u00e8 il terzo dei tre CD pubblicati il 1\u00ba ottobre 2009.\nItsuki Koizumi.\n \u00e8 l'unico CD pubblicato il 18 novembre 2009.\nKyon.\n \u00e8 il primo dei tre CD pubblicati il 9 dicembre 2009.\nTsuruya-san.\n \u00e8 il secondo dei tre CD pubblicati il 9 dicembre 2009.\nTaniguchi.\n \u00e8 il terzo dei tre CD pubblicati il 9 dicembre 2009 e ultimo della seconda serie."}
{"id": "3548669", "revid": "41576633", "url": "https://it.wikipedia.org/wiki?curid=3548669", "title": "Pavlovskij rajon (Kraj di Altaj)", "text": ""}
{"id": "3548671", "revid": "599013", "url": "https://it.wikipedia.org/wiki?curid=3548671", "title": "Martin Stoll", "text": ""}
{"id": "3548681", "revid": "1543377", "url": "https://it.wikipedia.org/wiki?curid=3548681", "title": "Vestito bianco di Lady Gaga", "text": "Il vestito bianco di Lady Gaga \u00e8 l'abito che la cantante statunitense ha indossato in occasione del red carpet dei BRIT Awards 2010. Il vestito \u00e8 stato disegnato da Francesco Scognamiglio mentre la maschera-parrucca ad esso abbinata da Philip Treacy. Un sondaggio organizzato online da offerssupermarket.co.uk nel 2010 ha posizionato l'abito al quinto posto nella classifica degli abiti pi\u00f9 iconici degli ultimi cinquanta anni.\nStoria.\nL'abito bianco \u00e8 stato indossato il 16 febbraio 2010 presso l'Earls Court Arena di Londra in occasione dei BRIT Awards 2010, durante i quali la cantante statunitense ha ricevuto tre premi nelle categorie \"migliore artista femminile internazionale\", \"miglior album \"e \"migliore rivelazione\". Sul palco Lady Gaga ha interpretato un medley di \"Dance in the Dark\" e \"Telephone\", ed ha ricordato lo stilista Alexander McQueen, suo amico, scomparso pochi giorni prima dell'evento. Appena un'ora prima dell'inizio dei BRIT Awards, Lady Gaga aveva lasciato un messaggio su Twitter in cui diceva:\nIl vestito \u00e8 stato disegnato dallo stilista italiano Francesco Scognamiglio, che in precedenza aveva gi\u00e0 vestito la cantante in occasione di una trasmissione radiofonica nell'ottobre del 2009. Parlando del vestito realizzato per i BRIT Awards, Scognamiglio ha dichiarato:\nDurante la stessa intervista, Scognamiglio ha raccontato come Lady Gaga abbia preferito il suo abito a sette di Armani che le erano stati proposti.\nIl vestito era accompagnato da una maschera-parrucca in pseudo stile settecentesco, realizzata dallo stilista irlandese Philip Treacy, che Gaga aveva conosciuto proprio tramite Alexander McQueen. La parrucca \u00e8 costata circa 7000 euro ed ha richiesto due giorni di lavorazione.\nSul palco Lady Gaga si \u00e8 successivamente liberata del pesante abito e si \u00e8 esibita con una tuta intera trasparente con alcuni dettagli in pizzo. Inizialmente era previsto che per l'esibizione la cantante indossasse soltanto un body di colore nero.\nIl \"Daily Mail\" ha notato come l'ensemble di Gaga ricordasse alcune figure iconiche come il pagliaccio Pierrot o la regina Maria Antonietta d'Asburgo-Lorena.\nRicezione.\nLa mise di Lady Gaga ha colpito molto l'attenzione mediatica, ed il \"Daily Mail\" l'ha giudicato bizzarro persino per gli standard della cantante. Anche secondo la rivista musicale \"Billboard\" l'abito \u00e8 uno dei pi\u00f9 oltraggiosi mai indossati dalla cantante.\nIl 9 dicembre 2010, sono state inaugurate otto statue di cera di Lady Gaga nei musei di Madame Tussauds di New York, Los Angeles, Las Vegas, Londra, Berlino, Amsterdam, Hong Kong e Shanghai. Fra le otto statue, ognuna del valore di circa duecentodiecimila euro, \u00e8 stata scelta come mise per una proprio l'abito bianco Scognamiglio indossato dalla cantante per i BRIT Awards. Per l'occasione la stessa Madame Tussauds ha istituito il 9 dicembre come \"giornata di Lady Gaga\".\nSecondo un sondaggio condotto nel 2010 dal negozio di abbigliamento online offerssupermarket.co.uk, il vestito bianco di Lady Gaga \u00e8 risultato essere il quinto capo di abbigliamento pi\u00f9 iconico dei precedenti cinquanta anni, votato dal 63% dei partecipanti."}
{"id": "3548685", "revid": "287204", "url": "https://it.wikipedia.org/wiki?curid=3548685", "title": "Sh2-13", "text": "Sh2-13 (nota anche come RCW 133) \u00e8 una nebulosa a emissione visibile nella costellazione dello Scorpione.\nSi trova nella parte centro-meridionale della costellazione, a circa 2\u00b0 in direzione WNW rispetto al brillante ammasso aperto M6; si estende per poco meno di un grado in una regione molto ricca di campi stellari. Il periodo pi\u00f9 indicato per la sua osservazione nel cielo serale ricade fra giugno e novembre; trovandosi a declinazioni moderatamente australi, la sua osservazione \u00e8 facilitata dall'emisfero australe.\nSh2-13 \u00e8 una grande regione H II situata sul Braccio del Sagittario alla distanza di circa 1700\u00a0parsec (5540 anni luce); le responsabili della sua ionizzazione sarebbero due stelle massicce indicate come HD\u00a0158186, una stella blu di sequenza principale di classe spettrale O9.5V e Antalova\u00a0OB-51, di classe B2V. La regione di formazione stellare cui apparterrebbe \u00e8 indicata con la sigla SFR\u00a0355.89+1.61 e appare in diretta connessione con l'ammasso aperto Antalova\u00a01; la stessa HD\u00a0158186 appare associata a una sorgente di radiazione infrarossa non risolta individuata dall'IRAS e catalogata come IRAS\u00a017260-3129, oltre che alla piccola nebulosa oscura LDN\u00a01732; nonostante la posizione di questa stella appaia isolata, sarebbe un membro fuggitivo dell'ammasso aperto NGC 6383, dal quale si sarebbe allontanata a grande velocit\u00e0.\nNei pressi di Sh2-13 si estende l'associazione Scorpius OB4, un'associazione OB costituita da 71 stelle con classi spettrali comprese fra O e B9 posta alla distanza media di 1400\u00a0parsec; le componenti di classe O mostrano una distribuzione uniforme senza apparenti concentrazioni. Scorpius\u00a0OB4 comprenderebbe anche le regioni adiacenti allo stesso ammasso aperto NGC\u00a06383, oltre alle vicine nebulose NGC 6357 e Sh2-12. Secondo altri studi, NGC\u00a06883 sarebbe maggiormente in relazione con l'associazione Sagittarius\u00a0OB1."}
{"id": "3548689", "revid": "599013", "url": "https://it.wikipedia.org/wiki?curid=3548689", "title": "Lion (famiglia padovana)", "text": "I Lion (o, pi\u00f9 precisamente da Lion) furono una famiglia aristocratica padovana.\nStoria.\nI Lion legano il loro nome all'omonima localit\u00e0 che sorge poco pi\u00f9 a sud di Padova. Si distinsero durante la signoria carrarese come sostenitori di quest'ultima e ricoprirono importanti ruoli in ambito politico, culturale, economico e religioso. La loro potenza fu ridimensionata con l'arrivo della Serenissima (1405).\nNel Quattrocento un ramo assunse il feudo di Sanguinetto e lo condivise con i Venier e i Martinengo: tre membri di queste famiglie avevano infatti sposato le figlie di Gentile da Leonessa. Il 20 marzo 1548 la famiglia ottenne il titolo di \"conti di Sanguinetto\" dal doge Francesco Don\u00e0.\nEsistettero per\u00f2 altre linee che non si fregiavano del titolo comitale: all'inizio dell'Ottocento se ne contavano in tutto quattro e di queste una era contraddistinta dal secondo cognome Busca. I loro membri furono confermati nobili dall'Impero austriaco.\nLion Cavazza.\nQuesto ramo aveva il doppio cognome per eredit\u00e0, avendo i fratelli Giacomo e Antonio di Girolamo Lion sposato, rispettivamente, Laura e Francesca di Gabriele Cavazza; i Cavazza erano una famiglia veneziana di ascendenza tedesca i cui membri si erano distinti soprattutto nella cancelleria. Gli stessi Giacomo ed Antonio, assieme a Girolamo Cavazza, zio delle consorti, riuscirono ad entrare nel patriziato veneziano nel 1652, grazie a un'offerta di ben duecentomila ducati.\nUltima rappresentante dei Lion Cavazza fu Elisabetta Marianna Teresa, che nel 1805 aveva sposato Benedetto Niccol\u00f2 Filippo Cappello."}
{"id": "3548690", "revid": "599013", "url": "https://it.wikipedia.org/wiki?curid=3548690", "title": "Lars Jungnickel", "text": ""}
{"id": "3548695", "revid": "1543377", "url": "https://it.wikipedia.org/wiki?curid=3548695", "title": "Encefalomiopatia mitocondriale con acidosi lattica ed episodi tipo ictus", "text": "L'encefalomiopatia mitocondriale con acidosi lattica ed episodi simil ictus, abbreviato MELAS (\"Mitochondrial encephalomyopathy, lactic acidosis, and stroke-like episodes\"), \u00e8 una citopatia con miopatia del mitocondrio, di cui fa parte anche la sindrome MERRF, e l'atrofia ottica di Leber.\n\u00c8 stata per la prima volta caratterizzata con il nome \"miopatia mitocondriale con encefalopatia, acidosi lattica ed episodi simil ictus\" nel 1984, in seguito col nome attuale e la sigla MELAS.\nLa caratteristica comune di queste malattie \u00e8 quella di essere causate da difetti genomici del DNA mitocondriale che viene ereditato esclusivamente dal genitore di sesso femminile. \nLa malattia, per\u00f2, pu\u00f2 manifestarsi in entrambi i sessi.\nIl paziente manifesta, dall'adolescenza in poi (nella maggioranza dei casi) progressivamente cefalea, vomito, emiparesi, sordit\u00e0, problemi alla vista, disturbi muscolari, episodi simili a ictus, demenza, deficit di memoria, cardiomiopatia, diabete. Sono stati osservati casi di comorbilit\u00e0 tra la sindrome MELAS e disturbi psichiatrici come schizofrenia e disturbo bipolare.\nIl trattamento \u00e8 sintomatico e sperimentale e la prognosi infausta anche se ci pu\u00f2 essere sopravvivenza a lungo termine, con disabilit\u00e0.\nNote.\nh"}
{"id": "3548698", "revid": "1669436", "url": "https://it.wikipedia.org/wiki?curid=3548698", "title": "Battistero di San Giovanni (Brescia)", "text": "Il battistero di San Giovanni, noto anche come battistero di Teodolinda, era l'antico battistero di Brescia, situato in piazza del Duomo davanti alla basilica di San Pietro de Dom.\nCostruito all'inizio del VII secolo, perse importanza dal Quattrocento in poi fino alla sua completa demolizione, avvenuta nel 1625, probabilmente sull'onda di innovazione portata dall'inizio dei lavori al duomo nuovo. Dell'antico edificio rimangono resti murari emersi negli scavi di met\u00e0 Novecento, una formella marmorea e alcuni disegni eseguiti prima della demolizione.\nStoria.\nSecondo la tradizione, impossibile da confermare, il battistero viene eretto prima del 615 per volere di Teodolinda, cos\u00ec come riporterebbero due epigrafi, forse non autentiche, riportate da Solazio, un cronista bresciano medievale. Pi\u00f9 probabile, comunque, che la sua edificazione fosse andata di pari passo a quella di San Pietro de Dom, realizzata anch'essa in quel periodo. \u00c8 invece noto che sia il battistero, sia la chiesa annessa, dedicata a san Giovanni Battista, vengono consacrati dal vescovo Felice il 13 novembre 616.\nL'edificio \u00e8 comunque documentato a partire dal 761 e rimane funzionante almeno fino al Quattrocento, quando la possibilit\u00e0 di celebrare il battesimo viene estesa ad altri edifici di culto. Da questo momento in poi, il suo ruolo centrale comincia ad affievolirsi, perdendo sempre pi\u00f9 importanza.\nNel corso del Ducento, comunque, a seguito del terremoto di Brescia del 1222, il Comune si impegn\u00f2 direttamente in un'opera generale di ristrutturazione della citt\u00e0, riedificando anche lo stesso battistero; tale informazione \u00e8 evinta dalla testimonianza dello stesso Sebastiano Aragonese e da Pandolfo Lassino, i quali riportarono, nelle loro cronache, una perduta lapide marmorea del 1254.\nNel 1601 hanno inizio i lavori di demolizione della basilica di San Pietro de Dom per l'erezione del duomo nuovo e, molto probabilmente, questa ventata di innovazione non dovette rimanere estranea al battistero ormai largamente inutilizzato, che viene difatti demolito, assieme alla chiesa annessa, nel 1625. che esegue un piccolo rilievo di due capitelli e due basi.\nTra il 1946 e 1955 l'area del battistero viene scavata, riportando alla luce le fondamenta e un breve tratto in alzato dei muri perimetrali, permettendo di confrontare i resti con la pianta disegnata dall'Odorici, che infatti si rivela esatta. Terminati gli studi, i frammenti murari vengono rinterrati.\nDescrizione.\nSulla base della pianta dell'Odorici e di quanto emerso dagli scavi di met\u00e0 Novecento \u00e8 possibile ricostruire fedelmente la pianta dell'antico battistero: all'esterno, l'edificio era di forma quadrata, mentre all'interno lo spazio era di pianta ottagonale. Sui quattro lati diagonali dell'ottagono si aprivano grandi nicchie a ferro di cavallo, mentre sugli altri le nicchie erano rettangolari. Una di queste, quella rivolta verso la piazza, serviva da ingresso.\nAi vertici dell'ottagono erano poste otto colonne romane di spoglio con capitello corinzio che, assieme ai muri perimetrali, reggevano verosimilmente una cupola o un sistema di volte.\nDella struttura del battistero non rimane oggi pi\u00f9 nulla, tranne i resti murari sotterranei prima citati. Dell'originale apparato decorativo, invece, si conserva un'unica formella in marmo, circolare, con scolpito a bassorilievo un volto maschile, probabilmente Ges\u00f9 o san Giovanni Battista. Questa formella \u00e8 ancora murata sulla facciata dell'edificio residenziale costruito in seguito alla demolizione del battistero, ricordandone la posizione originale."}
{"id": "3548706", "revid": "122279162", "url": "https://it.wikipedia.org/wiki?curid=3548706", "title": "JaJuan Johnson", "text": "Carriera.\nJaJuan Johnson ha giocato il quadrienno universitario alla Purdue University: nel suo ultimo anno \u00e8 stato nominato miglior giocatore e miglior difensore della Big Ten Conference.\n\u00c8 stato quindi selezionato dai New Jersey Nets come 27\u00aa scelta al Draft NBA 2011, per poi essere subito ceduto ai Boston Celtics, in cambio di MarShon Brooks. Ha trovato poco spazio durante la stagione 2011-12, con il suo \"career-high\" il 12 febbraio 2012, nella vittoria per 95-91 contro i Chicago Bulls in cui realizz\u00f2 12 punti (6/13 da 2), 4 rimbalzi, 2 palle rubate e una stoppata.\nNell'estate 2012 viene ceduto agli Houston Rockets nell'affare che ha portato Courtney Lee a Boston, ma il 29 ottobre seguente, prima dell'inizio del campionato, viene tuttavia tagliato. Ha giocato quindi la D-League 2012-2013, cambiando nel corso della stagione tre squadre: selezionato dai Fort Wayne Mad Ants nel draft, il 28 dicembre 2012 viene ceduto ai Canton Charge in cambio di Luke Harangody, e il 25 febbraio 2013 viene ceduto agli Idaho Stampede.\nIl 9 agosto 2013 viene ingaggiato dalla Pistoia Basket, in Serie A, chiudendo la \"regular season\" con una media di 14,5 punti, 6,6 rimbalzi e 1,5 stoppate.\nNella stagione 2014-2015, dopo una piccola parentesi in Cina (un mese al Guandong Changsha Bank), ha giocato con il Be\u015fikta\u015f in TBL, chiudendo l'anno con 11,2 punti di media a partita.\nNel 2015 viene quindi ingaggiato dal Krasnyj Oktjabr', con cui gioca la VTB United League 2015-2016 e l'Eurocup 2015-2016. Il 26 novembre 2015, dopo essersi svincolato, torna in Italia firmando un contratto fino a fine stagione con la Pallacanestro Cant\u00f9. Chiude la stagione con 15,1 punti di media e catturando inoltre 8,2 rimbalzi di media a partita. Cos\u00ec il 10 luglio rinnova il contratto anche per la stagione 2016-2017\nL'11 luglio 2018, Johnson firma un contratto con il Lokomotiv Kuban'.\nStatistiche.\n\"Statistiche aggiornate al 27 novembre 2015.\""}
{"id": "3548708", "revid": "28592", "url": "https://it.wikipedia.org/wiki?curid=3548708", "title": "Basilica di San Giovanni Battista (Brindisi)", "text": ""}
{"id": "3548713", "revid": "1652134", "url": "https://it.wikipedia.org/wiki?curid=3548713", "title": "Renato Dario Lupo", "text": "Biografia.\nNacque a Taranto nel 1893, figlio di Antonio e Maria Perone. Arruolatosi nel Regio Esercito, fu nominato sottotenente di complemento nel luglio 1915, partecipando poi alla prima guerra mondiale con il 9\u00b0 Reggimento fanteria e poi con il 113\u00b0 Reggimento fanteria, operando sempre sull'altipiano del Carso e rimanendo ferito due volte in combattimento. Passato in servizio permanente effettivo nel 1916, fu promosso tenente nel febbraio 1917. Dopo la fine della guerra prest\u00f2 successivamente servizio nel 1\u00b0 Reggimento coloniale di marcia, nel 4\u00b0 Reggimento fanteria mobilitato e nel 47\u00b0 Reggimento fanteria, dove nel novembre 1927 fu promosso capitano in forza al Comando Militare della Sardegna ed infine, dal 1935, presso l'Istituto Geografico Militare di Firenze. Promosso maggiore nel 1937 e destinato in servizio presso l'83\u00b0 Reggimento fanteria, nel marzo 1940 ritorn\u00f2 all'Istituto Geografico a Firenze, dove fu promosso tenente colonnello nel settore successivo. Trasferito al 38\u00b0 Reggimento fanteria della 3\u00aa Divisione fanteria \"Ravenna\", partecip\u00f2 alle operazioni di guerra contro la Jugoslavia e nei Balcani dall'aprile al maggio 1941. Assunto il comando del III Battaglione del reggimento, nel giugno del 1942 part\u00ec per l'Unione Sovietica. Cadde in combattimento a Donec il 22 gennaio 1943 e fu decorato di medaglia d'oro al valor militare alle memoria."}
{"id": "3548721", "revid": "110157", "url": "https://it.wikipedia.org/wiki?curid=3548721", "title": "Prva hrvatska nogometna liga 2011-2012", "text": "La Prva hrvatska nogometna liga 2011-2012, conosciuta anche come MAXtv Prva HNL 2011-2012 per motivi di sponsorizzazione, \u00e8 stata la ventunesima edizione della massima serie del campionato di calcio croato, disputata tra il 23 luglio 2011 e il 12 maggio 2012, e conclusa con la vittoria della Dinamo Zagabria, al suo quattordicesimo titolo (diciottesimo in totale).\nCapocannoniere del torneo fu Fatos Be\u0107iraj (Dinamo), con 15 reti.\nNovit\u00e0.\nAl termine della stagione 2010-2011, erano retrocesse sul campo Lokomotiva Zagabria, Istra 1961 e Hrvatski Dragovoljac. Delle tre prime classificate della Druga HNL, solo Lu\u010dko e Gorica avevano ottenuto la licenza per l'iscrizione in Prva Liga; di conseguenza la Lokomotiva Zagabria era stata ripescata. In seguito l'Istra 1961 aveva fatto ricorso contro la decisione di concedere la licenza al Gorica, a causa di problemi legati allo stadio; la commissione arbitrale aveva accolto il ricorso, escludendo il Gorica e ripescando l'Istra 1961.\nFormula.\nLe 16 squadre partecipanti si incontrarono in un girone di andata e ritorno per un totale di 30 giornate.\nLa squadra campione di Croazia si qualific\u00f2 per il secondo turno di qualificazione della UEFA Champions League 2012-2013.\nLe squadre classificate al secondo e terzo posto si qualificarono rispettivamente al secondo e al primo turno di qualificazione della UEFA Europa League 2012-2013.\nAl fine di riportare l'organico a 12 squadre per la stagione 2012-13 (ed a 10 per quella 2013-14), si programm\u00f2 di retrocedere in Druga HNL le ultime cinque classificate e di promuoverne una soltanto dalla divisione inferiore.\nClassifica.\nLegenda:\nNote:\nRetrocessioni.\nSarebbero dovute retrocedere cinque squadre e una sola salire dalla Druga HNL, alla fine furono solo quattro (altrimenti avrebbe dovuto essere disputato uno spareggio fra ed ) poich\u00e9 in seconda divisione non vi erano squadre con i requisiti per la Prva liga.\nIl non riusc\u00ec ad iscriversi per la 2. HNL 2012-2013 e dovette ripartire dai campionati regionali come NK Karlovac 1919.\nIl , espulso dal campionato a marzo 2012, non disput\u00f2 nessun campionato nella stagione 2012-13, e in quella 2013-14 fu iscritto nella 3. HNL Nord.\nStatistiche.\nClassifica marcatori.\nFonte: hrnogomet.com e hns-cff.hr\nSquadra campione.\nFonte: worldfootball.net"}
{"id": "3548722", "revid": "986213", "url": "https://it.wikipedia.org/wiki?curid=3548722", "title": "Anne-Aymone Giscard d'Estaing", "text": "Biografia.\nAnne-Aymone Giscard d'Estaing sposa Val\u00e9ry Giscard d'Estaing il 17 dicembre 1952. Hanno quattro figli: Val\u00e9rie-Anne (1953), Henri (1956), Louis (1958) e Jacinte (1960).\nAnne-Aymone \u00e8 figlia di Fran\u00e7ois Sauvage de Brantes (1899-1944), tenente-colonnello di cavalleria e membro della Resistenza, morto nel Campo di concentramento di Mauthausen-Gusen l'8 maggio 1944, e della principessa Aymone-Marie-Sylvie-Ren\u00e9e de Faucigny-Lucinge et Coligny (1905-1993), discendente di Charlotte di Borbone, figlia di Carlo di Borbone-Francia e di Amy Brown, la donna che l'erede al trono di Francia avrebbe sposato nel 1806 in Inghilterra. Anne-Aymone \u00e8 anche imparentata con il designer ed architetto di origini cubana Emilio Terry|Jos\u00e9 Emilio Terry y Dorticos.\nAl padre Fran\u00e7ois era attribuito il titolo di cortesia di conte, in quanto secondogenito del marchese Paul Sauvage de Brantes, quest'ultimo nobilitato per breve pontificia del 19 maggio 1898 di Leone XIII.\nPur essendo di natura timida e riservata, Anne-Aymone Giscard d'Estaing ha svolto il compito di \"premi\u00e8re dame\" in maniera pi\u00f9 incisiva rispetto a Claude Pompidou e soprattutto a Yvonne De Gaulle. Ad esempio, assecondando lo stile inaugurato da Val\u00e9ry Giscard d'Estaing, Anne-Aymone si \u00e8 prestata ad accompagnare il marito agli inviti a pranzo che pervenivano da cittadini qualunque, e perfino a porgere gli auguri ai telespettatori in occasione del messaggio presidenziale di capodanno del 31 dicembre 1975, con l'effetto di attirarsi anche qualche critica.\nDal 1983 al 1995, Anne-Aymone Giscard d'Estaing \u00e8 consigliere comunale di Chanonat (Puy-de-D\u00f4me) il comune dove suo suocero, Edmond Giscard d'Estaing, era stato sindaco dal 1932 al 1947. A Chanonat la coppia Giscard d'Estaing risiedeva presso castello di Varves, messo poi in vendita nell'estate 2008.\nAnne-Aymone Giscard d'Estaing organizza ogni anno un ricevimento di beneficenza al Palazzo di Versailles, a beneficio della fondazione per l'infanzia che lei stessa ha fondato nel 1977. Questo evento \u00e8 stato presieduto in passato da diversi membri di famiglie reali, come Diana del Galles, Rania di Giordania, Paola del Belgio, Silvia, Vittoria di Svezia e Bernadette Chirac. Numerose personalit\u00e0 del mondo della politica, dell'arte, del giornalismo, della moda sono invitate ogni anno, ed i fondi raccolti sono destinati alla fondazione.\nPer la sua azione nel campo umanitario, il 14 luglio 2003 Anne-Aymone Giscard d'Estaing \u00e8 stata nominata cavaliere della Legion d'onore."}
{"id": "3548725", "revid": "66387", "url": "https://it.wikipedia.org/wiki?curid=3548725", "title": "Ente Nazionale per l'Aviazione Civile", "text": ""}
{"id": "3548731", "revid": "212348", "url": "https://it.wikipedia.org/wiki?curid=3548731", "title": "Automatic Document Feeder", "text": ""}
{"id": "3548736", "revid": "729019", "url": "https://it.wikipedia.org/wiki?curid=3548736", "title": "Heinkel HD 37", "text": "L'Heinkel HD 37 era un caccia monomotore biplano sviluppato dall'azienda tedesca Ernst Heinkel Flugzeugwerke nei tardi anni venti ma prodotto in Unione Sovietica dalla TsKB con la designazione militare I-7 (I stava per \"istrebitel\", caccia).\nProposto al Reichswehr come dotazione dei propri reparti di volo, gli fu preferito il Fokker D.XIII quindi, pur inizialmente gravato da problemi di maneggevolezza, proposto per l'Unione Sovietica che alla fine lo accett\u00f2 in sostituzione del suo sviluppo HD 43 rivelatosi ancora pi\u00f9 insoddisfacente.\nStoria del progetto.\nNei primi anni venti, al fine di aggirare le limitazioni all'aviazione militare e civile imposte alla Repubblica di Weimar dal Trattato di Versailles, venne iniziata una collaborazione con il costituendo governo dell'Unione Sovietica che prevedeva la realizzazione di stabilimenti nel loro territorio. Gli accordi in seguito, nel 1928, permisero al personale militare del Reichswehr di poter fondare una scuola di volo clandestina per la formazione dei propri piloti presso le strutture dell'aeroporto di Lipeck, dove si testavano anche i nuovi velivoli prodotti su richiesta del governo sovietico da assegnare ai reparti della propria aeronautica militare, la Sovetskie Voenno-vozdu\u0161nye sily.\nQuesto permise al Reichswehrministerium, il ministero della difesa tedesco del periodo, di poter sviluppare segretamente i primi velivoli da combattimento emettendo a sua volta delle specifiche per la realizzazione dei modelli, costruiti illegalmente in territorio tedesco, che dovevano ricostituire la propria forza aerea. Un ulteriore passo venne compiuto dall'inizio del 1930, quando cessarono i corsi di formazione per piloti da ricognizione per istituire quelli per piloti da caccia costituendo la WIVUPAL (\"Wissenschaftliche Versuchs und Preussanstalt fuer Luftfahrzeuge\") ed eliminando i vecchi modelli da ricognizione biposto per introdurre i nuovi caccia monoposto realizzati nel periodo.\nTra il 1928 ed il 1931 vennero provati circa una ventina di nuovi modelli realizzati dalla Arado Flugzeugwerke, gli SD H, SD III, SSD I, Ar 64 e Ar 65, dalla Junkers, il biposto K 47, dalla Dornier-Werke, il biposto Do 10, dalla Heinkel Flugzeugwerke, gli HD 37, HD 38, HD 45 e HD 46, e dalla Focke-Wulf con gli S 39 e A 40 da ricognizione.\nSviluppo.\nL'HD 37 venne progettato da Ernst Heinkel nel 1927, per sfruttare l'opportunit\u00e0 offerta dall'esigenza del Reichswehr di poter disporre di un nuovo caccia. Il velivolo conservava l'impostazione classica del periodo, un monomotore equipaggiato con il longevo BMW VI 7,3Z 12 cilindri a V raffreddato a liquido, monoposto ad abitacolo aperto, con velatura biplana e carrello d'atterraggio fisso. Proposto alla commissione di valutazione delle autorit\u00e0 militari tedesche venne raffrontato con il pari ruolo Fokker D.XIII, realizzato dall'oramai azienda olandese che Anthony Fokker decise di spostare prima della conclusione della prima guerra mondiale; al termine delle prove comparative quest'ultimo fu preferito alla proposta di Heinkel. Tuttavia il governo sovietico stava cercando anch'esso un nuovo modello con cui affiancare e sostituire progressivamente gli I-1 (Polikarpov I-1 e Grigorovich I-1) e I-2. I progetti nazionali che erano in quel periodo fase di sviluppo (gli I-3 ed I-4) erano gravati da alcuni problemi: il primo, di natura tecnica, poich\u00e9 non rispondeva completamente alle aspettative, il secondo, sviluppato da Andrej Nikolaevi\u010d Tupolev presso lo TsAGI, di natura economica dato che risultava tanto promettente quanto costoso. Per cercare di ovviare alla situazione il governo sovietico valut\u00f2 l'opportunit\u00e0 di acquistare un progetto e la relativa licenza di produzione all'estero.\nNell'estate 1928 i due prototipi, numero di serie 291 e 292, vennero quindi inviati all'aeroporto di Lipeck dove vennero visionati dalle autorit\u00e0 militari sovietiche. I voli di prova, affidati ai piloti collaudatori Victor Pisarenko e Ivan Kozlov ebbero inizio nel mese di luglio incontrando per\u00f2 vari problemi nella manovrabilit\u00e0 del mezzo. Il 20 luglio Pisarenko perse il controllo del suo velivolo, il 291, non riuscendo ad uscire da una vite piatta e fu costretto a gettarsi con il paracadute, non riuscendo ad evitare che si schiantasse al suolo. L'episodio fu giudicato preoccupante al punto tale da sospendere ogni altro volo ed un rappresentante della Heinkel venne convocato a Mosca per giustificare queste prestazioni. Per tentare di risolvere il contenzioso venne richiamato un pilota collaudatore tedesco che dimostr\u00f2 la capacit\u00e0 del velivolo di effettuare la manovra acrobatica effettuando una serie di cinque avvitamenti destrorsi seguiti da altrettanti sinistrorsi. A quel punto parve evidente che i problemi dovevano essere trovati altrove e si scopr\u00ec che, analizzando con pi\u00f9 attenzione il manuale del velivolo i comandi dei timoni dovevano essere invertiti.\nKozlov riprese le prove di volo il 14 agosto successivo sul nr. 292 rimasto (riuscendo ora ad eseguire la manovra di avvitamento pur non dichiarandosene pienamente soddisfatto) e ritenendole concluse il 29 agosto. In questo periodo di tempo riusc\u00ec ad ottenere ottime prestazioni in velocit\u00e0 massima, raggiungendo i 300\u00a0km/h a livello del mare (prestazione di rilievo per il periodo pur inferiore ai 310\u00a0km/h dichiarati possibili dalla Heinkel) e nel tempo di salita, con i 5 000 m di quota raggiunti in 10,2 minuti (prestazione persino leggermente inferiore rispetto ai dati tedeschi). I dati estrapolati dimostrarono che il modello risultava pi\u00f9 efficace dell'I-4 in un combattimento ravvicinato, tuttavia venne richiesto di porre rimedio alle carenze riscontrate prima di raccomandare l'acquisto dell'HD 37.\nLe richieste sovietiche si rivelarono sostanziali obbligando l'azienda tedesca a rivedere numerosi aspetti del suo modello, prevedendo interventi sulla velatura con un diverso profilo alare, variazioni al rapporto tra le superfici delle due ali, l'adozione di un carrello di atterraggio di diverso disegno e modifiche agli elementi dell'impennaggio; tali interventi oltre che risultare costosi richiedevano tempi di intervento dilatati. Heinkel nel frattempo stava sviluppando un nuovo modello per rispondere ad una specifica emessa dal Reichswehr per la fornitura di un nuovo velivolo da caccia da assegnare alla Deutsche Verkehrsfliegerschule (DVS), una organizzazione paramilitare clandestina che operava nelle scuole di volo civili. Il nuovo progetto, che assunse la designazione aziendale HD 43, venne valutato assieme all'Arado Ar 64 con poco successo, tanto da essere scartato in favore di quest'ultimo; Heinkel decise comunque di proporlo ai sovietici come alternativa all'HD 37. Le prove svolte tuttavia rivelarono che le caratteristiche generali erano ancora inferiori rispetto a quelle del suo predecessore; la proposta venne quindi declinata e, al contrario, fu sollecitata l'ultimazione delle modifiche sull'HD 37 pena l'annullamento di qualsiasi rapporto commerciale.\nTecnica.\nL'HD 37 era un velivolo realizzato in tecnica mista e dall'aspetto, per l'epoca convenzionale: monomotore monoposto con configurazione alare biplano-sesquiplana e carrello fisso.\nLa fusoliera, la cui struttura era realizzata in tubi di acciaio saldati ricoperti in tela trattata e verniciata tranne che attorno all'abitacolo, ricoperta da pannelli in duralluminio, presentava l'unico abitacolo (occupato dal pilota) aperto, protetto anteriormente da un parabrezza e raccordato alla fusoliera, verso la coda, in una pinna dorsale. Posteriormente terminava in un impennaggio classico monoderiva dotato di piani orizzontali controventati tramite un'asta di controvento per lato.\nLa configurazione alare adottata era biplano-sequiplana, ossia caratterizzata dall'ala inferiore, montata bassa sulla fusoliera e sensibilmente traslata verso coda, di apertura ridotta rispetto a quella superiore, montata alta a parasole. Le due ali erano collegate tra loro da una coppia di montanti ad \"N\" per ciascun lato, integrati da tiranti in cavetto d'acciaio, mentre quella superiore era unita alla sommit\u00e0 della fusoliera con una semplice struttura tubolare. Le due ali presentavano una rientranza che migliorava la visibilit\u00e0 anteriore del pilota.\nIl carrello d'atterraggio era fisso, anteriormente a struttura deformabile ed ammortizzato, dotato di ruote di grande diametro senza alcuna carenatura per meglio adattarsi alle varie caratteristiche dei terreni sovietici, integrato posteriormente da un pattino d'appoggio anch'esso ammortizzato. Nel periodo invernale gli elementi inferiori potevano essere agevolmente sostituiti da pattini per meglio operare su terreni innevati e ghiacciati.\nLa propulsione era affidata ad un motore Mikulin M-17, un 12 cilindri 12 cilindri a V di 60\u00b0 raffreddato a liquido, copia dell'originale BMW VI realizzato in Unione Sovietica su licenza della tedesca BMW Flugmotorenbau, che nella sua versione \"F\" era in grado di erogare una potenza pari a 730 CV (537 kW). Posizionato all'apice anteriore della fusoliera e racchiuso da un cofano metallico di tipo automobilistico, era abbinato ad un'elica bipala.\nL'armamento era costituito da una coppia di mitragliatrici PV-1 calibro 7,62 mm posizionate in caccia, equipaggiamento standard dei caccia sovietici dell'epoca."}
{"id": "3548743", "revid": "599013", "url": "https://it.wikipedia.org/wiki?curid=3548743", "title": "Ib\u00e1n Espadas", "text": "Carriera.\nClub.\nInizia la sua carriera nelle giovanili dell'Athletic Club di Bilbao. Tra il 1995 e il 1999 gioca nel Bilbao Athletic, squadra filiale della societ\u00e0 basca. Nella stagione 1996-1997 viene aggregato in prima squadra dall'allenatore Luis Fern\u00e1ndez Toledo ma non esordisce in Primera Divisi\u00f3n.\nNel 1999 passa al , in Segunda Divisi\u00f3n B. Nella stagione 2000-2001 viene acquistato dal Recreativo de Huelva. Con gli andalusi colleziona una presenza in Segunda Divisi\u00f3n, entrando in campo al posto di Rodolfo Bodipo all'84' della prima giornata di campionato contro il Badajoz. Viene ceduto in prestito al Cultural Leonesa, in Segunda B, e segna 8 reti in 34 partite. Nella stagione 2001-2002 torna al Recreativo. Allenato da Luis Lucas Alcaraz, colleziona 5 presenze, di cui una da titolare contro il Badajoz, e ottiene la promozione in massima serie in virt\u00f9 del terzo posto in campionato.Espadas viene ceduto al . Nel 2002 segna 10 gol in 23 partite con il Real Saragozza B, in Segunda B. Viene aggregato alla prima squadra, che gioca in Segunda Divisi\u00f3n, dall'allenatore Paco Flores e segna 4 gol in 18 partite. Realizza la prima rete nella seconda serie spagnola l'11 maggio 2003, nella partita pareggiata per 2-2 contro il Numancia. Il 25 maggio mette a segno una doppietta grazie alla quale gli aragonesi vincono per 3-1 contro lo Xerez. Il Real Saragozza arriva al secondo posto in campionato e ottiene la promozione in Primera Divisi\u00f3n. Espadas debutta in Primera Divisi\u00f3n il 14 settembre, alla terza giornata di campionato, entrando in campo al 77' al posto di David Villa in occasione della vittoria per 3-0 alla Romareda contro il Murcia. Gioca la prima partita da titolare il 29 novembre contro il Valencia e viene sostituito da I\u00f1aki Hurtado. In Coppa del Re, ai Trentaduesimi di finale, realizza all'ultimo minuto il gol della vittoria per 2-1 contro il Club Deportivo Mirand\u00e9s. Grazie al suo gol gli aragonesi evitano l'eliminazione e proseguono il cammino fino alla vittoria in finale contro il .\nNella sessione invernale della stagione 2003-2004 viene ceduto in prestito al Cadice, in Segunda Divisi\u00f3n. Esordisce il 7 febbraio, entrando in campo al posto di Oliverio Jes\u00fas \u00c1lvarez nel secondo tempo della partita persa per 1-0 contro il M\u00e1laga B. Segna il primo gol il 24 aprile, alla 34\u00aa giornata di campionato. Si ripete nella giornata successiva, realizzando il gol del definitivo 3-3 nel finale della partita contro il Salamanca. Il 15 maggio segna una doppietta contro il Las Palmas. Torna a Saragozza a fine stagione e viene ceduto in prestito all'Almer\u00eda, in Segunda Divisi\u00f3n. Esordisce il 29 agosto, giocando da titolare contro il Celta de Vigo. Conclude la stagione con 37 presenze e cinque reti segnate. Nella stagione 2005-2006 passa a titolo definitivo al Ciudad de Murcia, squadra della Segunda Divisi\u00f3n. Allenato da Abel Resino, conclude la prima stagione con 19 presenze e un gol, segnato nella partita vinta per 1-0 contro il M\u00e1laga B alla seconda giornata di campionato. Inizia la stagione successiva con la squadra di Murcia, allenato da Jos\u00e9 Luis Oltra, ma non colleziona nessuna presenza e viene ceduto all'Orihuela, in Segunda B. Esordisce il 4 febbraio 2007, allenato da Roberto Fern\u00e1ndez Bonillo, entrando in campo al posto di Kiko Rat\u00f3n contro il Valencia B e realizza uno dei cinque gol della sua squadra. Conclude la stagione con 8 reti segnate in 16 partite.\nNel 2009 passa al Pontevedra, altra squadra della Segunda B. Nel 2011, dopo la retrocessione in Tercera, torna all'Orihuela.\nIl 16 ottobre 2011, nel campionato di Segunda B, realizza il gol della vittoria nella partita tra l'Orihuela e il Real Saragozza B, sua ex squadra.\nDal 2012 al 2014 milita nell'Arroyo, sempre nel campionato di Segunda B, prima di ritirarsi dal calcio giocato.\nNazionale.\nPrende parte al Campionato mondiale di calcio Under-17 del 1995, in Ecuador, con la Nazionale spagnola. Gioca le tre partite della fase a gironi, in cui la Spagna non riesce ad aggiudicarsi il passaggio del turno.\nNon viene mai convocato nelle rappresentative maggiori."}
{"id": "3548744", "revid": "599013", "url": "https://it.wikipedia.org/wiki?curid=3548744", "title": "Battaglia di Modlin", "text": "La battaglia di Modlin, avvenuta durante la campagna di Polonia e la seconda guerra mondiale, ha visto coinvolte due armate sui fronti contrapposti, ed \u00e8 terminata con la resa delle forze polacche dell'area.\nGeografia.\nLa fortezza di Modlin \u00e8 posta sulla riva nord del fiume Narew, proprio sulla confluenza tra il Narew e la Vistola, a nord-est di Varsavia e a circa 25\u00a0km dagli attuali sobborghi della capitale polacca. Da questa posizione si domina la grande strada di accesso da nord-est verso Varsavia, che valica la Vistola, e gli approcci al ponte stradale sul Narew.\nEventi antecedenti.\nLo scoppio della guerra \u00e8 dovuto al fatto che la Germania voleva incorporare la Citt\u00e0 Libera di Danzica all'interno del proprio stato, visto che citt\u00e0 era a maggioranza assoluta tedesca, ma la Polonia continuava a rigettare le richieste dei tedeschi che, con il passare degli anni, continuavano a far accrescere le pressioni. All'inizio del 1939 Hitler aveva emanato gli ordini di preparare una soluzione del problema polacco tramite l'utilizzo dei mezzi militari. L'assalto tedesco era in origine previsto per le 4:00 del 26 agosto, ma essendo stato firmato il 25 agosto il patto di difesa comune polacco-britannico, con il quale il Regno Unito si faceva garante dell'indipendenza della Polonia, Hitler procrastin\u00f2 l'attacco fino al 1\u00ba settembre.\nPreparazione polacca.\nIl piano di difesa polacca, il piano Zach\u00f3d (che significa \"ovest\" in polacco) prevedeva lo stanziamento delle truppe sul confine polacco-tedesco. In questo modo la Polonia scart\u00f2 l'idea di stanziare le truppe oltre la barriera naturale del fiume Vistola e del fiume San. Questo era dovuto al fatto che i due fiumi scorrono internamente alla nazione, e non avrebbero permesso la difesa delle regioni pi\u00f9 industrializzate e ricche di risorse, che si trovavano al confine. Altro motivo di questa scelta fu il fatto che la linea Vistola-San non prevedeva neanche la difesa del corridoio di Danzica, tanto ambito dalla Germania, si temeva, infatti, che con la perdita del Corridoio la Francia e il Regno Unito avrebbero firmato con la Germania un trattato di pace simile all'accordo di Monaco del 1938. Cos\u00ec, un terzo delle forze della Polonia erano concentrate presso il Corridoio di Danzica.\nPreparazione tedesca.\nIl piano tedesco, il Fall Wei\u00df (che significa \"Piano Bianco\") consisteva nello sfruttare il vantaggio della lunghezza del confine con manovre aggiranti. Infatti, le unit\u00e0 tedesche dovevano invadere la Polonia da tre direzioni:\nTutti e tre gli assalti dovevano convergere a Varsavia, mentre l'esercito polacco doveva essere circondato e distrutto.\nLa battaglia.\nLa fortezza di Modlin faceva parte del sistema difensivo di Varsavia, ed era al centro di un dispositivo difensivo basato sulla omonima armata, comandata dal generale Wiktor Thomm\u00e9e. Pertanto visto l'interesse strategico, la Wehrmacht decise di eliminare le forze polacche, attaccando il dispositivo difensivo che, sotto i colpi delle truppe di terra e dei massicci attacchi aerei, si ridusse gradatamente alla sola fortezza. La reazione polacca fu vigorosa e la difesa contraerea fu accreditata di un numero di aerei abbattuti superiore a quelli persi dalla Luftwaffe nel resto della campagna. Con la resa dei difensori, avvenuta il 29 settembre, la strada per Varsavia era aperta per i tedeschi."}
{"id": "3548745", "revid": "287204", "url": "https://it.wikipedia.org/wiki?curid=3548745", "title": "Iban Espadas", "text": ""}
{"id": "3548751", "revid": "3358", "url": "https://it.wikipedia.org/wiki?curid=3548751", "title": "Area extraparlamentare", "text": ""}
{"id": "3548759", "revid": "256896", "url": "https://it.wikipedia.org/wiki?curid=3548759", "title": "Ospedale San Giovanni-Molinette", "text": ""}
{"id": "3548761", "revid": "1310927", "url": "https://it.wikipedia.org/wiki?curid=3548761", "title": "Superliga 2011-2012 (Slovacchia)", "text": "La Superliga 2011-2012 (chiamata anche \"Corgo\u0148 Liga\" per motivi di sponsorizzazione) \u00e8 stata la dodicesima edizione del campionato di calcio slovacco. La stagione \u00e8 iniziata il 15 luglio 2011 ed \u00e8 terminata il 20 maggio 2012. Lo \u017dilina ha vinto il titolo per la sesta volta.\nAvvenimenti.\nIl Dubnica era stato retrocesso dopo essersi classificato all'ultimo posto nella stagione precedente. Al suo posto era stato promosso l'AS Tren\u010d\u00edn, vincitore della seconda divisione.\nFormato.\nLe 12 squadre si sono affrontate in gironi di andata-ritorno-andata, per un totale di 33 giornate.\nLa squadra campione di Slovacchia si \u00e8 qualificata per il secondo turno di qualificazione della UEFA Champions League 2012-2013.\nLa seconda e la terza classificata si sono qualificate per il secondo turno della UEFA Europa League 2012-2013.\nL'ultima classificata \u00e8 retrocessa direttamente in 1. Slovensk\u00e1 Futbalov\u00e1 Liga."}
{"id": "3548762", "revid": "339392", "url": "https://it.wikipedia.org/wiki?curid=3548762", "title": "Esodo dalle campagne", "text": ""}
{"id": "3548763", "revid": "1100311", "url": "https://it.wikipedia.org/wiki?curid=3548763", "title": "Lisandro L\u00f3pez (calciatore 1989)", "text": "Carriera.\nClub.\nGli inizi.\nDopo aver giocato nel , nel 2010 si trasferisce all'. Con l'Arsenal vince tre trofei (Clausura 2012, Supercopa Argentina e Coppa d'Argentina).\nBenfica e Getafe.\nL'11 luglio 2013 il giocatore si trasferisce al per 4 milioni di euro, firmando un contratto quinquennale con una clausola rescissoria di 35 milioni di euro, dopodich\u00e9 viene mandato in prestito per una stagione al .\nInter e Genoa.\nIl 15 gennaio 2018 viene ceduto in prestito oneroso all' per 500.000 euro, con opzione di riscatto al termine dei sei mesi dell'intero cartellino fissato a 9 milioni. Compie il suo esordio in Serie A l'11 febbraio seguente, in occasione della vittoria per 2-1 contro il Bologna, subentrando al 45' al compagno di squadra Miranda.\nIl 3 agosto 2018 firma con il , passando in prestito con riscatto obbligatorio fissato a 3 milioni al raggiungimento della quindicesima presenza. Esordisce in maglia rossoblu il 6 dicembre 2018 in occasione della partita di Coppa Italia persa contro la Virtus Entella. Rimarr\u00e0 la sua unica presenza con il Genoa.\nBoca Juniors.\nIl 23 gennaio 2019 il Benfica risolve il prestito con il Genoa e sette giorni pi\u00f9 tardi cede il calciatore al , sempre con la formula del prestito con obbligo di riscatto al raggiungimento delle 15 presenze, concretizzatosi il 1\u00ba gennaio 2020. Con la squadra di Buenos Aires disputa 77 partite considerate tutte le competizioni, andando 9 volte a segno.\nClub Tijuana.\nIl 22 gennaio 2022 si trasferisce ai messicani del , con cui firma un accordo fino al 30 giugno 2023.\nNazionale.\nIl 17 marzo 2011 debutta in nazionale, nella partita Argentina- a San Juan, terminata 4-1 per l\"'Albiceleste\".\nStatistiche.\nPresenze e reti nei club.\n\"Statistiche aggiornate al 31 dicembre 2021.\""}
{"id": "3548768", "revid": "767487", "url": "https://it.wikipedia.org/wiki?curid=3548768", "title": "Friedrich Albert von Zenker", "text": "Studi\u00f2 a Lipsia e Heidelberg. Nel 1855 assunse il ruolo di professore di anatomia patologica presso l'ospedale di Dresda. Nel 1862 insegn\u00f2 all'universit\u00e0 di Erlangen. Tre anni dopo ricopr\u00ec con Hugo Wilhelm von Ziemssen del \"Deutsches Archiv f\u00fcr klinische Medizin\". Nel 1895 si ritir\u00f2 dal servizio attivo. La sua importante scoperta del pericolo della trichinella risale al 1860. Nello stesso anno pubblic\u00f2 l'opera \"Ueber die Trichinenkrankheit des Menschen\"."}
{"id": "3548775", "revid": "1494169", "url": "https://it.wikipedia.org/wiki?curid=3548775", "title": "Lituo", "text": ""}
{"id": "3548778", "revid": "363629", "url": "https://it.wikipedia.org/wiki?curid=3548778", "title": "Paralisi di Zenker", "text": "La paralisi di Zenker \u00e8 una paralisi del branca peroniera del nervo ischiatico. La condizione prende il nome da Friedrich Albert von Zenker."}
{"id": "3548780", "revid": "399", "url": "https://it.wikipedia.org/wiki?curid=3548780", "title": "Monastero di San Giovanni Battista", "text": ""}
{"id": "3548781", "revid": "1799663", "url": "https://it.wikipedia.org/wiki?curid=3548781", "title": "Lituo (matematica)", "text": "Il lituo \u00e8 un tipo di spirale archimedea in cui (in coordinate polari) l'anomalia formula_1 \u00e8 inversamente proporzionale al quadrato del raggio vettore formula_2.\ncon formula_4 costante reale non nulla. Esso \u00e8 asintotico alla retta di equazione formula_5 (l'asse delle formula_6 in coordinate cartesiane) e si avvicina asintoticamente all'origine degli assi.\nIl \"lituo\" \u00e8 composto da due rami, uno corrispondente ai valori positivi di formula_2 e l'altro corrispondente ai valori negativi.\nStoria.\nIl professore di Cambridge Roger Cot\u00e8s (1682-1716) fu il primo a studiare la curva. Il suo lavoro \u00e8 stato pubblicato solo dopo la sua morte. Fu per\u00f2 il matematico scozzese Colin Maclaurin a dare alla curva il suo nome nel suo libro \"Harmonia Mensurarum\" (1722) usando la rassomiglianza della curva con un pastorale (in latino \"lituus\").\nPropriet\u00e0.\nPoich\u00e9 l'area del settore circolare \u00e8:\n\u00e8 facile vedere come una definizione alternativa del \"lituo\" \u00e8: il luogo dei punti individuato da un punto formula_9 che si muove in modo tale che l'area di un settore circolare di raggio formula_10 con formula_11 origine degli assi cartesiani, rimane costante all'aumentare dell'angolo. Cio\u00e8, supponiamo che formula_12 sia un punto sulla curva, e formula_13 un punto posto sull'asintoto a distanza formula_14 dall'origine formula_15 Allora l'area del settore circolare formula_16 rimane costante mentre formula_12 si sposta verso il centro sulla curva.\nUn'immagine chiarificatrice \u00e8 qui a destra.\nLa curva ha punti di flesso in formula_18 e formula_19 dove formula_4 \u00e8 la costante della curva\nLa curvatura formula_21 e l'angolo tangente formula_22 sono date da:\nCoordinate cartesiane.\nIl ramo della curva corrispondente ai valori positivi di formula_2 pu\u00f2 anche essere rappresentato in coordinate cartesiane nel seguente modo:"}
{"id": "3548782", "revid": "767487", "url": "https://it.wikipedia.org/wiki?curid=3548782", "title": "The Little Adventuress", "text": "The Little Adventuress \u00e8 un film muto del 1927 diretto da William C. de Mille. Il lavoro teatrale \"The Dover Road\" di A.A. Milne fu ripreso nel 1934 in un'ulteriore versione cinematografica, \"Where Sinners Meet\", diretta da J. Walter Ruben.\nProduzione.\nIl film fu prodotto dalla DeMille Pictures Corporation.\nDistribuzione.\nDistribuito dalla Producers Distributing Corporation (PDC), il film usc\u00ec nelle sale cinematografiche statunitensi l'11 aprile 1927."}
{"id": "3548783", "revid": "91078", "url": "https://it.wikipedia.org/wiki?curid=3548783", "title": "Piano cottura", "text": ""}
{"id": "3548787", "revid": "228587", "url": "https://it.wikipedia.org/wiki?curid=3548787", "title": "San Giovanni Battista Decollato", "text": ""}
{"id": "3548789", "revid": "297059", "url": "https://it.wikipedia.org/wiki?curid=3548789", "title": "Degenerazione di Zenker", "text": "La degenerazione di Zenker \u00e8 una grave degenerazione ialina o necrosi dei muscoli scheletrici che avviene nelle malattie infettive acute.\nLa condizione prende il nome da Friedrich Albert von Zenker.\nSi tratta di una degenerazione ialina dei muscoli scheletrici come retto addominale e del diaframma e si verifica nei casi di tossiemia grave come la febbre tifoide.\nGrossolanamente i muscoli appaiono pallidi e friabili; al microscopio, le fibre muscolari sono gonfie, hanno una perdita di striature trasversali e mostrano un aspetto ialino. Piccole emorragie possono complicare la lesione."}
{"id": "3548795", "revid": "767487", "url": "https://it.wikipedia.org/wiki?curid=3548795", "title": "Hugo Wilhelm von Ziemssen", "text": "Studi\u00f2 a Berlino e a W\u00fcrzburg. Nel 1863 fu chiamato a Erlangen come professore di patologia e direttore della clinica e nel 1874 a Monaco di Baviera come direttore dell'ospedale generale. Grazie a lui vennero compiti dei progressi nel campo dell'elettroterapia e introdusse l'acqua fredda come trattamento per la febbre tifoide e per l'infiammazione polmonare. Divent\u00f2 un'autorit\u00e0 sulle malattie della laringe e dell'apparato digerente. \nTra le varie opere ha pubblicato \"Klinische Vortr\u00e4ge\" (1887-1900). In collaborazione con specialisti di primo piano ha pubblicato \"Handbuch der spediellen Pathologie und Therapie\" (diciassette volumi) ed il \"Handbuch der Allgemeine Therapie\" (quattro volumi, 1880-1884), entrambi tradotti in inglese. Ha curato con Friedrich Albert von Zenker il \"Deutsches Archiv f\u00fcr klinische Medizin\"."}
{"id": "3548804", "revid": "767487", "url": "https://it.wikipedia.org/wiki?curid=3548804", "title": "Where Sinners Meet", "text": "Where Sinners Meet \u00e8 un film del 1934 diretto da J. Walter Ruben. \u00c8 il remake di una precedente versione del lavoro teatrale di A.A. Milne, un film del 1927 diretto da William C. de Mille e interpretato da Vera Reynolds intitolato \"The Little Adventuress\".\n\"The Dover Road\", la commedia da cui fu tratto il film, venne data con successo al Bijou Theatre di Broadway, andando in scena il 23 dicembre 1921.\nProduzione.\nLa lavorazione del film, prodotto dalla RKO Radio Pictures, dur\u00f2 dal 15 febbraio ai primi di marzo 1934.\nDistribuzione.\nIl copyright del film, richiesto dalla RKO Radio Pictures, Inc., fu registrato il 18 maggio 1934 con il numero LP4723.\nDistribuito dalla RKO Radio Pictures, il film fu presentato in prima il 19 aprile, uscendo poi nelle sale cinematografiche USA il 18 maggio 1934. Nel Regno Unito, il film fu distribuito con il titolo alternativo \"The Dover Road\"."}
{"id": "3548805", "revid": "481666", "url": "https://it.wikipedia.org/wiki?curid=3548805", "title": "The Dover Road", "text": ""}
{"id": "3548806", "revid": "73843", "url": "https://it.wikipedia.org/wiki?curid=3548806", "title": "Lesioni personali colpose", "text": " \nLe lesioni personali colpose, nell'ordinamento penale italiano, sono il delitto previsto e punito dall'art. 590 del codice penale.\n\u00c8 sanzionato, alternativamente, con la pena detentiva o con la pena pecuniaria: la pena contemplata per la fattispecie base \u00e8 della reclusione fino a tre mesi o della multa fino a 309 euro; limiti edittali pi\u00f9 elevati sono previsti per le lesioni gravi (reclusione da uno a sei mesi, o multa da 123 a 619 euro) e per le lesioni gravissime (reclusione da tre mesi a due anni, o multa da 309 a 1.239 euro).\nI criteri per determinare la natura grave o gravissima delle lesioni sono fissati dall'art. 583 c.p., destinato al contempo a disporre pene pi\u00f9 elevate rispetto alle lesioni dolose di cui all'art. 582 c.p.\nSempre in relazione alle lesioni gravi e gravissime, il legislatore prevede una circostanza aggravante speciale ad effetto speciale concernente l'ipotesi in cui il fatto sia commesso con violazione delle norme per la prevenzione degli infortuni sul lavoro: in tali casi, per le lesioni gravi \u00e8 prevista la reclusione da 3 mesi a un anno o la multa da 500 a 2.000 euro; per le lesioni gravissime la reclusione da uno a 3 anni.\nVi \u00e8 poi un limite al concorso formale di reati previsto in generale dall'art. 81 c.p.: invero, nel caso di lesioni di pi\u00f9 persone, continua ad applicarsi la pena che dovrebbe infliggersi per la pi\u00f9 grave delle violazioni commesse, aumentata fino al triplo (cumulo giuridico), ma la pena della reclusione non pu\u00f2 superare i 5 anni.\nPer quanto riguarda la procedibilit\u00e0, il delitto \u00e8 punibile querela della persona offesa, salvo che nelle ipotesi di lesioni commesse con violazione delle norme per la prevenzione degli infortuni sul lavoro, o relative all'igiene del lavoro o che abbiano determinato una malattia professionale, per i quali \u00e8 perseguibile d'ufficio.\nLa competenza \u00e8 del giudice di pace per le ipotesi perseguibili a querela di parte, ad esclusione delle fattispecie connesse alla colpa professionale, nonch\u00e9 ai fatti commessi con violazione delle norme per la prevenzione degli infortuni sul lavoro o relative all'igiene del lavoro o che abbiano determinato una malattia professionale quando, nei casi anzidetti, derivi una malattia di durata fino a 20 giorni. Nelle ipotesi estranee alla competenza del giudice di pace \u00e8 competente il tribunale in composizione monocratica con citazione diretta a giudizio.\nLesioni colpose stradali.\nIn base alla disciplina in vigore fino al 2016, l'ipotesi di lesioni gravi o gravissime commesse con violazione delle norme sulla disciplina della circolazione stradale integrava una circostanza aggravante speciale ad effetto speciale, per la quale si applicava la stessa pena prevista per le corrispondenti lesioni commesse con violazione delle norme per la prevenzione degli infortuni sul lavoro. Sempre in ambito stradale, un'altra circostanza era prevista per i casi di lesioni commesse da soggetto in stato di ebbrezza alcolica con tasso alcolemico superiore a 1,5 g/l o sotto l'effetto di sostanze stupefacenti o psicotrope: la pena era della reclusione da 6 mesi a 2 anni per le lesioni gravi; da un anno e 6 mesi a 4 anni per le lesioni gravissime.\nSul punto \u00e8 intervenuto il legislatore, con legge 41/2016. In primo luogo, in caso di lesioni gravi o gravissime, la violazione delle norme sulla circolazione stradale non \u00e8 pi\u00f9 concepita come elemento circostanziale dell'art. 590, ma \u00e8 divenuto elemento costitutivo di un autonomo titolo di reato, quello appunto di \u00ablesioni personali stradali gravi o gravissime\u00bb, previsto dall'art. 590 \"bis\"; in caso di lesioni lievi, invece, la violazione di predette norme resta attratta all'ambito applicativo dell'art. 590. I limiti edittali fissati dalla nuova norma incriminatrice per la fattispecie base restano i medesimi della previgente disciplina: reclusione da 3 mesi a un anno per le lesioni gravi, pur venendo meno la pena pecuniaria alternativa a quella detentiva, e reclusione da uno a 3 anni per le lesioni gravissime.\nUn notevole inasprimento dei limiti edittali \u00e8 stato invece introdotto per i casi di lesioni commesse da soggetto in stato di ebbrezza alcolica o da soggetto in stato di alterazione psico-fisica conseguente all'assunzione di sostanze stupefacenti o psicotrope:\nQuesti ultimi limiti edittali si applicano altres\u00ec al ricorrere di una serie di violazioni stradali, ritenute particolarmente gravi, contemplate in via tassativa dal legislatore: ad esempio, eccessiva velocit\u00e0, semaforo rosso o circolazione contromano, inversione del senso di marcia in corrispondenza di incroci, curve o dossi, sorpassi in presenza d linea continua, ecc.\nIn caso di concorso di colpa, la pena \u00e8 diminuita fino alla met\u00e0, mentre il limite al cumulo giuridico \u00e8 fissato in anni sette.\nIl delitto \u00e8 perseguibile d'ufficio, con ci\u00f2 innovando la previgente disciplina; resta fermo che le lesioni lievi, rimanendo nell'ambito applicativo dell'art. 590, continuano ad essere punibili a querela della persona offesa.\nLa competenza \u00e8 attribuita al tribunale in composizione monocratica. Ci\u00f2 segna una differenza rispetto alla disciplina previgente, secondo cui la competenza era, in ogni caso, del giudice di pace: le lesioni, anche gravi o gravissime, conseguenti a violazioni della disciplina sulla circolazione stradale, rientravano invero tra le ipotesi perseguibili a querela della persona offesa e queste, a loro volta, erano assegnate alla competenza del magistrato onorario dall'art. 4, comma 1, del d.lgs. 274/2000, recante disposizioni sulla competenza penale del giudice di pace. Una volta introdotta, con l'art. 590 bis c.p., la procedibilit\u00e0 d'ufficio per le lesioni gravi e gravissime, e non essendo mutata la disciplina in tema di competenza per materia fissata dal d.lgs. 274/2000, il giudice di pace non \u00e8 pi\u00f9 competente per quelle ipotesi contemplate dalla nuova norma incrimatrice e scorporate dall'ambito applicativo dell'art. 590 c.p.: le fattispecie in materia di lesioni gravi e gravissime, sottratte alla competenza del giudice di pace, passano dunque al tribunale in composizione monocratica. Inoltre, nelle fattispecie circostanziate con pena superiore nel massimo a 5 anni, non pu\u00f2 procedersi con citazione diretta a giudizio ma \u00e8 necessario celebrare l'udienza preliminare."}
{"id": "3548807", "revid": "149485", "url": "https://it.wikipedia.org/wiki?curid=3548807", "title": "Maratona di Amsterdam", "text": "La maratona di Amsterdam (in inglese \"Amsterdam Marathon\") \u00e8 una corsa podistica che si tiene ogni anno ad Amsterdam.\nFondata nel 1975, \u00e8 considerata una delle dieci maratone pi\u00f9 importanti al mondo."}
{"id": "3548817", "revid": "86599", "url": "https://it.wikipedia.org/wiki?curid=3548817", "title": "259P/Garradd", "text": "La cometa Garradd 4, formalmente 259P/Garradd, \u00e8 una cometa periodica scoperta dall'astronomo australiano Gordon J. Garradd. La cometa \u00e8 stata scoperta il 2 settembre 2008, in seguito lo stesso Garradd ha scoperto un'immagine di prescoperta risalente al 15 luglio 2008."}
{"id": "3548822", "revid": "125168244", "url": "https://it.wikipedia.org/wiki?curid=3548822", "title": "Petru Guelfucci", "text": "Biografia.\nNato nel 1955 a Sermano, non lontano da Corte, fu figura emblematica della musica corsa. Dall'et\u00e0 di 14 anni partecip\u00f2 ad alcune manifestazioni con il gruppo folcloristico A Manella.\nNel 1973 incontr\u00f2 Jean-Paul Poletti, autore del risveglio corso degli anni '70 e con lui fond\u00f2 Canta U Populu Corsu, gruppo polifonico in lingua corsa. \nNel 1987 usc\u00ec dalla formazione e cominci\u00f2 la sua carriera solista con l'album \"Isula\" che ottenne il disco d'oro in Canada ed ebbe molto successo nella regione francofona del Qu\u00e9bec.\nEra padre dell'attrice teatrale Stella Guelfucci e del cantante Petru Santu Guelfucci."}
{"id": "3548824", "revid": "1008732", "url": "https://it.wikipedia.org/wiki?curid=3548824", "title": "2011 MD", "text": "L'asteroide 2011 MD, scoperto il 22 giugno 2011 dal Lincoln Near Earth Asteroid Research Program (LINEAR), alle 19 circa (ora italiana; ore 17 GMT) del giorno 27 giugno 2011 \u00e8 passato a soli chilometri dalla superficie terrestre, una distanza pari a circa un terzo di quella dei satelliti geostazionari. Le sue dimensioni sono stimate fra 9 e 30 metri. Al momento del massimo avvicinamento la magnitudine apparente prevista \u00e8 circa 11\nEmily Baldwin di Astronomy Now aveva osservato che, anche se l'asteroide fosse entrato nell'atmosfera terrestre, sarebbe bruciato diventando una palla di fuoco, probabilmente dando origine a pi\u00f9 piccoli meteoriti."}
{"id": "3548826", "revid": "125157636", "url": "https://it.wikipedia.org/wiki?curid=3548826", "title": "San Silvestre Vallecana", "text": "La San Silvestre Vallecana \u00e8 una corsa su strada di 10 km che si tiene a Madrid, nel quartiere di Vallecas, il 31 dicembre di ogni anno dal 1964."}
{"id": "3548831", "revid": "11959", "url": "https://it.wikipedia.org/wiki?curid=3548831", "title": "Shafi'i", "text": ""}
{"id": "3548835", "revid": "196390", "url": "https://it.wikipedia.org/wiki?curid=3548835", "title": "Giuseppe Ribera", "text": ""}
{"id": "3548844", "revid": "182396", "url": "https://it.wikipedia.org/wiki?curid=3548844", "title": "Comagena", "text": ""}
{"id": "3548847", "revid": "599013", "url": "https://it.wikipedia.org/wiki?curid=3548847", "title": "Cucina (elettrodomestico)", "text": "Con il termine cucina si intende un elettrodomestico spesso a installazione libera, utilizzato per cucinare.\nDescrizione.\nSi tratta di un combinato, che unisce un forno (elettrico o a gas) con un piano cottura, dotato di un fornello a gas, elettrico o a induzione. Il forno pu\u00f2 essere anche dotato di spiedo automatico ed un elemento riscaldante elettrico per rosolare i cibi, anche se il forno \u00e8 a gas, nonch\u00e9 di ventole che hanno la funzione di mantenere costante la temperatura.\nIl suo uso pu\u00f2 essere sia domestico, sia industriale. I prodotti pi\u00f9 moderni sono dotati di molteplici accessori, come display lcd informativi, accensione automatica dei fornelli, termometri per la temperatura, timer e ausilii per il controllo della cottura. Tutte le pi\u00f9 moderne cucine a gas sono dotate di valvola di sicurezza e sensori che riconoscono un eventuale spegnimento accidentale della fiamma, bloccando quindi l'erogazione del gas.\nStoria.\nSi tratta di una diretta evoluzione della stufa, la quale, nel corso degli anni, ha visto cambiare il combustibile con cui veniva alimentata; all'inizio quindi veniva alimentata a legna, poi a cherosene e quindi anche a gas e nelle pi\u00f9 moderne elettrica. Infatti la stessa stufa in passato veniva utilizzata sia per scaldare gli ambienti sia per cucinare, col tempo per\u00f2 ha perso la seconda funzione che viene oggigiorno coperta dalle moderne cucine."}
{"id": "3548850", "revid": "671029", "url": "https://it.wikipedia.org/wiki?curid=3548850", "title": "Basket Trapani 2010-2011", "text": "Questa voce raccoglie le informazioni riguardanti la Pallacanestro Trapani nelle competizioni ufficiali della stagione 2010-2011.\nDivise di gioco.\nIl fornitore ufficiale di materiale tecnico per la stagione 2010-2011 \u00e8 Macron.\nStagione.\nLa stagione 2010-2011 del Basket Trapani \u00e8 stata la quinta consecutiva disputata in terza serie, la terza in Serie A Dilettanti sponsorizzata Shinelco. La presidenza Massinelli conferma coach Benedetto alla guida della squadra per il secondo anno consecutivo porta anche ad un radicale cambiamento del quintetto base con l'acquisto del trio Francesco Guarino-Ariel Svoboda-Luca Bisconti (l'anno precedente protagonisti della promozione a Barcellona) da innestare con i protagonisti della stagione precedente Marco Evangelisti e Walter Santarossa.\nIl precampionato vede la squadra granata impegnata in due amichevoli con l'Igea Barcellona e con i turni preliminari di Coppa Italia dove supera Patti ed Agrigento nel raggruppamento siciliano e successivamente eliminata da Latina nel secondo raggruppamento.\nAd un inizio di campionato interlocutorio, la sconfitta di Ruvo di Puglia, seguono cinque vittorie consecutive contro Anagni, Palestrina, Bisceglie, Ostuni e Latina, fino alla sconfitta di Rieti. La restante parte del girone d'andata fu caratterizzato risultati sportivi altalenanti che vide la Shinelco Trapani vincere con Massafra e Potenza, perderne due consecutive con Matera e Ferentino, sconfiggere Agrigento ma perdere a Patti e concludere il girone d'andata con le vittorie di S.Antimo e Molfetta.\nMa proprio prima la partita interna con S.Antimo si manifestarono i primi segnali dalle difficolt\u00e0 economiche che la societ\u00e0 incominci\u00f2 ad avere (stipendi non pagati) che comunque non disunirono la squadra: \"Il 18 dicembre con i sei senior ci chiudiamo dentro una stanza e decidiamo di andare avanti. Nonostante tutto, nonostante le difficolt\u00e0. Con passione. Se qualcuno se ne fosse voluto andare, quello sarebbe stato il momento. Non se ne \u00e8 andato nessuno. Avevamo fatto una scelta. Con tutte le conseguenze del caso\" ricorda Benedetto in una intervista.\nCon il Basket Trapani al terzo posto in classifica incominci\u00f2 il girone di ritorno con un filotto di sette vittorie consecutive: Ruvo di Puglia, Anagni, Palestrina, Bisceglie, Ostuni, Latina e Rieti. Ci\u00f2 permise la squadra granata di raggiungere e superare in classifica la lanciatissima Ruvo di Puglia fino alla inaspettata sconfitta di Massafra. Da l\u00ec in poi cinque vittorie (Potenza, Matera, Agrigento, Sant'Antimo e Molfetta) e due sconfitte (Ferentino e Patti) che portarono ad un testa a testa con Ostuni fino al termine della stagione regolare. Con una formazione limitata nei cambi (le difficolt\u00e0 economiche non permisero un rinforzamento del roster) il campionato termin\u00f2 con la prima posizione nel Girone B e la qualificazione ai play-off.\nNella semifinale Trapani super\u00f2 una coriacea Sant'Antimo per 3 a 2 raggiungendo la Leonessa Brescia in finale ma venendo sconfitta per 3-0. Successivamente si riscatt\u00f2 guadagnando la Legadue in gara 3 nella serie finale contro Ostuni.\nI successivi sviluppi extra agonistici portarono a complicazioni per l'iscrizione alla nuova lega: l'Assemblea di Legadue del presidente Bonamico respinse l'iscrizione della societ\u00e0 granata, bocciatura confermata dall'Alta Corte di Giustizia del Coni per i parametri di bilancio non corretti rilevati dalla \"Comtec\", organo di controllo federale. La querelle estiva si concluse con il cambio di propriet\u00e0 della societ\u00e0 acquistata dall'imprenditore di origine trapanese \"Pietro Basciano\" e la decisione della FIP di retrocedere di tre categorie la societ\u00e0 con la relativa iscrizione alla Divisione Nazionale C (ex C Dilettanti)."}
{"id": "3548856", "revid": "1543377", "url": "https://it.wikipedia.org/wiki?curid=3548856", "title": "Congettura di Szpiro", "text": "Nella teoria dei numeri, la congettura di Szpiro riguarda la relazione esistente tra il \"conduttore\" e il \"discriminante\" di una curva ellittica. In una forma generale, \u00e8 equivalente alla ben nota congettura abc. Prende il nome da Lucien Szpiro che la formul\u00f2 negli anni ottanta.\nLa congettura afferma che, dato \u03b5&gt; 0, esiste una costante \"C\"(\u03b5) tale che per ogni curva ellittica \"E\" definita su Q con discriminante minima \u0394 e conduttore \"f\", abbiamo:\nLa congettura di Szpiro modificata afferma che, dato \u03b5&gt; 0, esiste una costante \"C\"(\u03b5) tale che per ogni curva ellittica \"E\" definita su Q con invarianti \"c\"4, \"c\"6 e conduttore \"f\", abbiamo:"}
{"id": "3548866", "revid": "176990", "url": "https://it.wikipedia.org/wiki?curid=3548866", "title": "Migdonia (Macedonia Centrale)", "text": "Migdonia () \u00e8 un ex comune della Grecia nella periferia della Macedonia Centrale di 7.239 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Oraiokastro.\nLocalit\u00e0.\nMigdonia \u00e8 suddiviso nelle seguenti comunit\u00e0:"}
{"id": "3548868", "revid": "339392", "url": "https://it.wikipedia.org/wiki?curid=3548868", "title": "Three Keys of Death", "text": ""}
{"id": "3548870", "revid": "1100311", "url": "https://it.wikipedia.org/wiki?curid=3548870", "title": "Diego Alberto Morales", "text": "Carriera.\nClub.\nDopo aver giocato nel Chacarita Juniors, nel 2010 si trasferisce al Tigre.\nNazionale.\nNel 2011 debutta con la Nazionale argentina."}
{"id": "3548872", "revid": "254059", "url": "https://it.wikipedia.org/wiki?curid=3548872", "title": "Storia di Castel Goffredo", "text": "La storia di Castel Goffredo, comune italiano situato nell'Alto Mantovano al confine con la provincia di Brescia, inizi\u00f2 nella prima met\u00e0 del III millennio a.C., anche se il centro abitato attuale fu fondato in et\u00e0 romana (I secolo d.C.) per poi svilupparsi nel corso dei secoli successivi. In epoca altomedievale la storia della citt\u00e0 fu strettamente legata al controllo delle potenti famiglie dei Visconti, dei Della Scala e della Repubblica di Venezia. Ma la storia della citt\u00e0 resta indissolubilmente legata ai Gonzaga, che la governarono per 400 anni. Feudo autonomo dal 1444 al 1602 con il primo marchese Alessandro Gonzaga, qui nel 1511 con Aloisio Gonzaga ebbero origine i rami cadetti dei \"Gonzaga di Castel Goffredo, Castiglione e Solferino\" e il ramo minore dei \"Gonzaga di Castel Goffredo\", che si estinse nel 1593. Castel Goffredo divenne una delle storiche capitali gonzaghesche, antesignana di altre piccole capitali da Castiglione a Sabbioneta, grazie al suo impianto urbanistico del 1480, dotato di una rigorosa maglia ortogonale. Con l'avvento di Napoleone Bonaparte il comune fece parte della Repubblica Cisalpina e, dopo la sua caduta, del Regno Lombardo-Veneto; nel 1861 venne infine unito al Regno d'Italia seguendone le successive vicende storiche.\n\u00c8 noto come la \"citt\u00e0 della calza\" per la presenza di numerose industrie di calzetteria maschile e soprattutto femminile.\nOrigini del nome.\nSull'origine del toponimo composto da \"castrum\" (fortificazione) e da un imprecisato \"Goffredo\" (dal germanico \"Gottfried\" che significa \"in pace con Dio\"), ci sono diverse ipotesi. Molti studiosi hanno cercato di trovarne il significato preciso.\nDocumenti antichi.\nUn decreto imperiale del 1164 di Federico I identifica cos\u00ec Castel Goffredo: \"Curtem de Runco Sigifredi cum castro et ecclesia\", significando cos\u00ec che la seconda parte del nome sia derivato da \"Sigifredi\".\nIn un documento datato agosto 1192 e firmato dall'imperatore Enrico VI, si parla di \"Castrigufredi\".\nGi\u00e0 il poeta Matteo Bandello (1554) nella sua opera in versi \"Canti XI\" composta proprio a Castel Goffredo mentre era ospite del marchese Aloisio Gonzaga, faceva riferimento ad un nome di persona, Gioffredo: \u00ab\u2026 giunsi al castel c'ha di Gioffredo il nome\u00bb.\nStudi.\nIl primo a occuparsi del significato di \"Goffredo\" fu Carlo Gozzi, che nel 1810 azzard\u00f2 alcune ipotesi, ma senza giungere a una conclusione certa: Goffredo di Buglione, Goffredo il Gobbo marito di Matilde di Canossa, Goffredo Malaterra, Goffredo da Viterbo o Goffredo di Vend\u00f4me.\nLo storico Francesco Bonfiglio, sulla base di alcune ricerche storiche effettuate intorno al 1920, farebbe risalire il nome della citt\u00e0 a un documento datato 8 luglio 1107 nel quale si parla di \"Castello Vifredi\" (o \"Castrum Vifredi\"). Negli atti di un convegno del 2009 si avanza l'ipotesi che il \"Vifredi\" citato in questo documento del 1107 sia riferito al conte di Piacenza Vifredo VI.\nStudi recenti (2010) farebbero risalire il nome \"Vifredi\" a un adattamento fonetico e grafico invalso nel Medioevo, che vorrebbe trasformato \"Vifredus\" in \"Guifredus\" e quindi in \"Guffredus\".\nUn'altra ipotesi rimanda il nome \"Goffredo\" al conte e vescovo di Brescia Goffredo di Canossa (X secolo), prozio della contessa Matilde, che teneva estesi possedimenti nell'area e che volle fondare \"Castrum Guffredi\" per la difesa delle sue possessioni; o a un Goffredo confaloniere (o Goffredo Confalonieri) di Medole, investito di immobili a Castel Goffredo l'8 luglio 1230 dal vescovo di Mantova Pellizzario.\nNelle carte antiche il paese \u00e8 citato con nomi diversi: \"Kastelo Gifredo\", \"Castel Giufr\u00ecdo\", \"Castel Zanfr\u00ecdo\", \"Castel Zanfr\u00ecso\", \"Castro Grifedo\", \"Castriguffredi\", \"Castri Gufregi\", \"Castel Zufr\u00e8\", \"Castel Giufr\u00e8\", \"Castro Giuffredo\". E ancora, \"Castel Sufr\u00e8\" nel quale l'etimologia latina \"suffere\" porta al nome \"castrum suffers\", che significa \"castello forte\", resistente, quindi a \"Castello Suffr\u00e8\" o \"Zuffr\u00e8\". L'esatta grafia del nome \u00e8 \"Castel Goffredo\", anche se anticamente e attualmente viene spesso scritto \"Castelgoffredo\" o \"CastelGoffredo\".\nEt\u00e0 antica.\nAlcuni reperti archeologici (tre cuspidi di freccia, un pugnale in selce e frammenti umani) rinvenuti in area archeologica Rassica, hanno permesso di ipotizzare una frequentazione umana nel territorio di Castel Goffredo, ricco d'acqua, a partire gi\u00e0 dall'et\u00e0 del bronzo. Nel corso del Bronzo Medio (1600-1300 a.C.) Castel Goffredo fu interessato dal modello insediativo di tipo terramaricolo. Nel 1890 durante uno scavo sulla riva sinistra del torrente Tartaro nell'area archeologica Rassica, a sud-est dell'abitato, venne scoperta una terramara su un piccolo dosso.\nLa zona \u00e8 stata interessata anche dalla colonizzazione etrusca, testimoniata dal ritrovamento di importanti reperti di uso quotidiano (tazze e brocche per l'acqua). Anche la presenza celtica nella zona \u00e8 confermata dal rinvenimento nel 1980 di due sepolture e di un frammento di spada in ferro.\nAlcune are votive e una lapide sepolcrale trovate a Castel Goffredo e conservate al Museo civico di Brescia, fanno inoltre ritenere un insediamento in epoca romana (I secolo d.C.). Tra i reperti spicca la cosiddetta \"stele funeraria di Publius Magius Manius\" rinvenuta a Casalpoglio, una testimonianza archeologica tra le pi\u00f9 ragguardevoli che mai siano state scoperte nel mantovano occidentale. Questo il testo dell'iscrizione:\nQuest'area, appartenente alla zona dell'Alto Mantovano infatti venne interessata dalla centuriazione del territorio di Mantova. Di questo periodo \u00e8 la scoperta nel 1989, accanto all'Oratorio di San Michele Arcangelo, di tracce di una necropoli romana, con pezzi in ceramica, bronzo, tessere di mosaico e monete. Sulla romanizzazione del centro storico, alcuni studiosi suppongono che questo fosse diviso in dodici isolati e caratterizzato da cardini e decumani e che all'intersezione del \"cardo massimo\" e \"decumano massimo\" fosse posto il \"forum\", oggi rappresentato da Piazza Mazzini. Anche la presenza dei Longobardi \u00e8 data da ritrovamenti di bassorilievi marmorei in frazione Bocchere e da un marmo lavorato con cornici e stella esagonale nell'Oratorio di San Michele Arcangelo in frazione Zecchini.\nEt\u00e0 medievale.\nAlla caduta dei Longobardi, intorno all'anno 800, Castel Goffredo si trov\u00f2 a fare parte del distretto di Sirmione che si estendeva fra Chiese e Mincio e fino al 1115 appartenne alla contea di Brescia.\nLa pi\u00f9 importante testimonianza della presenza dell'abitato \u00e8 data da un documento datato 8 luglio 1107 nel quale la contessa Matilde, vedova di Ugone conte di Desenzano, fece una cospicua donazione di beni al monastero benedettino di San Tommaso di Acquanegra: in esso vengono citati alcuni luoghi dell'Alto Mantovano e della Bassa Bresciana orientale, tra i quali \"Castello Vifredi\". A quel tempo (fra il 900 e il 1000) risale l'origine della prima fortificazione della citt\u00e0 chiamata \"Castellum vetus\", \"Castelvecchio\", comprendente anche il castello, ora scomparso. Successivamente, dal 1115 al 1190 circa, appartenne ai conti Longhi, nobile famiglia di Desenzano che estendeva le sue propriet\u00e0 dal lago d'Iseo al basso Chiese. Banditi da Federico II, i conti Longhi perdettero il loro potere e verso il 1254 i comuni di Brescia e di Mantova stabilirono i confini dei loro territori.\nNel XIII secolo la citt\u00e0 fu assediata da Ezzelino da Romano, dai Della Scala di Verona e dai Visconti di Milano. In quel tempo Mantova stava evolvendo verso la signoria e nel 1272 prese il potere la famiglia Bonacolsi con Pinamonte. Il casato giunse al culmine del suo prestigio il 16 agosto 1328 con la presa di Mantova, quando Luigi I Gonzaga, appoggiato da Cangrande I della Scala, prese il potere ferendo a morte l'ultimo dei Bonacolsi: Rinaldo detto \"Passerino\".\nI Gonzaga.\nQuando Brescia non fu in grado di assicurare la sua difesa, Castel Goffredo si diede lo statuto di libero comune. Quindi, il 20 settembre 1337, la popolazione prefer\u00ec porsi sotto la protezione di Luigi I Gonzaga, primo capitano del popolo di Mantova, con atto pubblico del notaio Giacomino Gandolfi. Inizi\u00f2 cos\u00ec il dominio della signoria gonzaghesca, destinato a protrarsi fino al 1707. Primo vicario con poteri civili e militari fu Ambrogio de Ferrari, che risiedeva nel Torrazzo, mentre gli uffici erano collocati nel palazzo vicino.\nNel 1348, allo scoppio della guerra dei Gonzaga contro Visconti, Scaligeri ed Estensi, il duca di Milano Luchino Visconti tolse le terre di confine a Mantova e Castel Goffredo rimase sotto Milano sino al 1404. Per un breve periodo, dal 1426 al 1431, il comune pass\u00f2 alla Repubblica di Venezia per poi tornare sotto Gianfrancesco Gonzaga, V Capitano del popolo di Mantova, nel 1431. Per la seconda volta, dal 1439 al 1441, fu governato dalla Serenissima Repubblica di Venezia e nel 1441 pass\u00f2 definitivamente a Gianfrancesco Gonzaga, primo marchese di Mantova che, firmando la Pace di Cremona (o Pace di Cavriana), accett\u00f2 l'acquisizione dei territori di Castel Goffredo, Castiglione delle Stiviere, Solferino, Redondesco e Canneto sull'Oglio. Queste nuove terre, nella geografia gonzaghesca, furono chiamate \"mantovano nuovo\". Con la morte di Gianfrancesco nel 1444 si ebbe la prima divisione dello Stato mantovano. Nel suo testamento egli lasci\u00f2 al terzo figlio, il marchese Alessandro, discepolo di Vittorino da Feltre, il dominio di molti borghi mantovani e di Castel Goffredo come feudo imperiale autonomo da Mantova. Nacque cos\u00ec il Marchesato di Castel Goffredo.\nIl Marchesato di Castel Goffredo.\nAd Alessandro Gonzaga si deve l'ampliamento del borgo e l'edificazione di una seconda cinta muraria di difesa. Eman\u00f2 uno statuto chiamato \"Alessandrino\" contenente norme amministrative per il suo feudo e che rimase in vigore fino al 1796. Istitu\u00ec inoltre, il 1\u00ba luglio 1457, il mercato del gioved\u00ec e la fiera di San Luca. Alessandro mor\u00ec senza figli nel 1466 lasciando i suoi possedimenti al fratello Ludovico II, secondo marchese di Mantova detto \"il Turco\". Il giurista Anselmo Folengo venne nominato vicario dei Gonzaga. Al 1468 risale l'istituzione di una banca di prestito gestita da Leone Ebreo, soppressa nel 1477 a causa degli alti tassi di prestito praticati. Ma il banco, sotto la protezione dei Gonzaga, prosegu\u00ec la sua attivit\u00e0 fino alla caduta del ducato mantovano (1707). Nel 1475 Francesco Prendilacqua ricopr\u00ec l'incarico di vicario dei Gonzaga. Dal 1478 al 1479, per successione testamentaria di Ludovico II, governarono congiuntamente i figli Rodolfo e Ludovico, vescovo di Mantova. Nel 1480 fu affidato all'architetto militare Giovanni da Padova l'incarico di potenziare le mura difensive e la costruzione del rivellino.\nEt\u00e0 moderna.\nIl vescovo Ludovico e il fratello Rodolfo divisero i loro beni: il feudo di Castel Goffredo, assieme a Ostiano e Redondesco, rimase a Ludovico, che govern\u00f2 dal 1479 al 1511.\nAlla scomparsa di Ludovico nel 1511, dopo una lunga disputa presso la corte imperiale, lo stato di Castel Goffredo, Castiglione e Solferino pass\u00f2 al nipote marchese Aloisio (o Luigi Alessandro).\nCostituzione della parrocchia.\nNon si conosce l'anno di costituzione della parrocchia di Castel Goffredo: un documento del secondo decennio del Cinquecento riferisce che il decano mantovano Guidone di Bagno si dice rettore della chiesa parrocchiale di Santa Maria di Castel Goffredo in Diocesi di Brescia. Sino al 1785, anno in cui l'imperatore Giuseppe II ordin\u00f2 l'aggregazione alla Diocesi di Mantova, la parrocchia appartenne alla diocesi bresciana.\nLa corte gonzaghesca e la visita di Carlo V.\nIniziava con Aloisio il marchesato di Castel Goffredo del ramo minore dei \"Gonzaga di Castel Goffredo\". Egli fece del suo palazzo la sede di una corte sfarzosa, la quale ospit\u00f2 personaggi illustri, tra cui il capitano imperiale Luigi Gonzaga \"Rodomonte\", il poeta Pietro Aretino nel 1536, dal 1538 al 1541 lo scrittore Matteo Bandello (protetto da Isabella d'Este, qui conobbe Lucrezia Gonzaga di Gazzuolo, che divenne la sua musa ispiratrice e della quale si innamor\u00f2), il condottiero Cesare Fregoso, Costanza Rangoni e i loro figli, Paolo Battista Fregoso militare parente di Cesare, l'ambasciatore Antonio Rincon e lo studioso di chiromanzia frate Patrizio Tricasso da Ceresara.\nAffreschi della scuola di Giulio Romano rimangono nella loggia del suo palazzo, testimonianze pittoriche importanti di quel periodo. Nel 1516 transit\u00f2 per Castel Goffredo l'imperatore Massimiliano I d'Asburgo mentre inseguiva le truppe francesi e un altro imperatore, Carlo V, fu ospite della corte di Castel Goffredo il 28 giugno 1543. Ottenne le chiavi della fortezza e ripart\u00ec il giorno seguente. In un manoscritto anonimo si legge:\nCarlo V era in viaggio da Busseto, dove incontr\u00f2 papa Paolo III, verso Trento e si intrattenne nel Castello di Canneto con Ferrante Gonzaga, con il cardinale Ercole Gonzaga e con Margherita Paleologa, per legittimare a suo figlio Francesco la duplice investitura nei titoli di Duca di Mantova e Marchese del Monferrato, oltre a concordare le sue future nozze con Caterina, nipote dell'imperatore. Nel 1543 in alcune localit\u00e0 nello Stato gonzaghesco (Castel Goffredo, Gonzaga e Viadana) si manifestarono le prime teorie luterane, che misero preoccupazione nel cardinale Ercole Gonzaga, vescovo di Mantova.\nAlla morte di Aloisio nel 1549, subentr\u00f2 il primogenito Alfonso Gonzaga ed il governo del marchesato tocc\u00f2 alla madre Caterina Anguissola (m. 1550), tramite il cognato Giovanni Anguissola e fino al 1558. Alfonso, ottenuta la nomina imperiale nel 1559, risiedette in Spagna fino al 1564 e govern\u00f2 il suo feudo a partire dal 1565. L'8 maggio 1568, chiam\u00f2 da Mantova la famiglia ebrea Norsa affinch\u00e9 continuasse l'attivit\u00e0 di prestito e istituisse un Monte di Piet\u00e0. Fu creata anche la sinagoga collocata nell'attuale vicolo Remoto. In quell'anno si registr\u00f2 pure la costituzione a Castel Goffredo, come in altre localit\u00e0 del mantovano, del Monte di Piet\u00e0, che affianc\u00f2 l'attivit\u00e0 degli ebrei, ma a condizioni pi\u00f9 vantaggiose e oper\u00f2 sino al 1799. Castel Goffredo nel 1580 ricevette la visita pastorale dell'arcivescovo san Carlo Borromeo, con lo scopo di vedere applicate le risoluzioni adottate nel Concilio di Trento. Il 6 maggio 1592 Alfonso venne assassinato per motivi ereditari alla Corte Gambaredolo da otto sicari del nipote Rodolfo di Castiglione, fratello di San Luigi, che per farsi gesuita aveva rinunciato al marchesato. Rodolfo domin\u00f2 in Castel Goffredo con il terrore e commise crudelt\u00e0 di ogni genere. Fu ucciso il 3 gennaio 1593 con un colpo di archibugio da Michele Volpetti durante una congiura di popolo sostenuta dalla \"Magnifica Comunit\u00e0\" castellana, mentre si recava alle funzioni religiose nella chiesa prepositurale di Sant'Erasmo accompagnato dalla moglie Elena e dalla figlia Cinzia.\nDelle vicende legate al duplice assassinio dei marchesi Alfonso e Rodolfo Gonzaga si occup\u00f2 Rudolf Coraduz von und zu Nu\u00dfdorf, in veste di commissario imperiale. Da dirimere anche la contesa sulla successione al marchesato di Castel Goffredo, conteso dal fratello Francesco Gonzaga di Castiglione e dal duca di Mantova Vincenzo I Gonzaga. Coraduz si rec\u00f2 a Mantova il 18 aprile 1595, dove venne accolto alla corte dei Gonzaga con grandi onori. Il 29 aprile si trov\u00f2 a Castel Goffredo per constatare di persona la situazione della fortezza e assumere direttamente informazioni sugli avvenimenti. Segu\u00ec una breve visita al marchese di Castiglione Francesco, per sentire le sue ragioni e riferire il risultato dei colloqui alla corte imperiale. Coraduz quindi fece ritorno a Praga.\nIl successore Francesco Gonzaga (Rodolfo non ebbe figli maschi), non divent\u00f2 signore di Castel Goffredo a causa di una lunga disputa presso la corte imperiale che nel 1602 riconobbe il dominio al IV duca di Mantova Vincenzo I Gonzaga. Si concluse cos\u00ec la storia della localit\u00e0 come feudo autonomo gonzaghesco, oltre che signoria dei \"Gonzaga di Castel Goffredo\".\nSotto il Ducato di Mantova.\nIl territorio dello Stato fu oggetto di un'aspra contesa presso l'imperatore Rodolfo II tra il marchese di Castiglione e il duca di Mantova. Nel 1602 Lorenzo da Brindisi venne incaricato dall'imperatore di farsi ambasciatore presso il duca di Mantova Vincenzo I Gonzaga affinch\u00e9 restituisse il feudo al marchese di Castiglione. La mediazione fall\u00ec. Il 20 giugno 1602, alla presenza del governatore di Milano Pedro Enr\u00edquez de Acevedo e a quella del vescovo di Cremona Cesare Speciano, venne siglato l'accordo tra il duca di Mantova Vincenzo I e il cugino Francesco Gonzaga, marchese di Castiglione, per la cessione della fortezza di Castel Goffredo a favore di Mantova contro lo scambio delle terre di Medole in favore di Francesco Gonzaga. L'accordo pose fine alla lunga vertenza per la successione della fortezza, avvenuta dopo l'assassinio del marchese Rodolfo Gonzaga. Castel Goffredo fu annesso definitivamente al ducato di Mantova con decreto del 1603 e ne condivise la sorte fino al 1707. Alla calata degli imperiali dalla Germania, la fortezza di Castel Goffredo fu momentaneamente riconquistata dai veneziani, tra il 1629 e il 1630, anno in cui fu colpito dalla peste, che decim\u00f2 i due terzi della sua popolazione, passando da 2.450 a 1.630 abitanti. Nel 1707 i francesi lasciarono l'Italia e cedettero la Lombardia all'imperatore d'Austria Giuseppe I, sebbene Mantova fosse ancora governata dai Gonzaga: Ferdinando Carlo di Gonzaga-Nevers, decimo e ultimo duca di Mantova, perdette lo Stato gonzaghesco e mor\u00ec a Padova il 5 luglio 1708. Termin\u00f2 cos\u00ec la dominazione dei Gonzaga, durata ininterrottamente quattro secoli.\nL'occupazione austriaca determin\u00f2 la requisizione dei magazzini di rifornimenti nella citt\u00e0 e fra il 1705 e il 1706 soldati austriaci saccheggiarono Castel Goffredo, tenendo in ostaggio anche alcuni abitanti. Il 3 luglio 1735 Carlo Emanuele, re di Sardegna e duca di Savoia, arriv\u00f2 fino a Castel Goffredo e prese possesso della fortezza. Nel 1796 Napoleone Bonaparte spinse gli austriaci oltre il Mincio e nel 1797 l'Austria cedette la Lombardia ai francesi. Il 13 maggio Castel Goffredo fu occupata dalle truppe francesi. Alla fine del Settecento il colonnello Giacomo Acerbi inizi\u00f2 la coltivazione del baco da seta e apr\u00ec, attigui al suo palazzo, una filanda e un filatoio con l'approvazione del governo austriaco.\nSi susseguirono i governi austriaci nel 1799, francesi dal 1801 al 1814 e di nuovo austriaci fino al 1866.\nNel 1817 fu costruito dal comune l'attuale cimitero, utilizzando nella cinta materiale proveniente dal disfacimento delle mura del paese.\nIntorno al 1840 Giuseppe Acerbi inizi\u00f2 un esperimento importante: l'allevamento autunnale dei bachi da seta nella sua tenuta \"La Palazzina\". Nello stesso periodo un altro castellano, Bartolomeo Riva, presso la sua residenza estiva di \"Corte Palazzo\", diede vita alla coltura del baco su scala industriale, sul modello francese della bigattaia di Camille Beauvais. Nel 1846 Castel Goffredo contava sul suo territorio tre filande e quattro filatoi, che rappresentavano l'embrione del futuro distretto tessile.\nEt\u00e0 contemporanea.\nNei giorni precedenti la battaglia di Goito (30 maggio 1848), fu illustre ospite di Bartolomeo Riva a Castel Goffredo il duca di Savoia Vittorio Emanuele, futuro re d'Italia. Nello stesso anno l'avversione al regime austriaco port\u00f2 alla costituzione a Castel Goffredo di un gruppo clandestino di mazziniani, tra i quali Giovanni Acerbi e Omero Zanucchi, arrestato assieme ad altri dodici compaesani. \u00c8 del 1848 la delibera comunale per la realizzazione dell'illuminazione elettrica, con la messa in opera di opportuni fanali.\nNel 1859 l'esercito austriaco, incalzato dai franco-piemontesi, fu costretto a ritirarsi verso il Mincio e le alture di Solferino, San Martino e Cavriana. Castel Goffredo fu teatro della battaglia di Solferino e San Martino e vide schierato il terzo corpo d'armata francese al comando del generale Fran\u00e7ois Certain de Canrobert, diretto con i suoi uomini a Medole, dove si combatt\u00e9 una delle battaglie pi\u00f9 cruente (battaglia di Medole).\nIl 24 giugno, alle 7 del mattino, la fortezza di Castel Goffredo, ancora occupata da un avamposto della cavalleria austriaca, fu liberata dal generale francese Pierre Hippolyte Publius Renault appoggiato dagli uomini del generale Jean-Pierre-Fran\u00e7ois Jannin che, abbattendo il portone in legno della Porta di Sopra con gli zappatori del genio, penetrarono all'interno del paese liberandolo dai nemici. L'episodio ebbe anche un importante testimone, l'inviato di guerra Charles Poplimont, che durante il suo soggiorno, visit\u00f2 Castel Goffredo ed ebbe modo di informarsi direttamente sulla storia e il lavoro e sped\u00ec al suo giornale un sintetico resoconto. Dopo la battaglia di Solferino, l'ospedale di Castel Goffredo diede assistenza ai feriti che vi affluivano.\nA seguito della ristrutturazione delle province italiane, nel 1859 Castel Goffredo fu inserita nel Circondario di Castiglione delle Stiviere, mandamento III di Asola e istituita in loco a dicembre la caserma dei Carabinieri.\nIl 1860 vide un illustre cittadino di Castel Goffredo, Giovanni Acerbi, partecipare a fianco di Garibaldi nella prima spedizione dei Mille, con il grado di intendente generale. \u00c8 di questo periodo l'inizio dello smantellamento della citt\u00e0-fortezza, che lasci\u00f2 spazio alla concezione di \"citt\u00e0 aperta\", senza mura e fortificazioni. La citt\u00e0 entr\u00f2 a fare parte del Regno d'Italia nel 1861 e perse col tempo i connotati di citt\u00e0-fortezza, a seguito delle demolizioni avviate nel Settecento, pur mantenendo intatte ancora tre porte di accesso e sei torrioni. Venne anche istituito il mercato delle gallette o bozzoli e l'attuazione della pesa pubblica. Nei giorni 27, 28 e 29 aprile 1862 Giuseppe Garibaldi fu ospite del patriota Giovanni Acerbi e inaugur\u00f2 in paese il tiro al bersaglio. Nel 1867 il comune di Castel Goffredo deliber\u00f2 il distacco dalla provincia di Brescia e l'aggregazione alla provincia di Mantova, di nuova istituzione.\nIl 1\u00ba gennaio 1871 si costitu\u00ec anche a Castel Goffredo la Societ\u00e0 operaia di mutuo soccorso, con lo scopo di sopperire alle carenze dello stato sociale e aiutare cos\u00ec i lavoratori. Nel 1872 venne istituito il carnevale di Castel Goffredo, tra i pi\u00f9 antichi d'Italia, imperniato sulla figura di Re Gnocco.\nCitt\u00e0 della calza.\nTra il XIX e il XX secolo inizi\u00f2 il processo di industrializzazione della cittadina, che port\u00f2 Castel Goffredo a diventare la \"capitale della calza\". La prima pietra fu quella dell'azienda fondata nel 1925: il calzificio NO.E.MI. (sigla dei cognomi dei fondatori), destinato a segnare la storia dell'industria e dell'economia locale, in due anni arriv\u00f2 ad impiegare 50 dipendenti.\nIl 19 settembre 1926 fu assassinato dai fascisti il maestro cattolico Anselmo Cessi, in occasione del Giubileo del 2000 venne annoverato da Giovanni Paolo II fra i \"martiri del nostro tempo\". Nel 2018 il Comune di Castel Goffredo ha dedicato al maestro un monumento nell'omonima via, opera dello scultore mantovano Andrea Jori.\nTra il 1930 e il 1933, Castel Goffredo fu interessata dalla tranvia Medole-Casaloldo, il cui scopo era collegare direttamente Desenzano e il lago di Garda con Brescia, Mantova, Cremona e Piacenza: la linea avrebbe permesso al paese di uscire dall'isolamento. Dopo la seconda guerra mondiale Castel Goffredo ha avuto un grande sviluppo economico divenendo un centro industriale di primaria importanza per l'industria tessile, grazie alla consistente produzione di calze, collant e filati. \u00c8 sede del distretto industriale tessile numero 6, composto da 15 comuni mantovani, bresciani e cremonesi.\nDal 1987 fa parte dei \"100 Comuni della Piccola Grande Italia\". Dal 1993 \u00e8 gemellato con Pirano, con il quale sono stati consolidati diversi scambi culturali.\nHa acquisito il titolo di citt\u00e0, ottenuto con il D.P.R. del 27 settembre 2002.\nStoria dello stemma.\nLo stemma pi\u00f9 antico, risalente al 1534 al tempo del marchesato di Castel Goffredo, raffigura una \"torre merlata, sormontata dalla croce, con porta e due finestre\" e intorno la scritta \"Castel Guyfredo\". Forse fu concesso con pergamena dal primo marchese Aloisio Gonzaga.\n\u00c8 datato 1681 l'emblema fatto dipingere sulla cantoria dell'organo all'interno della chiesa prepositurale di Sant'Erasmo. Nel 1688 ne compare uno in marmo, simile a quello sopracitato, che fu collocato sull'altare del Crocefisso in Sant'Erasmo. Nel 1725 venne ricamato su un piviale, conservato nella stessa chiesa. La raffigurazione dello stemma \u00e8 visibile anche in due documenti del 1738 e del 1779 conservati nell'archivio storico del comune, nei quali le torri sono unite e i merli ghibellini raggruppati. Nel 1812 apparve nella sala del teatro del Palazzo Municipale, con una novit\u00e0 rispetto allo scudo originario: venne aggiunta l'acqua di un fossato e agli inizi del Novecento, arricchito di una bandiera spiegata."}
{"id": "3548873", "revid": "767487", "url": "https://it.wikipedia.org/wiki?curid=3548873", "title": "Neapoli (Macedonia Centrale)", "text": "Neapoli () \u00e8 un ex comune della Grecia nella periferia della Macedonia Centrale di 30.279 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Neapoli-Sykies."}
{"id": "3548875", "revid": "787565", "url": "https://it.wikipedia.org/wiki?curid=3548875", "title": "Loris Annibaldi", "text": "Biografia.\nNacque a Offida, provincia di Ascoli Piceno, l'11 marzo 1912, figlio di Giovanni e Gina Ciarrocchi.\nStabilitosi a Torino consegu\u00ec la laurea in medicina presso la locale Universit\u00e0, lavorando anche come assistente presso l'Istituto di urologia. Nell'aprile 1938 fu ammesso a frequentare, come Allievo Ufficiale medico di complemento, la Scuola di Applicazione di Sanit\u00e0 di Firenze, da cui usc\u00ec in qualit\u00e0 di aspirante ufficiale nell'agosto successivo. Assegnato al 2\u00ba Reggimento artiglieria da campagna nel settembre dello stesso anno fu promosso sottotenente, e collocato in congedo nel gennaio 1939. Richiamato in servizio poco tempo dopo fu assegnato al 53\u00ba Reggimento fanteria \"Umbria\" dove rimase fino al febbraio 1940, quando fu trasferito al 4\u00ba Reggimento bersaglieri.\nMobilitato all'atto dell'entrata in guerra dell'Italia, il 10 giugno 1940, partecip\u00f2 alle operazioni sul fronte occidentale contro la Francia. Dopo l'inizio della operazioni belliche contro la Grecia, sbarc\u00f2 a Durazzo (Albania) l'8 novembre dello stesso anno, ed assegnato al XXXI Battaglione bersaglieri, partecip\u00f2 attivamente ai combattimenti.\nDal 12 al 21 novembre si distinse nella zona di Ersek\u00eb, a Quota 1431 ed a Quota 1464, aiutando a curare ed a sgomberare dalle prime linee i feriti, ed esponendosi a rischi personali. Rimasto gravemente ferito per medicare un bersagliere, rifiut\u00f2 di arrendersi difendendosi con il lancio di bombe a mano fino a che non cadde colpito a morte. Per onorarne la memoria, nel 1953 fu decretata la concessione della Medaglia d'oro al valor militare.\nIn quello stesso anno gli venne intitolato il Centro Ospedaliero di Milano, e successivamente la sua citt\u00e0 natale gli ha intitolato una via e il locale ospedale."}
{"id": "3548876", "revid": "767487", "url": "https://it.wikipedia.org/wiki?curid=3548876", "title": "Panorama (Macedonia Centrale)", "text": "Panorama () \u00e8 un ex comune della Grecia nella periferia della Macedonia Centrale di 14.556 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Pylaia-Chortiatis."}
{"id": "3548877", "revid": "125154542", "url": "https://it.wikipedia.org/wiki?curid=3548877", "title": "Incidente aereo del monte Terminillo", "text": "L'incidente aereo del monte Terminillo fu un incidente aereo avvenuto il 13 febbraio 1955. Il DC-6 della compagnia di bandiera belga Sabena si schiant\u00f2 contro il costone dell'Acquasanta alle pendici del monte Terminillo vicino a Rieti. Tutte le 29 persone a bordo perirono nell'incidente. Tra le vittime c'era anche Marcella Mariani, attrice gi\u00e0 Miss Italia 1953.\nL'incidente.\nIl DC-6 era partito da Bruxelles alle 16:17 UTC, con destinazione finale Congo e scalo intermedio all'aeroporto di Roma Ciampino. A causa di un forte vento laterale che i rapporti meteorologici non avevano previsto, dopo il passaggio sopra Firenze l'aereo aveva deviato dalla rotta senza che l'equipaggio se ne accorgesse. I piloti quindi erano convinti di trovarsi sopra la citt\u00e0 di Viterbo ed effettuarono la procedura prevista per l'atterraggio a Ciampino, che prevedeva la discesa a piedi subito dopo essere passati sopra al radiofaro di Viterbo.\nDalle comunicazioni radio con la torre di controllo di Ciampino, alla quale i piloti chiesero prima se l'NDB di Viterbo stesse funzionando a piena potenza e poi se l'ILS di Ciampino fosse operativo, si pot\u00e9 in seguito evincere che gli strumenti dell'aeromobile stessero indicando che la posizione non era corretta, ma che le condizioni meteorologiche avverse avevano invece fatto ipotizzare un malfunzionamento degli apparati radio di ausilio alla navigazione dell'aeromobile. La comunicazione radio con la torre s'interruppe alle 19:53, quando l'aereo impatt\u00f2 contro il Monte Terminillo. Lo schianto avvenne a circa 1\u00a0700 metri di altitudine in localit\u00e0 \"Costa dei Cavalli\", nel comune di Cantalice.\nLe ricerche del relitto furono lunghe e complesse a causa dell'ampiezza dell'area dove l'aereo poteva essere caduto; furono effettuate ricognizioni in tutti i luoghi dove erano state testimoniate stranezze (come rombi di motore o incendi) o dove fu avvistata la presenza di rottami o chiazze sull'acqua, ma nessuna di queste condusse al luogo del disastro. Le principali ipotesi erano che l'aereo potesse trovarsi su una vetta degli Appennini, sul fondo del mar Tirreno o in quello di un lago dell'alto Lazio.\nSolo il 21 febbraio, dopo nove giorni di ricerche, un aereo ricognitore individu\u00f2 i resti del relitto sul versante occidentale del Terminillo; le cattive condizioni atmosferiche, tuttavia, impedirono l'uso dei paracadute e fu necessario raggiungere il luogo dell'impatto via terra. Ai soccorritori, aiutati nell'ascesa dai montanari del luogo, si present\u00f2 una scena drammatica, con l'aereo completamente distrutto (con l'eccezione della coda, rimasta conficcata nella neve) e i corpi delle vittime ricoperti da lastre di ghiaccio; il recupero delle 29 salme in una zona tanto impervia richiese quattro giorni. Il 27 febbraio presso la Cattedrale di Rieti si tennero i funerali solenni, officiati dal vescovo Raffaele Baratta a spese dell'amministrazione comunale, ai quali partecip\u00f2 una grande folla.\nMemoria.\nSul Terminillo, sul luogo dell'impatto, \u00e8 presente un cippo a ricordo della tragedia.\nUna piccola raccolta di materiale relativo all'incidente (resti del relitto, articoli di giornale dell'epoca, oggetti vintage appartenuti alla compagnia aerea) \u00e8 stata allestita nel 2014 a Cantalice; nel 2017 la raccolta ha preso la forma di una mostra permanente ed \u00e8 stata spostata sul Terminillo, presso i locali del comune di Rieti in localit\u00e0 Pian de' Valli."}
{"id": "3548878", "revid": "767487", "url": "https://it.wikipedia.org/wiki?curid=3548878", "title": "Ligat ha'Al 2000-2001", "text": "La Ligat ha'Al 2000-2001 \u00e8 stata la 60\u00aa edizione della massima divisione del campionato israeliano di calcio.\nPer questa stagione, l'IFA decise di sperimentare una nuova formula. Le squadre (ridotte a 12, rispetto alle 14 della stagione precedente), si sarebbero affrontate in una stagione regolare articolata su 33 giornate (andata, ritorno e terzo turno).\nAl termine, le prime sei sarebbero state promosse ai play-off per stabilire il campione nazionale e le qualificate alle coppe europee, mentre le ultime sei sarebbero state inserite nei play-out per la retrocessione. Nei due gironi finali, le squadre avrebbero conservato gli stessi punti ottenuti fino a quel momento nella stagione regolare e si sarebbero affrontate in partite di sola andata.\nIn totale, ciascuna squadra avrebbe disputato 38 partite.\nIniziata il 12 agosto 2000, la stagione si concluse il 25 maggio 2001 con la vittoria del Maccabi Haifa (sesto titolo).\nCapocannoniere del torneo fu Avi Nimni, del Maccabi Tel Aviv, con 25 goal."}
{"id": "3548880", "revid": "767487", "url": "https://it.wikipedia.org/wiki?curid=3548880", "title": "Pefka", "text": "Pefka () \u00e8 un ex comune della Grecia nella periferia della Macedonia Centrale di 6.434 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Neapoli-Sykies."}
{"id": "3548883", "revid": "176990", "url": "https://it.wikipedia.org/wiki?curid=3548883", "title": "Polichni", "text": "Polichni () \u00e8 un ex comune della Grecia nella periferia della Macedonia Centrale di 36.146 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Pavlos Melas."}
{"id": "3548887", "revid": "767487", "url": "https://it.wikipedia.org/wiki?curid=3548887", "title": "Pylaia", "text": "Pylaia () \u00e8 un ex comune della Grecia nella periferia della Macedonia Centrale di 22.744 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Pylaia-Chortiatis."}
{"id": "3548891", "revid": "767487", "url": "https://it.wikipedia.org/wiki?curid=3548891", "title": "Rentina (Macedonia Centrale)", "text": "Rentina () \u00e8 un ex comune della Grecia nella periferia della Macedonia Centrale di 6.364 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Volvi."}
{"id": "3548896", "revid": "767487", "url": "https://it.wikipedia.org/wiki?curid=3548896", "title": "Sochos", "text": "Sochos () \u00e8 un ex comune della Grecia nella periferia della Macedonia Centrale di 5.773 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Langadas."}
{"id": "3548898", "revid": "767487", "url": "https://it.wikipedia.org/wiki?curid=3548898", "title": "Mariano Echeverr\u00eda", "text": "Carriera.\nClub.\nDopo aver giocato con varie squadre di club, nel 2010 si trasferisce al Tigre.\nNazionale.\nL'11 febbraio 2010 debutta con la Nazionale argentina, nella partita Argentina-Giamaica, giocata proprio a Mar del Plata, e terminata 2-1."}
{"id": "3548905", "revid": "110157", "url": "https://it.wikipedia.org/wiki?curid=3548905", "title": "Pro League 2011-2012", "text": "La Jupiler Pro League 2011-2012 \u00e8 stata la 109\u00aa edizione del massimo campionato di calcio del Belgio, per il 18\u00ba anno consecutivo sponsorizzato dalla Jupiler. La stagione \u00e8 iniziata il 29 luglio 2011 ed \u00e8 terminata il 24 maggio 2012. Il Genk era la squadra campione in carica. Il campionato \u00e8 stato vinto con due giornate di anticipo dall', al suo 31\u00ba titolo.\nStagione.\nNovit\u00e0.\nLo Charleroi era retrocesso in Tweede klasse dopo aver perso lo spareggio salvezza contro l'Eupen. L'Eupen, a sua volta, era retrocesso dopo essersi piazzato all'ultimo posto dei play-off promozione di Tweede klasse.\nErano stati promossi l'Oud-Heverlee Leuven, primo classificato nella Tweede klasse, e il Mons, vincitore dei play-off promozione.\nRegolamento.\nLe 16 squadre partecipanti si sono affrontate in un girone di andata e ritorno, per un totale di 30 giornate.\nLe prime 6 classificate hanno partecipato ai play-off scudetto, affrontandosi in un girone di andata e ritorno di 10 giornate. Le squadre sono partite con la met\u00e0 dei punti conquistati nella stagione regolare, arrotondata per eccesso. La squadra campione del Belgio e la seconda classificata si sono qualificate rispettivamente per la fase a gironi e per il terzo turno di qualificazione della UEFA Champions League 2012-2013. La terza classificata si \u00e8 qualificata per il terzo turno di qualificazione della UEFA Europa League 2012-2013.\nLe squadre classificate dal 7\u00ba al 14\u00ba posto hanno partecipato ai play-off per l'Europa League. Le squadre sono state divise in due gironi di 4, con partite di andata e ritorno per un totale di 6 giornate. Le vincenti dei due gironi si sono poi affrontate in partite di andata e ritorno. La squadra vincente ha affrontato quindi la quarta classificata dei play-off scudetto in un test match con partite di andata e ritorno. La vincente del test match si \u00e8 qualificata per il secondo turno di qualificazione della UEFA Europa League 2012-2013.\nLe ultime due classificate si sono affrontate in una serie di 5 partite, con la squadra meglio piazzata che \u00e8 partita con 3 punti di bonus e che avrebbe giocato in casa l'eventuale bella. La perdente \u00e8 retrocessa in Tweede klasse, mentre la vincente ha giocato i play-off promozione con le squadre piazzate dal secondo al quarto posto della Tweede klasse. I play-off promozione prevedevano un girone di andata e ritorno, per un totale di 6 giornate. La prima classificata ha ottenuto il diritto di partecipare alla Pro League 2012-2013.\nTest match per l'Europa League.\nGent qualificato per il secondo turno preliminare dell'Europa League 2012-2013."}
{"id": "3548906", "revid": "287204", "url": "https://it.wikipedia.org/wiki?curid=3548906", "title": "Crazy Like a Fox", "text": "Il titolo Crazy Like a Fox, che in lingua inglese significa \"pazzo come una volpe\", pu\u00f2 riferirsi a:"}
{"id": "3548915", "revid": "183694", "url": "https://it.wikipedia.org/wiki?curid=3548915", "title": "Juan Mel\u00e9ndez Vald\u00e9s", "text": "Studi\u00f2 all'universit\u00e0 di Salamanca, poco dopo la laurea vi rimase ad insegnare letteratura. Intraprese la carriera di magistrato nella citt\u00e0 di Saragozza e poi a Valladolid.\nDurante l'occupazione francese, nel periodo napoleonico, inizialmente con libelli patriottici incitava contro gli invasori; in seguito fin\u00ec per accettare una carica pubblica offertagli da Giuseppe Bonaparte. Anche per questo motivo, dopo la Restaurazione, dovette emigrare in Francia.\nLe sue opere, fondamentali nello studio del \"Settecento\" spagnolo, mostrano il passaggio dallo stile neoclassico a quello romantico: in un primo momento espresse una poesia bucolica e anacreontica, per poi dare un'impronta illuministica affrontando temi pi\u00f9 strettamente filantropici e filosofici.\nLa vena narrativa che gli diede pi\u00f9 successo fra i suoi contemporanei fu quella idillica e popolare, espressa attraverso un nuovo tipo di \"romance-leggenda\" che, in ambito romantico, ebbe molto successo."}
{"id": "3548916", "revid": "767487", "url": "https://it.wikipedia.org/wiki?curid=3548916", "title": "Ismael Qu\u00edlez", "text": "Carriera.\nClub.\nProveniente dalle sue giovanili, debutta da professionista con il Col\u00f3n nel 2008.\nNel luglio del 2012 passa al Quilmes.\nNazionale.\nNel 2011 debutta con la Nazionale argentina."}
{"id": "3548921", "revid": "1005847", "url": "https://it.wikipedia.org/wiki?curid=3548921", "title": "Paul Ryan", "text": "Biografia.\nQuartogenito di Paul e Betty Ryan, il giovane Paul usufru\u00ec dei benefits del Social Security Act dopo l'improvvisa morte del padre. Mettendo da parte quel denaro, Ryan riusc\u00ec a pagare le tasse universitarie. Durante gli studi Ryan lavor\u00f2 come stagista nell'ufficio del senatore Bob Kasten. Dopo aver conseguito due bachelor in economia e scienze politiche, il giovane Paul and\u00f2 a lavorare come assistente del senatore del Kansas Sam Brownback. Fra le sue occupazioni, si ricorda l'impiego come speechwriter (scrittore di discorsi) per alcuni politici repubblicani molto influenti fra cui Jack Kemp e William J. Bennett.\nNel 1998 fu eletto alla Camera dei rappresentanti. Da allora Ryan fu sempre riconfermato con ampi margini di voto, sempre superiori al 60% delle preferenze. Nel 2012 fu scelto come candidato alla vicepresidenza da Mitt Romney. Il team repubblicano Romney-Ryan \u00e8 sconfitto da quello democratico Obama-Biden. Il 29 ottobre del 2015 \u00e8 stato eletto alla carica di speaker della Camera in sostituzione di John Boehner, dimissionario a causa della spaccatura interna al Partito Repubblicano tra l\"'establishment\" e l'ala destra rappresentata dal Tea Party. La candidatura di Ryan, il pi\u00f9 giovane Speaker dal 1869, riesce a ricostruire l'unit\u00e0 del partito..\nDurante la stagione delle primarie repubblicane tra il 2015-16 e la successiva campagna presidenziale di Donald Trump, Ryan rilascia dichiarazioni apertamente critiche contro di lui. Bench\u00e9 annunci pubblicamente il 2 giugno 2016 il sostegno al vincitore delle primarie GOP, crede, come altri politici, che Trump sar\u00e0 sconfitto da Hillary Clinton. La clamorosa vittoria di Trump lo trova spiazzato: seguono altri attriti, pi\u00f9 o meno sotterranei, tra i due politici durante l'inizio del mandato presidenziale del tycoon newyorchese.\nL'11 aprile 2018 Ryan annuncia l'intenzione di non ricandidarsi per le elezioni congressuali come rappresentante, ritirandosi dalla politica attiva al termine del proprio mandato, rimanendo fino alla fine della legislatura speaker della Camera dei Rappresentanti.\nSposato e con tre figli, Paul Ryan \u00e8 un noto conservatore: \u00e8 contrario all'aborto, favorevole alle unioni civili, lotta per l'abolizione di alcune tasse, come quella sul guadagno in conto capitale o l'imposta sul reddito delle societ\u00e0; \u00e8 favorevole alla privatizzazione di Medicare."}
{"id": "3548924", "revid": "11959", "url": "https://it.wikipedia.org/wiki?curid=3548924", "title": "Shaykh al-Islam", "text": ""}
{"id": "3548928", "revid": "599013", "url": "https://it.wikipedia.org/wiki?curid=3548928", "title": "Uro\u0161 Murn", "text": "Professionista dal 1997 al 2010, ha vinto il titolo nazionale in linea nel 2004 e partecipato ai Giochi olimpici di Sydney 2000 e Atene 2004.\nCarriera.\nPassato professionista nel 1997 con la Krka-Telekom Slovenije, ottenne il primo risultato nel 1998 quando al Giro del Portogallo arriv\u00f2 secondo nella terza tappa battuto solo da J\u00e1n Svorada. L'anno successivo ottiene le prime vittorie da professionista, entrambe in corse disputate in slovenia, il Grand Prix Krka e una tappa del Grand Prix Kranj che concluder\u00e0 al terzo posto della generale. Ripete i buoni risultati anche nel 2000 vincendo tappe sia al Giro di Croazia che in quello di Slovenia, e venendo convocato per i Giochi olimpici di Sydney dove partecipa alla corsa in linea.\nNel 2001 viene ingaggiato da una squadra italiana, la Mobilvetta Design-Formaggi Trentini, e partecipa alla sua prima grande corsa a tappe, il Giro d'Italia dove riesce anche a ottenere un ottimo piazzamento, terzo nella undicesima tappa con arrivo a Gorizia preceduto da Pablo Lastras e Giovanni Lombardi, dopo una lunga fuga. Nel 2002 partecipa nuovamente al Giro, cogliendo un ottavo posto nella decima tappa come miglior risultato, torna per\u00f2 a vincere aggiudicandosi nuovamente il Grand Prix Krka sempre in Slovenia; nel 2003 si aggiudica una prova in linea in Svizzera, la Stausee Rundfahrt.\nNel 2004 passa alla Phonak e torna al Giro d'Italia, ma questa volta non ottiene piazzamenti rilevanti. Nel corso della stagione riesce comunque a vincere il campionato nazionale in linea e ottiene la convocazione per i Giochi olimpici di Atene dove concluder\u00e0 cinquantesimo la prova in linea; finisce la stagione centrando un ottavo posto alla Parigi-Tours. Nel 2005 vince la prima tappa della Setmana Catalana, \u00e8 ottavo nella sedicesima frazione del Giro e nono alla Parigi-Tours, ottenendo anche altri piazzamenti in frazioni di brevi corse a tappe come il Giro di Polonia e il Tour de la Region Wallonne. Nel 2006 partecipa alla Vuelta a Espa\u00f1a arrivando quinto nella seconda tappa e terzo nell'ottava.; viene inoltre convocato per partecipare alla prova in linea dei campionati mondiali, che termina al settimo posto assoluto.\nNel 2007 passa alla forte formazione statunitense Discovery Channel, ma a causa di un infortunio perde tutta la stagione. Nel 2008 ritorna a correre con una squadra slovena, la Adria Mobil, ma non riesce a tornare ai buoni livelli mostrati negli anni precedenti anche a causa dei postumi dell'infortunio, tuttavia nel 2010 ottiene un discreto piazzamento arrivando nono nella seconda tappa del Circuit de la Sarthe, sar\u00e0 anche l'ultimo perch\u00e9 a fine stagione decide di ritirarsi."}
{"id": "3548930", "revid": "729019", "url": "https://it.wikipedia.org/wiki?curid=3548930", "title": "La Parfaite Caroline", "text": "Carriera.\nLa Parfaite Caroline ha debuttato nel Pro Wrestling nel Marzo del 2002 all'et\u00e0 di 19 anni. Da allora ha lavorato per federazioni come la JCW Wrestling, dov'\u00e8 stata Commissioner, JCW Provincial Champion e JCW Tag Team Champion con Stalker, ALF, dove ha vinto il titolo pi\u00f9 importante della federazione e la NCW Femmes Fatales, dove attualmente lavora\nnCw Femmes Fatales.\nOriginariamente La Parfaite Caroline avrebbe dovuto fare il suo debutto per la promotion Canadese il 6 febbraio 2010, nel Volume 2 dove avrebbe fatto coppia con Roxie Cotton contro Mary Lee Rose e Karen Brooks, ma a causa di una situazione familiare irrisolta ha dovuto ritardare il suo debutto. Il suo debutto \u00e8 stato allora fissato per il 23 ottobre 2010 dove La Parfaite Caroline ha lottato e sconfitto Sweet Cherrie in un Singles Match. Il 12 marzo 2011 La Parfaite Caroline ha ottenuto la sua seconda vittoria sconfiggendo Karen Brooks con il suo Perfect Fameasser Grazie alla sua winning streak il 23 aprile 2011, ad uno show della JCW, La Parfaite Caroline ha avuto la sua prima Title Shot all'nCw Femmes Fatales Championship contro LuFisto ma \u00e8 stata sconfitta dopo un Mangalizer dell'avversaria. Nonostante tutto La Parfaite Caroline ha chiesto un rematch a LuFisto che ha accettato a condizione che fosse tenuto il 4 giugno 2011, nel Volume 4 della nCw Femmes Fatales. Il 4 giugno 2011 La Parfaite Caroline ha attaccato Sweet Cherrie durante il suo match con Anna Minoushka effettuando poi un promo contro la sua rivale LuFisto. Pi\u00f9 tardi quella sera Caroline \u00e8 stata sconfitta da LuFisto per la seconda volta nonostante le interferenze di Mademoiselle Rachelle e Anna Minoushka."}
{"id": "3548935", "revid": "775372", "url": "https://it.wikipedia.org/wiki?curid=3548935", "title": "Raffaele Leone (politico)", "text": "Biografia.\n\u00c8 stato professore di lettere presso alcune scuole superiori statali. Ha combattuto nella seconda guerra mondiale fino all'8 settembre 1943, quando fu catturato e fatto prigioniero in Germania.\nFinita la guerra torn\u00f2 a Taranto dove fond\u00f2 nel 1947 un giornale chiamato \"Il Popolo Nuovo\".\nNel 1954, divenne componente del Comitato Provinciale della Democrazia Cristiana e successivamente ricopr\u00ec altre importanti incarichi nel partito fino a diventare Consigliere Nazionale e membro della Segreteria Generale (1958).\nNel 1955 fu Segretario Comunale e nel 1956 divenne il primo sindaco democristiano di Taranto.\nInfine fu eletto deputato al Parlamento nelle elezioni politiche del 1958 con 54.163 voti e in quelle del 1963. Mor\u00ec il 29 maggio 1967.\nIl figlio Giuseppe Leone \u00e8 stato anch'egli parlamentare.\nRiconoscimenti.\nA Taranto porta il suo nome una via cittadina, mentre a Marina di Ginosa \u00e8 stato intitolato a suo nome l'istituto comprensivo. Nel suo paese natale, invece, gli \u00e8 stata dedicata la piccola piazza dove viveva da bambino."}
{"id": "3548938", "revid": "121131220", "url": "https://it.wikipedia.org/wiki?curid=3548938", "title": "Cella polare", "text": "La cella polare \u00e8 un tipo di circolazione atmosferica presente nelle zone polari della Terra. Essa \u00e8 caratterizzata da alta pressione al suolo, come conseguenza dell'aria pi\u00f9 fredda presente in queste aree geografiche in virt\u00f9 della minore insolazione. Il gradiente di pressione genera un flusso al suolo diretto verso latitudini pi\u00f9 basse, e quindi al circolo polare. Qui l'aria fredda incontra la componente diretta verso nord del flusso atmosferico zonale della cella di Ferrel: fra le due celle si produce convergenza e ascesa di aria, generando zone a bassa pressione.\nLa cella polare fa parte del modello generale della circolazione proposto da George Hadley, che divide l'atmosfera in tre celle: quella polare, quella di Ferrel e la cella di Hadley."}
{"id": "3548940", "revid": "767487", "url": "https://it.wikipedia.org/wiki?curid=3548940", "title": "Pierre de Manchicourt", "text": "Biografia.\nAssai poco si conosce della sua infanzia e dei suoi studi giovanili, se non che fu un \"piccolo cantore\" ad Arras nel 1525.\nFu poi allievo di Nicolas Gombert e di Thomas Crecquillon, e a 29 anni fu nominato \"phonascus\" o \"praefectus\" e Maestro di Cappella per la Chiesa di Notre Dame di Tournai, dove rest\u00f2 sino al 1554. Messosi sotto la protezione del vescovo Antoine Perrenot de Granvelle, nel 1556 fu nominato canonico ad Arras, dove si trasfer\u00ec. Torn\u00f2 poi ad Anversa e vi rimase sino al 1561. In quell'anno, infatti, venne chiamato a Madrid per dirigere la Cappella Fiamminga (\"capilla flamenca\") di Filippo II di Spagna, come successore di Jean de Bonmarch\u00e9. Rimase a Madrid sino alla morte, che lo colse a circa 54 anni, nel 1564.\nLe sue composizioni polifoniche, tutte concepite nella forma tradizionale, sono caratterizzate da una particolare limpidezza armonica e contrappuntistica, e pertanto furono conosciute e apprezzate in molti paesi d'Europa. Scrisse Messe, Canzoni e Mottetti. Questi, in particolare, appaiono assai significativi, poich\u00e9 mostrano i tre stadi evolutivi del Mottetto agli inizi del XVII secolo, fatto del tutto desueto per un solo compositore.\nLe prime opere di Manchicourt palesano l'influenza di Johannes Ockeghem; nelle composizioni successive egli sembra rifarsi allo stile di Josquin Desprez, mentre le ultime composizioni ritrovano le rifiniture stilistiche del suo primo maestro Nicolas Gombert. Manchicourt fu un eccellente esempio di compositore della Scuola franco-fiamminga.\nOpere.\nCi restano di lui:\nL'opera completa di Manchicourt \u00e8 stata pubblicata da John D. Wicks e Lavern Wagner nella Collana \"Corpus Mensurabilis Musicae\" dell'\"American Institute of Musicology\", nei seguenti volumi:"}
{"id": "3548945", "revid": "123841653", "url": "https://it.wikipedia.org/wiki?curid=3548945", "title": "Biblioteca centrale della Regione Siciliana", "text": "La Biblioteca centrale della Regione Siciliana \"Alberto Bombace\" \u00e8 una storica biblioteca di Palermo, fondata nel 1782 per ordine di Ferdinando III. Biblioteca nazionale fino al 1977, quando fu trasferita alla Regione Siciliana.\nStoria.\nNasce il 15 novembre 1782 nel complesso monumentale del Collegio Massimo dei Gesuiti e dalla barocca chiesa di Santa Maria della Grotta, come reale biblioteca per merito di Gabriele Lancillotto Castello, principe di Torremuzza. Nel 1860 divenne biblioteca dello Stato e prese il titolo di nazionale. Nel 1977 fu trasferita alla Regione Siciliana prendendo la denominazione attuale. Nel 2004 \u00e8 stata intitolata allo storico dirigente dei beni culturali della Regione Siciliana Alberto Bombace.\nPatrimonio.\nCon l'unit\u00e0 d'Italia ricevette tutti i volumi delle soppresse corporazioni religiose siciliane. Dal 1878 riceve tutte le pubblicazioni stampate in provincia di Palermo. Vi sono custoditi manoscritti, opere a stampa del XV e XVI secolo. La raccolta di periodici dell'emeroteca \u00e8 una delle pi\u00f9 importanti del meridione. \u00c8 polo S.B.N. (servizio bibliotecario nazionale) per la Sicilia."}
{"id": "3548946", "revid": "1543377", "url": "https://it.wikipedia.org/wiki?curid=3548946", "title": "Holy Talker", "text": " \u00e8 un manga di Rando Ayamine, pubblicato in Giappone da maggio 2008 ad aprile 2010 sulla rivista \"Sh\u014dnen Rival\". Al sesto volume, la serie \u00e8 stata sospesa a causa di una pausa dell'autore, che ha in seguito iniziato altre opere. Con il volume 6, si conclude la prima parte della storia e comincia la seconda, dal titolo \"Coloro che seguono lo Spirito Santo\".\nIn Italia i sei volumi disponibili sono stati pubblicati da giugno 2010 a giugno 2011 dalla GP Publishing.\nTrama.\nIl mondo \u00e8 infestato dai demoni. Essi cercano i desideri perversi dell'uomo, s'impossessano di cose e persone e ne mangiano l'anima. Combatterli \u00e8 il compito affidato al Comitato Esecutivo dell'Istituto del Sacro Giglio Bianco, formato da Renga Takayama, Suou Kagayama e Noshime Kinoshita. Oltre a ricacciare i demoni nel loro regno utilizzando il Santo Graal, gli Apostoli del Comitato devono anche proteggere la Santa Madre Moegi Takayama, sorella minore di Renga e simbolo della discesa della Vergine Maria nel mondo, dai loro attacchi: obiettivo dei demoni \u00e8, infatti, mangiare l'anima della Santa Madre, che permetter\u00e0 loro di aprire il Sin Place, il cancello che collega la Terra al Regno dei demoni, in modo da poter andare e venire dal mondo umano a loro piacimento. Al Comitato Esecutivo si unisce anche il misterioso nuovo studente Chitose Amakusa, che condivide il corpo con un potente demone dall'ala nera.\nSconfitto Sinclair, gli Apostoli devono impedire che la Seconda Anima venga liberata.\nSviluppo.\n\"Holy Talker\" nasce quando a Rando Ayamine viene proposto di scrivere un manga per la nuova rivista \"Sh\u014dnen Rival\". Due sono le idee che gli vengono in mente: realizzare un manga scolastico o uno che parli della leggenda del Santo Graal. Gli editori scelgono la seconda idea, alla cui base c'\u00e8 il Santo Graal, rinato in Giappone, che viene utilizzato per sconfiggere i demoni. Il concept originale, nel quale si ha un triangolo amoroso tra Chitose, Moegi e la sorella maggiore di questa, Asagi, non convince, e la sorella maggiore Asagi diventa il fratello maggiore Renga. Il nome Asagi viene poi adottato per la madre di Moegi e Renga.\nManga.\n\"Holy Talker\" \u00e8 stato pubblicato in Giappone da maggio 2008 sulla rivista \"Monthly Sh\u014dnen Rival\". La K\u014ddansha ha raccolto i singoli capitoli in volumi formato \"tank\u014dbon\", di cui il primo \u00e8 stato pubblicato il 4 settembre 2008. Con il sesto volume, messo in commercio il 30 aprile 2010, la serie \u00e8 stata sospesa e non si hanno notizie su una sua eventuale continuazione.\nIn Italia la pubblicazione degli albi \u00e8 iniziata il 27 giugno 2010 a opera della GP Publishing, che ha fatto uscire tutti e sei i volumi pubblicati in Giappone."}
{"id": "3548948", "revid": "1310927", "url": "https://it.wikipedia.org/wiki?curid=3548948", "title": "Fussballclub Blau-Wei\u00df Linz", "text": "Il Fussballclub Blau-Wei\u00df Linz, meglio noto come Blau-Wei\u00df Linz, \u00e8 una societ\u00e0 calcistica di Linz, in Austria.\nFondata nel 1997, si considera erede del Fu\u00dfball Club Linz e ne ha recuperato i colori bianco e blu e la rivalit\u00e0 con i concittadini del LASK Linz. Milita in Regionalliga, la terza divisione del campionato austriaco di calcio, dopo la retrocessione dalla Erste Liga al termine della stagione 2012-2013.\nStoria.\nEsordio e retrocessione.\nIl Fussballclub Blau-Wei\u00df Linz nacque il 2 luglio 1997 dalle ceneri del Fu\u00dfball Club Linz, fusosi con il LASK alla fine del campionato 1996-1997 a causa di difficolt\u00e0 finanziarie. Hermann Schellmann, William Holzleitner e Willi Katschtal, insieme ad altri ex-dirigenti di FC Linz e SV Austria Tabak Linz, fondarono cos\u00ec una nuova societ\u00e0 per portare avanti la tradizione di questi club, evidente anche nel nome scelto, e la iscrissero alla Ober\u00f6sterreichischer Fu\u00dfballverband.\nLa prima partita di campionato del Blau-Wei\u00df si tenne il 19 agosto contro l'ASK\u00d6 Donau Linz, primo turno del campionato di 1. Landesliga, una vittoria 2-1. Dopo tre anni in Landesliga, il club ottenne la promozione in Regionalliga grazie a un 4-2 nella partita decisiva contro l'Union St. Florian.\nIn Regionalliga il Blau-Wei\u00df Linz esord\u00ec nella stagione 2000-2001, con un 7\u00ba posto finale. Fu la prima di sette stagioni consecutive nel terzo livello del calcio austriaco, culminate con la vittoria del campionato nel 2002-2003 e la partecipazione agli spareggi per la promozione in Erste Liga. Dopo una vittoria in trasferta 2-0 contro il Bad Bleiberg arriv\u00f2 per\u00f2 una sconfitta casalinga per 4-2, cos\u00ec che i carinziani furono promossi per il maggior numero di reti segnate in trasferta.\nNegli anni successivi i risultati declinarono via via, fino al 14\u00ba posto del 2006-2007 che signific\u00f2 retrocessione in Landesliga.\nLa rinascita e la promozione in Erste Liga.\nVinto il campionato regionale nella stagione 2007-2008, il club si ripresent\u00f2 in Regionalliga con ottimi risultati. Dapprima il 7\u00ba posto della stagione 2008-2009, poi il 2\u00b0 del 2009-2010, con tanto di qualificazione agli ottavi di finale di coppa.\nNella stagione 2010-2011 il Blau-Wei\u00df ha bissato la qualificazione agli ottavi di finale della coppa nazionale e il 2\u00ba posto in Regionalliga Mitte, qualificandosi stavolta ai \"play-off\" per la promozione in Erste Liga perch\u00e9 il LASK Linz Amateure, vincitore del campionato, non pu\u00f2 parteciparvi.\nNella doppia sfida contro il Wattens, i bianco-blu perdono la gara d'andata in casa (0-1) ma vincono con l'identico punteggio quella di ritorno in Tirolo. Si va cos\u00ec ai tempi supplementari, e poi ai tiri di rigore, che consegnano alla formazione dell'Alta Austria la prima promozione in Erste Liga della sua storia, con il 4-3 finale. Nel 2011-2012 il club disputa cos\u00ec il primo campionato nel secondo livello.\nAl termine della stagione, chiusa al 6\u00ba posto, il Blau-Wei\u00df rimane l'unica rappresentante del calcio professionistico nella citt\u00e0 di Linz, a seguito della retrocessione in Regionalliga del LASK (3\u00ba in classifica) per problemi finanziari e conseguente ritiro della licenza.\nIl 22 novembre 2012, con la squadra all'ultimo posto in classifica, la dirigenza esonera l'allenatore Gerald Perzy, sostituendolo con Edmund St\u00f6hr. Il campionato si conclude senza miglioramento di classifica, tuttavia il Blau-Wei\u00df non retrocede direttamente, ma disputa lo spareggio contro il Parndorf, vincitore della Regionalliga Ost. Questo perch\u00e9 il Lustenau, 8\u00ba in classifica, a fine stagione rinuncia a proseguire l'attivit\u00e0 professionistica, scendendo quindi direttamente nella categoria inferiore. In ogni caso, la sconfitta nel doppio confronto con il Parndorf (2-1 in trasferta e 0-1 in casa), sancisce la retrocessione del club in Regionalliga, dopo due soli anni. A causa di questa retrocessione, nella stagione 2013-2014 la citt\u00e0 di Linz non sar\u00e0 rappresentata da nessun club nel calcio professionistico, una situazione che non era mai verificata in precedenza, sin dall'introduzione del secondo livello nazionale nel 1950.\nStadio.\nIl primo terreno da gioco utilizzato dalla societ\u00e0 \u00e8 stato quello del Donauparkstadion, un impianto da posti di cui 400 a sedere.\nConosciuto dapprima come \"Tabak-Sportplatz\", \u00e8 stato ribattezzato nel 1997 con la nascita del nuovo club.\nA partire dalla stagione 2011-2012, in Erste Liga, questo impianto verr\u00e0 utilizzato solo per gli allenamenti, in quanto il club giocher\u00e0 le partite casalinghe nel Linzer Stadion ( posti), condiviso con i concittadini del LASK.\nRosa 2020-2021.\n\"Aggiornata all'8 ottobre 2020\""}
{"id": "3548949", "revid": "729019", "url": "https://it.wikipedia.org/wiki?curid=3548949", "title": "Triangolo di Killian", "text": "Il triangolo di Killian (o deiscenza) \u00e8 una zona triangolare pressoch\u00e9 priva di componente muscolare, ed \u00e8 situata nella parete posteriore della faringe, delimitata dalle porzioni tireofaringea e cricofaringea del muscolo costrittore faringeo inferiore. Precisamente, il triangolo di Killian \u00e8 situato tra i fasci trasversali del muscolo crico-faringeo e i fasci obliqui del muscolo tireo-faringeo, i quali fanno parte del muscolo costrittore faringeo inferiore.\nEsso rappresenta un punto di potenziale debolezza (proprio per la mancanza di parete muscolare) in cui \u00e8 probabile che si verifichi un diverticolo faringo-esofageo (diverticolo di Zenker).\nIl nome \u00e8 dovuto al chirurgo tedesco Gustav Killian."}
{"id": "3548952", "revid": "6923", "url": "https://it.wikipedia.org/wiki?curid=3548952", "title": "Tales of the Abyss", "text": " \u00e8 un videogioco di ruolo sviluppato dalla Namco Tales Studio e pubblicato dalla Namco in giappone e dalla Namco Bandai in America del Nord. \u00c8 l'ottavo titolo principale nella serie \"Tales of\", ed \u00e8 stato reso disponibile per PlayStation 2 il 15 dicembre 2005 in Giappone, in occasione del decimo anniversario della serie, ed il 10 ottobre 2006 in America del Nord.\nIl videogioco utilizza lo stesso sistema di combattimento che era stato adottato in \"Tales of Symphonia\". Il character design \u00e8 stato curato dal mangaka K\u014dsuke Fujishima. Inizialmente era prevista una conversione del titolo per Nintendo 3DS il 19 maggio 2011, ma in seguito tale data \u00e8 slittata al 30 giugno 2011.\nIl videogioco \u00e8 stato adattato in un anime, prodotto dalla Sunrise, e trasmesso su MBS nell'ottobre 2008. Gli episodi della serie sono diretti da Kenji Kodama e scritti da Akemi Omode.\nTrama.\n\"Tales of the Abyss\" si svolge su Auldrant, un pianeta composto di particelle elementari chiamate . Per la maggior parte della storia di Auldrant, si \u00e8 conosciuta l'esistenza di solo sei fonon, che rappresentavano gli elementi dell'ombra, della terra, del vento, dell'acqua, del fuoco e della luce; successivamente si scoprir\u00e0 un settimo fonon, quello del suono. La sua scoperta getta il pianeta nel caos: utilizzando questo nuovo settimo Fonon \u00e8 possibile per alcuni soggetti leggere il futuro. Uno di questi soggetti, Yulia Jue, un'importante figura religiosa, pone in essere un futuro per il mondo per migliaia di anni a venire, con la promessa di prosperit\u00e0 senza limiti alla sua fine. Questa profezia del futuro prende il nome di \"Score\" ed \u00e8 documentata su vari \"Fonstones\" sparsi in tutto il mondo. Il regno di Kimlasca-Lanvaldear e l'impero di Malkuth hanno combattuto per il rinvenimento di questi fonstones per generazioni, nella speranza di venire a conoscenza del futuro prima dell'altro. Intanto, era stato istituito un ordine sacro dedicato alla lettura degli Score e al mantenimento della pace. Questo \"Ordine di Lorelei\" \u00e8 guidato dal Fon Master e ha rami nella politica e nella religione. Alla fine, gli Score e la loro promessa di prosperit\u00e0 portano a una pericolosa indifferenza all'interno della popolazione generale di Auldrant; il massacro di un intero popolo che viveva sull'isola di Hod e la distruzione di massa vengono tollerati dal popolo perch\u00e9 previsti dalla profezia.\nLuke Fon Fabre, giovane figlio di Duke Fabre del regno di Kimlasca \u00e8 la Luce della Fiamma Sacra, il rampollo dell'Ordine di Lorelei, destinato a portare la prosperit\u00e0 su Kimlasca. Da quando \u00e8 stato rapito sette anni prima dall'impero Malkuth, Luke \u00e8 stato tenuto confinato nella magione della famiglia Fabre. Il trauma del rapimento ha cancellato tutte le sue memorie precedenti. Tuttavia, un giorno, una misteriosa ragazza irrompe nella magione e d\u00e0 il via a una serie di eventi che porteranno Luke al centro di un conflitto globale tra quelli che farebbero qualsiasi cosa per vedere realizzarsi le profezie degli score, e coloro che vorrebbero distruggerli per sempre.\nIl gioco si apre con Yulia Jue che d\u00e0 la sua lettura degli Score, e specificatamente il significato della nascita della \"Luce della Fiamma Sacra\" (Luke). Quando Yulia termina la sua lettura, il gioco si sposta all'anno ND2018, con Luke fon Fabre in piedi nella propria stanza, con lo sguardo fisso al fonstone nel cielo. Mentre si gira per lasciare la sua stanza, viene colto improvvisamente da un fortissimo mal di testa, e con esso, sente una voce misteriosa nella sua testa. Il giovane soffre di queste emicranie sin dal giorno in cui \u00e8 stato rapito sette anni prima. Le sue memorie d'infanzia sono state completamente cancellate (al momento viene detto che si tratta di amnesia).\nAdattamenti.\nAnime.\nUn adattamento animato televisivo di \"Tales of the Abyss\", prodotto dalla Bandai Visual, Namco e dallo studio di animazione Sunrise, \u00e8 andato in onda dal 4 ottobre 2008 al 29 marzo 2009 su Tokyo MX, per un totale di 26 episodi. La serie utilizza buona parte dei doppiatori del videogioco, oltre che la stessa sigla di apertura.\nManga.\nTre adattamenti manga di \"Tales of the Abyss\" sono stati realizzati e pubblicati in Giappone. Il primo, che \u00e8 semplicemente intitolato \"Tales of the Abyss\" ed \u00e8 stato scritto ed illustrato da Rei, \u00e8 stato serializzato su \"Dengeki Maoh\". Il secondo, , scritto da Rin Nij\u014d ed illustrato da Hana Sait\u014d \u00e8 stato pubblicato sulla rivista \"Tales of Magazine\".\nUn terzo adattamento manga, \u00e8 stato realizzato da Kano ed \u00e8 una side story che ruota intorno al passato del personaggio di Jade Curtiss. Il primo capitolo del manga \u00e8 stato pubblicato da \"Asuka\" il 24 aprile 2009.\nAccoglienza.\nIn generale, le recensioni del videogioco sono state molto positive, facendogli ottenere una media del 79% su Game Rankings, all'agosto 2008.\nIl gioco \u00e8 stato lodato per il suo cast, con IGN che in particolare mette l'accento sullo sviluppo del personaggio protagonista. Altri ugualmente lodano i dialoghi del gioco e la regia, bench\u00e9 qualcuno si lamenti per la sovrabbondanza di \"scenette\" che saltano fuori di tanto in tanto, cos\u00ec come la decisione del team di localizzazione di omettere le voci dei doppiatori che accompagnavano le scenette nella versione giapponese.\nLa maggior parte dei recensori ha elogiato il sistema di combattimento, affermando che si tratta di un miglioramento rispetto ai precedenti capitoli della serie \"Tales\". La grafica ha ricevuto attenzioni altalenanti. In particolare, 1UP.com ha scritto che la grafica \u00e8 \"perfettina\" mentre GameSpot evidenziato un calo del frame-rate sulla mappa del mondo, insieme con un mix di RPG locali.\n\"Famits\u016b\" ha dato al titolo un punteggio di (36/40) e l'ha posizionato alla posizione 44 dei giochi preferiti dalla rivista di tutti i tempi.\nNel suo primo anno in Giappone, \"Tales of the Abyss\" ha venduto 440,225 copie."}
{"id": "3548965", "revid": "109482005", "url": "https://it.wikipedia.org/wiki?curid=3548965", "title": "G\u00f6sta Ekman", "text": "Fu padre dell'attore Hasse Ekman."}
{"id": "3548966", "revid": "1543377", "url": "https://it.wikipedia.org/wiki?curid=3548966", "title": "Vivi e lascia vivere", "text": "Vivi e lascia vivere \u00e8 un singolo del gruppo musicale italiano GHOST, pubblicato nella prima met\u00e0 del 2011 dall'etichetta Isola degli Artisti ed Il Soffio del Vento. Il brano \u00e8 entrato nella top 10 italiana gi\u00e0 alla quinta settimana di permanenza in classifica.\nIl 31 luglio 2011 il singolo raggiunge le copie vendute ed \u00e8 quarto disco d'oro certificato FIMI.\nIl 19 giugno 2020 viene pubblicata dall'etichetta Il Soffio del Vento una nuova versione del brano dal titolo \"Vivi e lascia vivere (VIVIMIX)\", che entra in rotazione radiofonica a partire dal 26 giugno.\nVideo musicale.\nIl videoclip del brano \u00e8 stato pubblicato il 16 giugno 2011 sul canale ufficiale YouTube del gruppo.\nIl 26 giugno 2020, sullo stesso canale, viene pubblicato il video della nuova versione \"VIVIMIX\", realizzato nel periodo della quarantena per il COVID-19 e montato con video realizzati dai fan."}
{"id": "3548971", "revid": "767487", "url": "https://it.wikipedia.org/wiki?curid=3548971", "title": "Kub\u00e1\u0148ovo", "text": "Kub\u00e1\u0148ovo (in ungherese \"Szete\") \u00e8 un comune della Slovacchia facente parte del distretto di Levice, nella regione di Nitra."}
{"id": "3548973", "revid": "287204", "url": "https://it.wikipedia.org/wiki?curid=3548973", "title": "Kubanovo", "text": ""}
{"id": "3548974", "revid": "63756", "url": "https://it.wikipedia.org/wiki?curid=3548974", "title": "Entrobordo", "text": "Entrobordo \u00e8 un termine marinaresco con il quale si intende tutto ci\u00f2 che sta all'interno della barca, della nave o dello scafo. Si contrappone al termine fuoribordo con il quale si intende appunto stare fuori dello scafo. Viene utilizzato anche per identificare il motore entrobordo."}
{"id": "3548976", "revid": "1573940", "url": "https://it.wikipedia.org/wiki?curid=3548976", "title": "Palazzo comunale (Cantiano)", "text": "Il Palazzo Comunale di Cantiano \u00e8 la sede municipale del paese. Sito in piazza Luceoli - costruzione dei primi anni dell'Ottocento in puro stile rinascimentale - si appoggia all'antico Palazzo del Podest\u00e0 ed a quello dei Priori, costruiti nel XII secolo. \nLa ristrutturazione globale dei due predetti edifici medioevali si rese necessaria dopo i danni provocati dal terribile terremoto del 1781. Nell'atrio \u00e8 in vista una colonna miliare romana risalente al 305 d.C. proveniente dalla antica via Flaminia dove segnava il miglio CXL da Roma (140\u00ba). Inoltre, sempre prospicienti l'entrata del Palazzo Pubblico, si trovano l'architrave proveniente dall'antica Chiesa di Santa Maria del Colnovello e un elemento di pulpito del IX secolo, rinvenuto nella locale pieve di San Crescentino. Vi \u00e8 anche uno stemma Ducale del duca Guidobaldo II, proveniente dal preesistente palazzo del Podest\u00e0. Nella bella sala del consiglio comunale si trova, tra le altre, una tela raffigurante un Mane nobiscum Domine di Felice Damiani da Gubbio, proveniente dalla Chiesa della Madonna del Sasso, un antico camino in pietra serena proveniente dal predetto Palazzo Priorale insieme ad una bellissima lumiera in vetro di Murano. Nell'ufficio del Sindaco \u00e8 posta un'autentica sedia \"Savonarola\" con lo stemma dei Della Rovere e le lettere \"FM\" che la farebbero appartenuta al duca Francesco Maria II. Sia la sala del Consiglio che gli uffici di segreteria che il gabinetto del Sindaco, presentano nei soffitti pregevoli affreschi ottocenteschi. Nella biblioteca comunale sono collocate numerose pregevoli opere antiche tra cui alcuni incunaboli: prezioso un De bello Gallico del 1480, insieme ad una raccolta di pergamene riguardanti gli interessi della comunit\u00e0, scritte in lingua dei primi del Quattrocento.\nAll'esterno, particolare interesse ha l'orologio pubblico. Il complicato meccanismo si trova al di sotto della cella campanaria. Quella di avere un efficiente orologio doveva essere per i cantianesi una questione di reputazione. Fin dai tempi antichi Cantiano, come \"loco de passa dove per diversi lochi d'Italia passano foresti et altri gran signori et venal homini\" era stata provvista dell'utile pubblico strumento e mal sopportava che esso non potesse suonare a causa della sospensione dei pagamenti da parte della Camera ducale al suo temperatore. E per questo furono rivolte pressanti richieste di intervento al Duca. Ma l'orologio non mancava del temperatore perch\u00e9 invece logoro per il lungo uso. Guidobaldo II nel 1541 si accoll\u00f2 allora la spesa per farne uno nuovo la cui costruzione fu commissionata a Mastro Tubaldo \"de li Orioli\" di Fabriano, unitamente al castello di ferro per il sostegno della campana."}
{"id": "3548979", "revid": "1048993", "url": "https://it.wikipedia.org/wiki?curid=3548979", "title": "Hasse Ekman", "text": "Biografia.\nFiglio di G\u00f6sta Ekman e padre di G\u00f6sta Ekman (junior), nato nel 1939."}
{"id": "3548980", "revid": "767487", "url": "https://it.wikipedia.org/wiki?curid=3548980", "title": "Kuku\u010d\u00ednov", "text": "Kuku\u010d\u00ednov (in ungherese \"Nemesoroszi\") \u00e8 un comune della Slovacchia facente parte del distretto di Levice, nella regione di Nitra."}
{"id": "3548982", "revid": "287204", "url": "https://it.wikipedia.org/wiki?curid=3548982", "title": "Kukucinov", "text": ""}
{"id": "3548983", "revid": "158913", "url": "https://it.wikipedia.org/wiki?curid=3548983", "title": "Tolstojanesimo", "text": ""}
{"id": "3548984", "revid": "1781667", "url": "https://it.wikipedia.org/wiki?curid=3548984", "title": "Kura\u013eany", "text": "Kura\u013eany (in ungherese \"Kural\") \u00e8 un comune della Slovacchia facente parte del distretto di Levice, nella regione di Nitra."}
{"id": "3548985", "revid": "287204", "url": "https://it.wikipedia.org/wiki?curid=3548985", "title": "Kuralany", "text": ""}
{"id": "3548989", "revid": "767487", "url": "https://it.wikipedia.org/wiki?curid=3548989", "title": "Lok (Slovacchia)", "text": "Lok (in ungherese \"Garaml\u00f6k\") \u00e8 un comune della Slovacchia facente parte del distretto di Levice, nella regione di Nitra."}
{"id": "3548990", "revid": "158913", "url": "https://it.wikipedia.org/wiki?curid=3548990", "title": "Tolst\u00f2j", "text": ""}
{"id": "3548991", "revid": "28592", "url": "https://it.wikipedia.org/wiki?curid=3548991", "title": "Francesco Maria II", "text": ""}
{"id": "3548995", "revid": "767487", "url": "https://it.wikipedia.org/wiki?curid=3548995", "title": "Lontov", "text": "Lontov (in ungherese \"Lont\u00f3\") \u00e8 un comune della Slovacchia facente parte del distretto di Levice, nella regione di Nitra."}
{"id": "3549002", "revid": "122931074", "url": "https://it.wikipedia.org/wiki?curid=3549002", "title": "Chiesa collegiata di San Giovanni Battista", "text": "La chiesa collegiata di San Giovanni Battista \u00e8 la chiesa principale di Cantiano.\nStoria.\nLa collegiata fu costruita in sostituzione dell'antica pieve di San Giovannino per accogliere degnamente la miracolosa immagine del Cristo legato alla colonna che, dal 1605 ininterrottamente dispensava grazie ai fedeli nella cappella campestre in localit\u00e0 Colsecco e venne solennemente consacrata ed aperta al culto nel 1631 dal vescovo di Gubbio, Ulderico Carpegna. La chiesa, divenuta la principale del capoluogo, venne elevata a collegiata e dotata di un capitolo permanente composto da un arciprete che lo presiedeva e sei canonici (di cui un teologo, un penitenziere, un cerimoniere, un fabbricere e un camerlengo), con bolla pontificia di papa Alessandro VII del 17 gennaio 1661. Nel 1721 papa Clemente XI, nativo di Urbino, volle dare un'ulteriore distinzione al tempio, proclamandolo \"Insigne Collegiata\" con apposita bolla.\nDescrizione.\nIl complesso monumentale ha una pianta a croce latina, una sola imponente navata con volta a botte ornata di sei altari laterali, cupola ottagonale con lanterna, sovrastante il transetto, abside con altare centrale e coro ligneo, affiancata da due cappelle laterali, una per ciascun braccio del transetto, culminante esso stesso con un altare per lato.\nLa facciata a capanna realizzata in cotto umbro, con campanile sulla sinistra, \u00e8 rimasta incompiuta rispetto all'imponente progetto dell'architetto Anton Francesco Berardi da Cagli che prevedeva due campanili simmetrici. Il Berardi \u00e8 noto anche per le tante fabbriche che segue contemporaneamente nella citt\u00e0 di Gubbio assieme a Carlo Murena (primo collaboratore del Vanvitelli).\nNell'ampio interno si segnalano diverse opere pregevoli di scuola umbro marchigiana. Tra queste, le pale d'altare del XVII secolo, raffiguranti la Vergine, san Girolamo e santi, un'Annunciazione ed una Nativit\u00e0 di Maria, tutte e tre attribuite ai pittori di origine cantianese Francesco e Flaminio Allegrini, attivi nella seconda met\u00e0 del Seicento anche a Roma come pittori della Corte pontificia.\nNel braccio sinistro del transetto vi \u00e8 una pala d'altare, raffigurante San Carlo Borromeo ed attribuita al pittore veneto Claudio Ridolfi (1570-1644). Di fronte, nel transetto di destra, un'Ultima Cena di Ventura Mazza da Cantiano, allievo del Barocci (secolo XVII). Sempre attribuita a Claudio Ridolfi \u00e8 la tela raffigurante la Traslazione della santa Casa di Loreto e sant'Andrea. Nell'altare della cappella Fabi, \u00e8 posta una Vergine con Bambino detta della Misericordia, realizzata da Gaetano Lapis di Cagli (1706-1773) nel corso della prima met\u00e0 del Settecento. Perla artistica di tutta la chiesa \u00e8 per\u00f2 il pregevole tondo del XV secolo, raffigurante la Madonna detta del Cardellino. La squisita immagine rinascimentale della Vergine con Bambino e san Giovannino \u00e8 racchiusa in una splendida cornice lignea, dorata a frutta e fogliame. Per secoli attribuita dalla critica ad Eusebio di Giacomo detto Eusebio di san Giorgio (1465-1539), \u00e8 invece opera del suo maestro, Pietro Vannucci detto il Perugino (1450-1524), come ricorda una lapide all'interno della chiesa.\nNotevoli sono anche un Crocefisso ligneo della fine del XVI secolo, lo splendido coro di noce nera con stalli intagliati datato 1721, opera delle maestranze locali, ed il pregevole organo - in cantoria sopra la porta centrale - opera di Giuseppe Greppi da Rimini datata 1672, restaurato ed ampliato da Andrea Feligiotti da Urbania nel 1805 (lo strumento \u00e8 stato restaurato a regola d'arte dal cav. Alfredo Piccinelli nel 1997).\nLa sera del 29 ottobre 1980, il crollo improvviso di una capriata della navata centrale obbligavano la chiusura del tempio. Dopo cinque anni di restauri, opera instancabile della determinazione dell'allora arciprete, mons. Fausto Panfili, la notte di Natale del 1985, la Collegiata veniva riaperta al culto, con solenne messa presieduta dal vescovo di Gubbio Ennio Antonelli.\nAlcune risistemazioni degli arredi dell'altare maggiore e del presbiterio, intervenute tra la fine della prima e l'inizio della seconda decade del presente XXI secolo, ad opera dell'Arciprete don Claudio Crescimanno, riportarono la Collegiata al suo antico splendore liturgico.\nScelte successive, volute dall'attuale Parroco, hanno ripristinato il precedente impianto di arredi liturgici - come gi\u00e0 concepito a seguito del Concilio Vaticano II - giacch\u00e9, seppure possa risultare pi\u00f9 aderente all'attuale ordinaria prassi del rito romano, appare oggettivamente meno attento e rispettoso delle caratteristiche storico-artistiche, teologiche e liturgiche in cui \u00e8 stata concepita ed arricchita, nel corso dei secoli, la Chiesa principale del Capoluogo."}
{"id": "3549003", "revid": "158913", "url": "https://it.wikipedia.org/wiki?curid=3549003", "title": "Felsineo", "text": ""}
{"id": "3549004", "revid": "767487", "url": "https://it.wikipedia.org/wiki?curid=3549004", "title": "Lula (Slovacchia)", "text": "Lula (in ungherese \"L\u00fcle\") \u00e8 un comune della Slovacchia facente parte del distretto di Levice, nella regione di Nitra."}
{"id": "3549006", "revid": "767487", "url": "https://it.wikipedia.org/wiki?curid=3549006", "title": "M\u00e1la\u0161", "text": "M\u00e1la\u0161 (in ungherese \"M\u00e1las\") \u00e8 un comune della Slovacchia facente parte del distretto di Levice, nella regione di Nitra."}
{"id": "3549009", "revid": "287204", "url": "https://it.wikipedia.org/wiki?curid=3549009", "title": "Malas", "text": ""}
{"id": "3549010", "revid": "75775", "url": "https://it.wikipedia.org/wiki?curid=3549010", "title": "Fibre ottiche polimeriche", "text": ""}
{"id": "3549012", "revid": "287204", "url": "https://it.wikipedia.org/wiki?curid=3549012", "title": "Corrida Internacional de S\u00e3o Silvestre", "text": "La Corrida Internacional de S\u00e3o Silvestre \u00e8 una corsa su strada che si tiene a San Paolo, in Brasile, il 31 dicembre di ogni anno dal 1925."}
{"id": "3549015", "revid": "105826", "url": "https://it.wikipedia.org/wiki?curid=3549015", "title": "Brazz\u00e0-Brazzacco Savorgnan Cergne\u00f9", "text": ""}
{"id": "3549016", "revid": "110157", "url": "https://it.wikipedia.org/wiki?curid=3549016", "title": "Mal\u00e9 Kozm\u00e1lovce", "text": "Mal\u00e9 Kozm\u00e1lovce (in ungherese \"Kiskoszm\u00e1ly\") \u00e8 un comune della Slovacchia facente parte del distretto di Levice, nella regione di Nitra."}
{"id": "3549017", "revid": "287204", "url": "https://it.wikipedia.org/wiki?curid=3549017", "title": "Savorgnan di Brazz\u00e0", "text": ""}
{"id": "3549018", "revid": "287204", "url": "https://it.wikipedia.org/wiki?curid=3549018", "title": "Male Kozmalovce", "text": ""}
{"id": "3549020", "revid": "287204", "url": "https://it.wikipedia.org/wiki?curid=3549020", "title": "Savorgnan del Torre", "text": ""}
{"id": "3549021", "revid": "131358", "url": "https://it.wikipedia.org/wiki?curid=3549021", "title": "\u00c9toile-Carouge Football Club", "text": ""}
{"id": "3549023", "revid": "599013", "url": "https://it.wikipedia.org/wiki?curid=3549023", "title": "Cosmit", "text": "Cosmit o COSMIT (acronimo di Comitato Organizzatore del Salone del Mobile Italiano) \u00e8 l'ente che si occupa dell'organizzazione del Salone Internazionale del Mobile e di altri eventi, dedicati sempre all'arredamento.\nStoria.\nIl Cosmit \u00e8 uno dei pi\u00f9 antichi comitati della realt\u00e0 fieristica milanese, prende forma attorno al 1960 per poi concretizzarsi nel primo salone del mobile italiano, tenutosi nel 1961 a Milano.\nLa necessit\u00e0 di tale organizzazione era sentita da tutte le aziende produttrici di mobili: in moltissimi casi si trattava di realt\u00e0 piccole e piccolissime, sparse su tutto il territorio nazionale, che avevano bisogno di raccogliersi in un'unica realt\u00e0 produttiva al fine di confrontarsi, farsi conoscere e aumentare l'esportazione dei loro prodotti oltre i confini nazionali.\nI Saloni.\nL'ente inizialmente fu fondato da una cordata di imprenditori operanti nella produzione, perlopi\u00f9 artigianale, di mobili soprattutto in legno. Col tempo il raggio di interesse si allarga anche a settori diversi dell'arredamento, come l'illuminazione e i complementi d'arredo, i bagni e le cucine. Queste variet\u00e0 di eventi fieristici vengono definite \"i Saloni\".\nCon \"i Saloni\" Cosmit raggruppa tutti gli eventi fieristici che organizza presso la Fiera di Milano. Attualmente (2011) sono in rassegna 7 diversi tipi di saloni, differenziati per tipologie di elementi esposti. Alcuni di essi sono biennali, altri invece vengono organizzati tutti gli anni.\nI saloni annuali sono:\nNegli anni pari sono anche organizzati:\nNegli anni dispari invece vengono organizzati:\nL'edizione 2010 ha visto un aumento, rispetto all'anno precedente, del 7% di visite da parte degli operatori del settore: arrivando a 297.460 presenze; il 56% di essi proviene dall'estero.. In quell'anno sono stati registrati anche 5.110 giornalisti e 32.103 visitatori generici. Gran parte degli operatori esteri che hanno visitato l'edizione 2010 erano europei, ma una quota rilevante \u00e8 arrivata anche da Asia e Americhe, di meno da Africa e Oceania.\nI saloni Cosmit vengono organizzati dal 2005 presso il polo FieraMilano a Rho,il maggiore polo fieristico d'Europa e uno dei pi\u00f9 avanzati poli fieristici del mondo , fino a tale data erano organizzati all'interno del polo di Fieramilanocity. Nel 2011 vengono festeggiati i primi 50 anni dell'iniziativa \"i Saloni\", nello stesso anno Federlegno-Arredo e Fiera Milano stipulano un accordo di collaborazione fino al 2032.\nI Saloni WorldWide.\nDal 2005 Cosmit gestisce all'estero (nelle citt\u00e0 di Mosca, New York e per tre edizioni a Shanghai) \"i Saloni WorldWide, Furnishing Ideas Made in Italy\", organizzazioni legate ai saloni italiani. L'iniziativa \u00e8 stata esplicitamente richiesta al Cosmit da parte di alcuni storici espositori dei saloni milanesi.\nSociet\u00e0.\nAttualmente il comitato \u00e8 controllato da una societ\u00e0, la Cosmit SpA, che appartiene al 100% a Federlegno-Arredo srl, dopo che ne \u00e8 diventata azionista di maggioranza nel 2003 ed averne raggiunto il totale controllo nel 2008. La sede della Cosmit SpA \u00e8 a Milano, Foro Buonaparte 65."}
{"id": "3549026", "revid": "105826", "url": "https://it.wikipedia.org/wiki?curid=3549026", "title": "Savorgnan del Monte Cergne\u00f9", "text": ""}
{"id": "3549028", "revid": "767487", "url": "https://it.wikipedia.org/wiki?curid=3549028", "title": "Mal\u00e9 Ludince", "text": "Mal\u00e9 Ludince (in ungherese \"Kis\u00f6lved\") \u00e8 un comune della Slovacchia facente parte del distretto di Levice, nella regione di Nitra."}
{"id": "3549029", "revid": "287204", "url": "https://it.wikipedia.org/wiki?curid=3549029", "title": "Male Ludince", "text": ""}
{"id": "3549032", "revid": "116614136", "url": "https://it.wikipedia.org/wiki?curid=3549032", "title": "Janet Stewart", "text": "Biografia.\nEra la figlia illegittima di Giacomo IV di Scozia e di Isabel Stewart, figlia di James Stewart, I conte di Buchan. I genitori di Janet erano lontani parenti di Joan Beaufort.\nMatrimonio.\nLady Fleming spos\u00f2 Malcolm Fleming, III Lord Fleming, figlio di John Fleming, II Lord Fleming e di Euphemia Drummond. Ebbero sei figli:\nLord Fleming mor\u00ec nel 1547, l'anno seguente Lady Fleming divenne la governante di sua nipote, la Regina di Scozia, Maria Stuarda. La figlia di Lady Fleming, Mary, divenne una delle \"Quattro Marie\"\nNel 1548, Lady Fleming accompagn\u00f2 la regina di Scozia in Francia, dove sarebbe stata educata come una principessa ed avrebbe sposato il figlio del re, il Delfino Francesco. Alla corte di Francia, Lady Fleming attir\u00f2 ben presto le attenzioni di Enrico II e divenne il suo amante. Da questa relazione nacque un figlio: Enrico d'Angoul\u00eame (1551-1586). Legittimato, divenne il \"Gran Priore di Francia, governatore della Provenza e ammiraglio del Mar Levantino\". Dopo la nascita del figlio, ritorn\u00f2 in Scozia.\nNell'ottobre 1552, si parl\u00f2 di un possibile matrimonio con Henri Cleutin, consigliere militare di Guisa. \nJanet era una delle signore che avevano vegliato sul corpo di Maria di Guisa al Castello di Edimburgo, nel giugno 1560. In seguito, Janet chiese al Consiglio privato il permesso di lasciare la Scozia con il figlio \"Signore Hary de Valoys\" il 22 agosto 1560."}
{"id": "3549035", "revid": "1573940", "url": "https://it.wikipedia.org/wiki?curid=3549035", "title": "Pieve di San Crescentino", "text": "La pieve di San Crescentino, che sorge nei pressi di Cantiano, \u00e8 una pieve di fattura romanico-carolingia dedicata a San Crescentino con origini antichissime.\nStoria e descrizione.\n\u00c8 opinione comune far risalire la fondazione della chiesa intorno all'anno mille, periodo in cui si diffuse molto il culto e la devozione verso San Crescentino nelle zone a cavallo tra Citt\u00e0 di Castello ed Urbino, citt\u00e0 entrambe di cui ancor oggi il predetto martire \u00e8 patrono. Invero, secondo la tradizione, il nobile Crescentino (o Crescenziano), \"eques\" dell'esercito imperiale, fu martirizzato durante la persecuzione di Diocleziano in localit\u00e0 Pieve de' Saddi, presso Pietralunga posta tra Citt\u00e0 di Castello e Gubbio. Tuttavia, durante i recenti lavori di restauro resi necessari a seguito dei danni causati dal terremoto del 1997, il rinvenimento di un elemento lapideo pavimentale di fattura carolingia, anticiperebbe la data di fondazione della pieve di un paio di secoli.\nNella chiesa, sotto l'altare, riposano i resti dei santi martiri Orfito e Benedetto, compagni di san Crescentino, forse traslati nel corso del XII secolo durante l'episcopato di sant'Ubaldo dalla chiesa loro dedicata, posta sempre nel territorio di Cantiano e caduta in disuso, di cui oggi non restano tracce. Invero il vescovo Ubaldo visit\u00f2 pi\u00f9 volte la pieve di San Crescentino in cui, dopo aver celebrato la messa, comp\u00ec un miracolo ridando la parola a un giovinetto del posto che era muto fin dalla nascita.\nIl complesso della Pieve \u00e8 composto dalla chiesa, dalla canonica e da una poderosa ed alta torre di avvistamento medievale, formanti un unico corpo edilizio per stile e bellezza. La torre, costruita per controllare i movimenti sulla vicina via Flaminia, era anche a difesa del corridoio bizantino.\nLa strada che le passa a fianco, in effetti, conduce ancora a Gubbio, costituendo un percorso alternativo alla Flaminia.\nAll'interno della chiesa, un notevole affresco, datato 1469, raffigura la Madonna del bell'Amore insieme ai santi Ubaldo e Crescentino. Inoltre in un altro affresco, certamente di fattura anteriore e riconducibile al XIV secolo, si riconosce la figura di sant'Antonio da Padova.\nDegno di menzione \u00e8 anche un dipinto raffigurante il santo titolare attribuito a Virgilio Nucci di Gubbio (1547-1621).\nSplendidi fregi bizantini e una croce carolingia, rinvenuti nei recenti restauri sotto il pavimento, sono ora sistemati dietro l'altare."}
{"id": "3549038", "revid": "767487", "url": "https://it.wikipedia.org/wiki?curid=3549038", "title": "Burnin Red Ivanhoe", "text": "I Burnin Red Ivanhoe sono una rock-band danese, fondata a Copenaghen da Karsten Vogel nel 1967. \nA volte sono citati come Burnin' Red Ivanhoe.\nStoria.\nIl 22 maggio 1967 la band si esibiva al Munkek\u00e6lderen (club di Copenaghen) come \u201dM/S Mitte \u2013 The Burnin Red Ivanhoes\u201d. Il debutto ufficiale arriva il 14 dicembre del 1968 al Br\u00f8ndby Pop Club come spalla agli Spooky Tooth. Il concerto suscit\u00f2 commenti tanto positivi da fargli ottenere un contratto con una casa discografica, e nell'estate del 1969 usc\u00ec \u201dM144\u201d. Le registrazioni non suscitarono ammirazione soltanto in Danimarca, ma anche in Germania e in Inghilterra e la band fu la prima, tra quelle scandinave, ad ottenere successo internazionale. La band fece diversi tour all'estero e in Danimarca, ma il 10 aprile del 1972 si sciolse.\nI Burnin Red Ivanhoe si sono riuniti diverse volte, ogni volta con concerti e conseguenti album. La Band praticava una commistione di free jazz, blues e hard rock, realizzati fondendo canzoni melodiche e strumentali con composizioni pi\u00f9 complesse di lunga durata. I dischi realizzati tra il 1969 e il 1974, considerati i migliori della loro produzione, uscirono per la Sonet (non tutti, ad oggi, sono stati ripubblicati in cd).\nFormazioni.\nKarsten Vogel (sax alto e soprano), Steen Cla\u00ebsson (chitarra e voce), Steen Lange (basso), Bo Thrige Andersen (batteria)\nKarsten Vogel (sax e organo), Kim Menzer (flauto, trombone, armonica, voce), Ole Fick (chitarra e voce), Jess St\u00e6hr (basso), Bo Thrige Andersen (batteria)\nKarsten Vogel (sax e organo), Kim Menzer (flauto, trombone, armonica e voce), Ole Fick (voce e chitarra), (Al basso si alternarono Jon Bruland, Michael Friis, Assi Roar e Louis Winding), Klaus Menzer (batteria), Janne Eilskov (ospite come voce solista)\nKarsten Vogel (sax e organo), Kim Menzer (flauto, trombone, armonica, didgeridoo e voce), Ole Fick (voce e chitarra), Assi Roar (basso), Kasper Langkj\u00e6r (batteria)"}
{"id": "3549039", "revid": "767487", "url": "https://it.wikipedia.org/wiki?curid=3549039", "title": "M\u00fdtne Ludany", "text": "M\u00fdtne Ludany (in ungherese \"V\u00e1moslad\u00e1ny\") \u00e8 un comune della Slovacchia facente parte del distretto di Levice, nella regione di Nitra."}
{"id": "3549044", "revid": "287204", "url": "https://it.wikipedia.org/wiki?curid=3549044", "title": "Mytne Ludany", "text": ""}
{"id": "3549045", "revid": "105826", "url": "https://it.wikipedia.org/wiki?curid=3549045", "title": "Savorgnan del Monte Cergneu", "text": ""}
{"id": "3549046", "revid": "287204", "url": "https://it.wikipedia.org/wiki?curid=3549046", "title": "Brazz\u00e0-Brazzacco Savorgnan Cergneu", "text": ""}
{"id": "3549047", "revid": "28592", "url": "https://it.wikipedia.org/wiki?curid=3549047", "title": "Sacra Rappresentazione", "text": ""}
{"id": "3549048", "revid": "287204", "url": "https://it.wikipedia.org/wiki?curid=3549048", "title": "R\u00fcbezahl", "text": "Il R\u00fcbezahl (in polacco Liczyrzepa, in ceco Krakono\u0161) \u00e8 un personaggio del folclore tedesco proprio dell'area dei Monti dei Giganti, oggi al confine tra Polonia (Slesia) e Repubblica Ceca (Boemia) ma fino alla Seconda guerra mondiale abitata dai Tedeschi dei Sudeti. \u00c8 rappresentato come un gigante che vive sulle montagne e sotto terra e appare in numerose leggende e racconti tradizionali, oltre a essere preso come personaggio in opere letterarie e musicali dal XVI al XX secolo.\nL'origine del nome \"R\u00fcbezahl\" \u00e8 incerta. Alla lettera, in tedesco esso si compone dei sostantivi \"R\u00fcbe\" (rapa) e \"Zahl\" (numero). Nel 1662 lo scrittore Johannes Praetorius ne dichiar\u00f2 diverse varianti, come \"Ribezal\" o \"Riebenzahl\". D'altra parte, anche il suo aspetto \u00e8 mutevole, e nelle diverse leggende e favole in cui compare, R\u00fcbezahl \u00e8 presentato sotto differenti sembianze: talvolta appare come gigante, talaltra \u00e8 il guardiano di un tesoro nascosto nei monti, un monaco ingannatore, un corvo, un asino o addirittura un demonio.\nNel 1783 Johann Karl August Mus\u00e4us forn\u00ec, nella sua prima storia con R\u00fcbezahl come soggetto, una spiegazione leggendaria dell'origine del suo nome. Secondo questo racconto, il gigante rap\u00ec una principessa di nome Emma e la condusse nella sua dimora sotterranea, che si trovava tra le montagne, con l'intenzione di farne sua moglie. La fanciulla per\u00f2 desiderava tornare a casa e al suo principe Ratibor, del quale era innamorata, cos\u00ec il gigante, per rallegrarla, le don\u00f2 delle rape magiche, che a desiderio potevano trasformarsi in qualsiasi cosa si volesse, almeno fino a quando non appassivano. Ad un certo punto la principessa sembr\u00f2 cedere ai corteggiamenti del suo carceriere e gli promise di concedergli la propria mano, ma ad una condizione: voleva che lui le dicesse esattamente quante erano le rape del suo campo, e se avesse sbagliato l'avrebbe lasciata libera. Subito il gigante si mise a contare e, per essere assolutamente certo di trovare il numero giusto, rifece il conto pi\u00f9 e pi\u00f9 volte. Nel frattempo per\u00f2 la principessa aveva tenuto nascosta una delle rape magiche che le erano state regalate, la fece tramutare in un cavallo e, montata in groppa, fugg\u00ec dal regno del gigante al suo principe Ratibor. Quand'era ormai al sicuro fuori dal regno del gigante, ove i suoi poteri non potevano farle pi\u00f9 nulla, la fanciulla lo schern\u00ec e gli affibbi\u00f2 il nome \"R\u00fcbezahl\" (che in italiano si potrebbe rendere come \"Conta-rape\"), il quale gli rimase anche in seguito. Da quel giorno, il gigante cominci\u00f2 per\u00f2 a nutrire astio verso gli esseri umani. E guai a chi, entrando nel suo territorio, ha l'ardire di sfidare la sua collera chiamandolo per nome!\nSecondo un'altra teoria, il nome R\u00fcbezahl deriverebbe dal nome proprio \"Riebe\", cui sarebbe stato aggiunto il termine in lingua alto-tedesca media \"zagel\", che vuol dire \"coda\" e si collegherebbe con le versioni della leggenda, in cui R\u00fcbezahl ha le sembianze di un diavolo con la coda. In ceco si chiama \"Krakono\u0161\", che potrebbe derivare da \"krk\" o \"krak\" (pino mugo) e da \"nosit\" (portare). In polacco \u00e8 noto fin dal 1898 come \"Liczyrzepa\" (la traduzione letterale di \"Rapa+contare\"), ma si usa talvolta anche \"Duch G\u00f3r\" (spirito della montagna) o \"Rzepi\u00f3r\".\nNelle leggende, R\u00fcbezahl ha un carattere volubile e contraddittorio, di uno che secondo l'umore del momento \u00e8 mite e generoso oppure infido, irascibile e vendicativo, caratteristica gi\u00e0 rilevata da Johannes Praetorius, l'autore della prima raccolta delle storie su di lui. Egualmente Mus\u00e4us lo descrive come molto forte e astuto, collerico, irruente, eccentrico, rude, vanitoso, \"oggi l'amico pi\u00f9 caloroso, domani estraneo e freddo\". In generale \u00e8 ben disposto verso i puri di cuore: aiuta i poveri e gli ammalati, per contro si vendica terribilmente di ogni offesa. \u00c8 solito ingannare gli sprovveduti viandanti che passano per il suo regno, indicandogli vie insidiose per farli smarrire.\nAgli uomini R\u00fcbezahl si presenta con aspetti mutevoli. Lo spirito utilizza la sua magia per assumere talvolta le sembianze di monaco vestito di una tonaca color cenere (il dio germanico Odino fa similmente nei miti in cui appare), come montanaro, giovane nobile, artigiano e vari altri camuffamenti, ma anche come animale oppure cosa inanimata (ad esempio, un albero). R\u00fcbezahl \u00e8 anche padrone degli elementi naturali nei Monti dei Giganti, e sotto questo aspetto la sua figura si collega al mito della caccia selvaggia. A suo piacimento pu\u00f2 mandare tuoni e tempeste oppure far splendere il sole. La leggenda vuole che il gigante sia padrone di un orto miracoloso, ove coltiva piante magiche e che difende da ogni intruso. Talvolta si diverte a fare agli uomini doni ingannevoli: quelli pi\u00f9 umili, come semplici mele e fogliame, si tramutano dopo un po' in oro zecchino, per contro i suoi preziosi, usciti fuori dai suoi domini, perdono ogni valore."}
{"id": "3549049", "revid": "599013", "url": "https://it.wikipedia.org/wiki?curid=3549049", "title": "Salone del mobile", "text": "Con Salone del mobile si possono intendere diversi eventi fieristici presenti in Italia:"}
{"id": "3549051", "revid": "287204", "url": "https://it.wikipedia.org/wiki?curid=3549051", "title": "Rubezahl", "text": ""}
{"id": "3549052", "revid": "1573940", "url": "https://it.wikipedia.org/wiki?curid=3549052", "title": "Epeus", "text": "Epeus \u00e8 un genere di ragni appartenente alla famiglia Salticidae.\nHabitat.\nPredilige piante e arbusti della foresta pluviale; rinvenuto raramente in giardini.\nCaratteristiche.\nFemmine e maschi hanno pressoch\u00e9 le stesse dimensioni: dai 6 ai 9 millimetri, le femmine sono leggermente pi\u00f9 grandi. Le zampe sono molto lunghe e variamente colorate, anche l'opistosoma \u00e8 fortemente allungato e multicolore. I maschi hanno una peculiare \"cresta\" sulla \"pars cephalica\" composta di peli e somigliante ad un'acconciatura Mohawk.\nLa E. glorius, descritta nel 1985, ha un carapace color arancio pallido e una \"cresta\" di colore arancio intenso. La parte posteriore del pattern oculare \u00e8 attorniata da ciuffi di peli bianchi e l'opistosoma \u00e8 giallo pallido. Le zampe anteriori dei maschi sono di colore marrone con i soli tarsi di colore giallo vivido. Nelle femmine le zampe sono gialle e la loro parte terminale \u00e8 nera.\nDistribuzione.\nLe 14 specie oggi note di questo genere sono state rinvenute in Asia sudorientale: ben 11 specie sono endemismi.\nTassonomia.\nRimosso dalla sinonimia con Viciria da un lavoro di Pr\u00f3szynski del 1984 e dallo stesso aracnologo considerato un sinonimo anteriore di \"Taupoa\" 1907 con trasferimento della specie tipo.\nA dicembre 2010, si compone di 14 specie:"}
{"id": "3549055", "revid": "767487", "url": "https://it.wikipedia.org/wiki?curid=3549055", "title": "Nov\u00e1 Dedina", "text": "Nov\u00e1 Dedina (in ungherese \"Garam\u00fajfalu\") \u00e8 un comune della Slovacchia facente parte del distretto di Levice, nella regione di Nitra."}
{"id": "3549056", "revid": "131358", "url": "https://it.wikipedia.org/wiki?curid=3549056", "title": "\u00c9toile Sportive Football Club Malley", "text": ""}
{"id": "3549059", "revid": "33689", "url": "https://it.wikipedia.org/wiki?curid=3549059", "title": "Vasilopita", "text": "La vasilopita (in greco: \u0392\u03b1\u03c3\u03b9\u03bb\u03cc\u03c0\u03b9\u03c4\u03b1, letterariamente \"torta di San Basilio\") \u00e8 una torta di capodanno tipica della Grecia e di molte altre zone, dai paesi dell'Europa Orientale e dell'area dei Balcani.\nNel dolce viene nascosta una moneta o un ciondolo, per augurare buona fortuna al ricevente. Viene fatta con diversi tipi di pasta, secondo la tradizione familiare e regionale, incluso lo \"tsoureki\".\nViene associata al giorno di San Basilio Magno, il 1\u00ba gennaio, in gran parte della Grecia, ma in alcune regioni le tradizioni legate ad una torta contenente una moneta sono estese anche all'Epifania o al Natale.\nIn altre aree dei Balcani esiste la stessa tradizione, pur se non associata a capodanno: la pratica \u00e8 documentata in Romania, Serbia (\"\u010desnica\", mangiata a Natale); Albania (\"pitta\", fatta sia da cristiani che da musulmani) e Bulgaria (\"pogatcha\", \"novogodichna banitsa\", \"svity vasileva bogatcha\")."}
{"id": "3549060", "revid": "857138", "url": "https://it.wikipedia.org/wiki?curid=3549060", "title": "Nova Dedina", "text": "Il toponimo Nova Dedina, con diverse grafie, pu\u00f2 riferirsi a:"}
{"id": "3549065", "revid": "767487", "url": "https://it.wikipedia.org/wiki?curid=3549065", "title": "Nov\u00fd Tekov", "text": "Nov\u00fd Tekov (in ungherese \"\u00dajbars\") \u00e8 un comune della Slovacchia facente parte del distretto di Levice, nella regione di Nitra."}
{"id": "3549066", "revid": "287204", "url": "https://it.wikipedia.org/wiki?curid=3549066", "title": "Novy Tekov", "text": ""}
{"id": "3549067", "revid": "944090", "url": "https://it.wikipedia.org/wiki?curid=3549067", "title": "Pane di Chiaserna", "text": "Il pane di Chiaserna \u00e8 diffuso nei territori del Montefeltro, in tutta la provincia di Pesaro e Urbino e nelle vicine province di Perugia ed Ancona, \u00e8 riconosciuto dalla Regione Marche ed \u00e8 inserito nell'elenco dei prodotti tipici nazionali pubblicati dalla Gazzetta Ufficiale della Repubblica Italiana. \"Pane di Chiaserna\" \u00e8 un marchio collettivo registrato che prende il nome da Chiaserna, frazione di Cantiano.\nLa bont\u00e0 di questo pane \u00e8 dovuta all'utilizzo di acqua di sorgente che conferisce al prodotto caratteristiche peculiari di leggerezza e freschezza nel tempo. Filone di forma allungata leggermente schiacciata, di colore dorato e privo di sale. Il segreto, oltre all'eccezionale qualit\u00e0 dell'acqua del Monte Catria, risiede interamente nel rispetto della semplicit\u00e0 e della tradizione nella panificazione. Il \"Pane di Chiaserna\" infatti nasce come impasto acido (detto anche lievito \"madre\") e viene fatto fermentare in tutta calma. La totale assenza di additivi, conservanti e agenti miglioratori fanno il resto."}
{"id": "3549068", "revid": "339392", "url": "https://it.wikipedia.org/wiki?curid=3549068", "title": "Associazione Sportiva Dilettantistica Mantova Football Club", "text": ""}
{"id": "3549072", "revid": "1494169", "url": "https://it.wikipedia.org/wiki?curid=3549072", "title": "R\u00fcbezahl (disambigua)", "text": ""}
{"id": "3549077", "revid": "104458", "url": "https://it.wikipedia.org/wiki?curid=3549077", "title": "Krakono\u0161", "text": ""}
{"id": "3549078", "revid": "104458", "url": "https://it.wikipedia.org/wiki?curid=3549078", "title": "Krakonos", "text": ""}
{"id": "3549079", "revid": "104458", "url": "https://it.wikipedia.org/wiki?curid=3549079", "title": "Liczyrzepa", "text": ""}
{"id": "3549081", "revid": "767487", "url": "https://it.wikipedia.org/wiki?curid=3549081", "title": "N\u00fdrovce", "text": "N\u00fdrovce (in ungherese \"Ny\u00edr\") \u00e8 un comune della Slovacchia facente parte del distretto di Levice, nella regione di Nitra."}
{"id": "3549083", "revid": "287204", "url": "https://it.wikipedia.org/wiki?curid=3549083", "title": "Nyrovce", "text": ""}
{"id": "3549086", "revid": "110157", "url": "https://it.wikipedia.org/wiki?curid=3549086", "title": "Ondrejovce", "text": "Ondrejovce (in ungherese \"Barsendr\u00e9d\") \u00e8 un comune della Slovacchia facente parte del distretto di Levice, nella regione di Nitra."}
{"id": "3549087", "revid": "767487", "url": "https://it.wikipedia.org/wiki?curid=3549087", "title": "Those Bitter Sweets", "text": "Those Bitter Sweets \u00e8 un cortometraggio muto del 1915 diretto da F. Richard Jones che ne firma anche la sceneggiatura. \u00c8 il film d'esordio per Marie Prevost e per Phyllis Haver.\nProduzione.\nIl film fu prodotto da Mack Sennett per la Keystone Film Company\nDistribuzione.\nDistribuito dalla Mutual Film, il film - un cortometraggio di venti minuti - usc\u00ec nelle sale cinematografiche USA il 7 giugno 1915."}
{"id": "3549089", "revid": "76963", "url": "https://it.wikipedia.org/wiki?curid=3549089", "title": "Ben Rappaport", "text": "Ha interpretato il ruolo di Todd Dempsy nella sitcom NBC \"Outsourced\", in onda durante la stagione televisiva 2010-2011. La serie ha segnato il debutto di Rappaport sul piccolo schermo.\nVita e carriera.\nRappaport \u00e8 nato a Arlington, in Texas ed \u00e8 stato attivo nel campo delle arti (pittura e chitarra) durante la sua infanzia. Ha frequentato la \"Klein High School\" a Klein, Texas vicino a Houston. Rappaport ha cominciato a sviluppare un interesse per la recitazione all'et\u00e0 di quindici anni, e successivamente si \u00e8 laureato alla Juilliard School di New York , dove ha studiato recitazione. Ha vinto il Premio \"Michel e Suria Saint-Denis\" come studente, che \u00e8 la pi\u00f9 alta onorificenza del dipartimento di arte drammatica.\nNel 2010, Rappaport \u00e8 stato lanciato nel ruolo principale di Todd Dempsy della NBC serie, in Outsourced. Il ruolo segna il primo lavoro di Rappaport sul piccolo schermo o cinema. Rappaport aveva precedentemente lavorato in produzioni teatrali. Attualmente risiede a Studio City, Los Angeles."}
{"id": "3549092", "revid": "287204", "url": "https://it.wikipedia.org/wiki?curid=3549092", "title": "Eliyahu M. Goldratt", "text": "Goldratt \u00e8 stato un guru del management aziendale grazie alla formulazione di celebri teorie quali Optimized Production Technology, Theory of Constraints (TOC), Thinking Processes, Drum-Buffer-Rope, Critical Chain Project Management (CCPM) ed altri strumenti derivati dalla TOC."}
{"id": "3549093", "revid": "287204", "url": "https://it.wikipedia.org/wiki?curid=3549093", "title": "Pastovce", "text": "Pastovce (in ungherese \"Ipolyp\u00e1szt\u00f3\") \u00e8 un comune della Slovacchia facente parte del distretto di Levice, nella regione di Nitra."}
{"id": "3549095", "revid": "41583021", "url": "https://it.wikipedia.org/wiki?curid=3549095", "title": "Eliyahu Goldratt", "text": ""}
{"id": "3549096", "revid": "41583025", "url": "https://it.wikipedia.org/wiki?curid=3549096", "title": "Eliyahu Moshe Goldratt", "text": ""}
{"id": "3549097", "revid": "253269", "url": "https://it.wikipedia.org/wiki?curid=3549097", "title": "Jack Kehoe", "text": "Carriera.\nHa recitato principalmente in \"gangster-movie\": il suo primo ruolo importante fu in \"Serpico\" (1973), interpretato da Al Pacino, cui fece seguito la parte di Joe Erie, un mite truffatore, nella commedia \"La stangata\" (1974), al fianco di Paul Newman e Robert Redford. Altro suo ruolo \u00e8 quello di Walter Ritter in \"Il Papa del Greenwich Village\" (1984), diretto da Stuart Rosenberg.\nIl personaggio che lo consacr\u00f2 fu per\u00f2 quello di Walter Payne, il contabile di Al Capone nel film \"The Untouchables - Gli intoccabili\" (1987), che inaugur\u00f2 una lunga serie di partecipazioni negli anni successivi a film di grande successo, come \"Prima di mezzanotte\" (1988), \"Dick Tracy\" (1990), \"Young Guns II - La leggenda di Billy the Kid\" (1990), \"Un giorno di ordinaria follia\" (1993)."}
{"id": "3549098", "revid": "599013", "url": "https://it.wikipedia.org/wiki?curid=3549098", "title": "R\u00fcbezahl (trampolino)", "text": "R\u00fcbezahl (nome ufficiale in tedesco: R\u00fcbezahl-Sprungschanze) era un trampolino situato a Jansk\u00e9 L\u00e1zn\u011b (gi\u00e0 Johannisbad), in Cecoslovacchia.\nStoria.\nInaugurato nel 1921, l'impianto ha ospitato le gare di salto con gli sci e di combinata nordica dei Campionati mondiali di sci nordico 1925 e dei Campionati cecoslovacchi di sci nordico 1931. Rinnovato nel 1945 e interamente ricostruito nel 1956 da Karel Jarol\u00edmek, ha ospitato un trofeo annuale fino al 1965, quando venne definitivamente chiuso.\nCaratteristiche.\nAll'epoca dei Mondiali il punto K era individuato a 50\u00a0m, per cui era un trampolino medio; il primato di distanza, 55\u00a0m, \u00e8 stato stabilito dal cecoslovacco Franti\u0161ek Wende nel 1927."}
{"id": "3549100", "revid": "110157", "url": "https://it.wikipedia.org/wiki?curid=3549100", "title": "Pe\u010denice", "text": "Pe\u010denice (in ungherese \"Hontbeseny\u0151d\") \u00e8 un comune della Slovacchia facente parte del distretto di Levice, nella regione di Nitra."}
{"id": "3549102", "revid": "287204", "url": "https://it.wikipedia.org/wiki?curid=3549102", "title": "Pecenice", "text": ""}
{"id": "3549105", "revid": "2225", "url": "https://it.wikipedia.org/wiki?curid=3549105", "title": "Critical chain", "text": ""}
{"id": "3549107", "revid": "2225", "url": "https://it.wikipedia.org/wiki?curid=3549107", "title": "CCPM", "text": ""}
{"id": "3549109", "revid": "336474", "url": "https://it.wikipedia.org/wiki?curid=3549109", "title": "Evstratij Ivanovi\u010d Delarov", "text": "Conosciuto anche come Evstrat Delarov o Eustrate Delarof, fu al servizio di diverse compagnie marittime di commercio di pelli nell'America russa. \u00c8 anche stato il primo esploratore e commerciante greco (Macedonia) di cui sia stato documentato l'arrivo in Alaska.\nBiografia.\nLa carriera di Delarof nell'America russa risale almeno al 1764, quando era nelle isole Aleutine a bordo della nave \"Petr i Pavel\", comandata da Ivan M. Solov'ev. Delarov aveva partecipato agli attacchi che Solov'ev aveva sferrato quell'anno contro l'alleanza degli aleuti delle isole Umnak e Unalaska, e che erano stati effettuati per vendicare la rivolta del 1762 delle isole Fox: un attacco coordinato a quattro navi russe e sulla costa, durante il quale erano morti oltre 300 russi.\nMentre serviva presso l'azienda dei fratelli Panov, Delarov utilizz\u00f2, come base delle operazioni, il porto dell'isola Unga che per molti anni fu conosciuto come \"porto Delarov\" o \"Greko-Delarovskoe\", data l'origine greca di Delarov. Tra il 1781 e il 1786 Delarov e due altri capitani fecero delle incursioni esplorative da Unga verso lo stretto di Prince William. \nNel corso del tempo Delarov si guadagn\u00f2 un'eccellente reputazione come \"skipper\". Divenne comproprietario di varie navi per il commercio delle pellicce. Grigorij \u0160elichov incontr\u00f2 Delarov a Irkutsk e lo persuase a diventare il principale gestore del suo stabilimento nella baia di Three Saints (Tre Santi) sull'isola Kodiak. Delarov \u00e8 stato, dal 1787 al 1791, il principale gestore della Societ\u00e0 \u0160elichov-Golikov.\nQuando nel 1799 fu fondata la Compagnia russo-americana, Delarov si trasfer\u00ec a San Pietroburgo entrando a far parte del consiglio d'amministrazione fino alla sua morte nel 1806.\nA vari luoghi \u00e8 stato dato il suo nome: le isole Delarof, il porto Delarof (\"Delarof Harbor\"); la citt\u00e0 fantasma di Unga, in Alaska, era originariamente chiamata Delarov e la nave da trasporto \"Delarof\" dell'\"U.S. Army\"."}
{"id": "3549111", "revid": "827882", "url": "https://it.wikipedia.org/wiki?curid=3549111", "title": "Tsoureki", "text": "Lo tsoureki (in greco \u03c4\u03c3\u03bf\u03c5\u03c1\u03ad\u03ba\u03b9), detto anche Paskalya \u00e7\u00f6rek (turco), choreg (armeno) o \u00e7\u00f6r\u0259k (azero) \u00e8 un pane dolce tipico delle cucine di Grecia, Balcani, Turchia, Azerbaigian e Armenia, e appartiene alla famiglia dei pani dolci (\"\u00e7\u00f6rek\") turchi, da cui probabilmente deriva. \u00c8 formato da strisce intrecciate di pasta. Viene spesso consumato a Pasqua.\nQuesto tipo di dolce \u00e8 tradizionale anche in molte altre nazioni, come Ungheria e Repubblica Ceca. Esempi sono il \"badnji kruh\" nella cucina croata, la \"colomba de p\u00e1scoa\" nella cucina portoghese, la \"galette des rois\" in Francia, il \"kulich\" nella cucina russa, l' in Italia e il \"challah\" nella cucina ebraica.\nEtimologia.\nLa parola \"tsoureki\" deriva dal termine turco \"\u00c7\u00f6rek\", la quale indica ogni pane fatto col lievito."}
{"id": "3549112", "revid": "287204", "url": "https://it.wikipedia.org/wiki?curid=3549112", "title": "Savorgnan di Osoppo", "text": ""}
{"id": "3549115", "revid": "110157", "url": "https://it.wikipedia.org/wiki?curid=3549115", "title": "Pl\u00e1\u0161\u0165ovce", "text": "Pl\u00e1\u0161\u0165ovce (in ungherese \"Pal\u00e1st\") \u00e8 un comune della Slovacchia facente parte del distretto di Levice, nella regione di Nitra."}
{"id": "3549116", "revid": "287204", "url": "https://it.wikipedia.org/wiki?curid=3549116", "title": "Plastovce", "text": ""}
{"id": "3549125", "revid": "1543377", "url": "https://it.wikipedia.org/wiki?curid=3549125", "title": "Motore entrobordo", "text": "Il motore entrobordo \u00e8 un motore marino progettato e studiato per stare all'interno di barche a motore e a vela, motoscafi, yacht e motorsailer nonch\u00e9 navi, traghetti, mercantili, rimorchiatori e tutti i mezzi navali di grandi dimensioni. \u00c8 il tipo di motore pi\u00f9 utilizzato nel settore del trasporto navale perch\u00e9 oltre ad equipaggiare moltissime barche di medie e grandi dimensioni \u00e8 un componente fondamentale per la propulsione di tutti i tipi di navi e mercantili di grandi dimensioni. Il termine proviene appunto dalla terminologia marinaresca entrobordo con cui viene accoppiato il motore.\nArchitettura.\nIl motore entrobordo \u00e8 generalmente un normale motore a scoppio usato per auto, furgoni, camion, gruppi elettrogeni etc, usati in ambito terrestre, ma che viene modificato e adattato per essere usato in ambito nautico. Quindi la parte principale che viene modificata \u00e8 l'impianto di raffreddamento poich\u00e9 nei motori normali questo utilizza il radiatore che viene raffreddato dall'aria che attraversa la mascherina sul frontale degli autoveicoli. A bordo degli scafi navali questo non \u00e8 generalmente possibile e quindi viene adottato il sistema di scambiatore di calore con acqua prelevata dalla parte sommersa dello scafo attraverso una pompa a girante. L'acqua essendo sempre disponibile all'infinito permette quindi di raffreddare con grande efficienza tutto l'apparato propulsivo. Essendo ovviamente fatto un utilizzo principalmente in ambito marino e quindi dato che l'acqua salata provocherebbe forti corrosioni, questa viene fatta circolare all'interno di uno scambiatore di calore all'interno del quale scorre un circuito a serpentine o tubi sigillati all'interno del quale scorre il liquido che circola all'interno del motore.\nIl motore viene inoltre accoppiato ad un invertitore di marcia a cui \u00e8 collegato l'asse il quale \u00e8 ulteriormente collegato, passando tramite un raccordo di paratia stagno chiamato astuccio, infine all'elica che con la relativa rotazione genera una spinta in avanti o all'indietro.\nAltri elementi fondamentali che vengono aggiunti sono i supporti, in numero generalmente di quattro, chiamati anche piedini, con i quali il motore viene montato sui travi di appoggio, chiamati basamenti, posti nella parte pi\u00f9 bassa e generalmente centrale dello scafo. \nPer tutte le navi, i grandi motoryacht, i rimorchiatori ecc. i motori entrobordo sono macchine di grandi ed eccezionali dimensioni, che generalmente trovano applicazione nei mezzi terrestri per grandi lavori di movimento terra o vengono prodotti specificatamente ed unicamente per uso navale.\nLe cilindrate vanno quindi dai piccoli motori di ca 500 cc ai grandi motori di ca 10.000 cc, con potenze che vanno dai 35 cv ai 5.000 cv e oltre.\nAziende produttrici.\nLe aziende produttrici di motori entrobordo sono praticamente le stesse che producono motori per autoveicoli, principalmente di camion, a queste si aggiungono alcune aziende che realizzano motori specifici, soprattutto per utilizzi speciali quali competizioni sportive."}
{"id": "3549138", "revid": "124808", "url": "https://it.wikipedia.org/wiki?curid=3549138", "title": "Hall Pass", "text": ""}
{"id": "3549140", "revid": "1452073", "url": "https://it.wikipedia.org/wiki?curid=3549140", "title": "DuckTales (videogioco)", "text": "DuckTales, pubblicato in Giappone con il titolo , \u00e8 un videogioco in stile avventura dinamica per Nintendo Entertainment System, realizzato da Capcom nel 1989 per Nintendo Entertainment System e Game Boy.\nProdotto da alcuni elementi chiave dello staff responsabile della serie \"Mega Man\", \"DuckTales\" ottenne un grande successo di pubblico e critica, e fu molto apprezzato per l'originale sistema di controllo, il gameplay non lineare, la veste grafica colorata, e la colonna sonora; per questi motivi, \u00e8 spesso citato tra i migliori giochi disponibili per NES, apparendo in numerose liste inerenti all'argomento ed \u00e8 stato soggetto di numerose copie e hack sia in cartucce bootleg per cloni del NES e anche come semplici rom hack disponibili online.\nA questo primo episodio, fece seguito \"DuckTales 2\" del 1993. Una versione rimasterizzata del titolo fu distribuita nel 2013.\nModalit\u00e0 di gioco.\nIl titolo \u00e8 un platform a scorrimento orizzontale in cui controlleremo zio Paperone, e attraverseremo diverse aree del nostro pianeta in cerca di tesori.\nA inizio partita, al giocatore \u00e8 data la possibilit\u00e0 di scegliere tra cinque differenti livelli. La propria scelta potr\u00e0 essere fatta selezionando uno di questi livelli da un mega schermo, presente nel quartier generale di zio Paperone a Paperopoli.\nIn ogni livello \u00e8 presente Jet McQuack: parlando con lui, al giocatore viene data l'opportunit\u00e0 di tornare a Paperopoli e incassare il bottino accumulato durante l'esplorazione.\nAccoglienza.\nDuckTales \u00e8 stato un successo commerciale, con le versioni NES e Game Boy ha venduto circa 1,67 milioni e 1,43 milioni di copie nel mondo, rispettivamente, diventando uno dei titoli pi\u00f9 venduti di Capcom per le rispettive piattaforme.\nFu accolto dalla critica con recensioni positive: \nColonna sonora.\nLa colonna sonora di \"DuckTales\", composta da Hiroshige Tonomura, \u00e8 stata spesso citata come una delle migliori dell'epoca 8-bit, e in particolare viene ricordato il brano \"Moon Theme\", tema principale del livello ambientato sulla luna (The Moon), definito da Polygon una delle migliori musiche a 8-bit della storia dei videogiochi, e da \"Geekparty\" la migliore in assoluto. Di seguito, la lista delle tracce che compongono l'intera colonna sonora del gioco:\nRemake.\nIl 13 agosto 2013 Capcom ha distribuito il remake del gioco, intitolato \"DuckTales: Remastered\", aggiungendo anche nuovi livelli, migliorando la grafica e potenziando l'intelligenza di nemici e boss. Il gioco \u00e8 uscito su PSN, Xbox Live, Wii U, Steam (PC) e Android."}
{"id": "3549142", "revid": "16758", "url": "https://it.wikipedia.org/wiki?curid=3549142", "title": "V\u00e1no\u010dka", "text": "V\u00e1no\u010dka \u00e8 un pane tipico della Repubblica Ceca e della Slovacchia (in slovacco \u00e8 chiamato \"viano\u010dka\") che tradizionalmente viene cotto nel periodo natalizio.\n\u00c8 ricco di uova e burro, il che lo rende simile ad una brioche. Buccia di limone e noce moscata aggiungono colore e sapore; l'impasto pu\u00f2 contenere anche uvetta e mandorle ed \u00e8 intrecciato come il challah. Un \"v\u00e1no\u010dka\" pu\u00f2 essere costruito con tre intrecci successivi, impilati l'uno sull'altro; questo viene talvolta interpretato come un'immagine che richiami la figura di Ges\u00f9 Bambino avvolto in fasce e posto in una mangiatoia."}
{"id": "3549144", "revid": "72396", "url": "https://it.wikipedia.org/wiki?curid=3549144", "title": "Storia Universale Feltrinelli", "text": "La Storia Universale Feltrinelli \u00e8 stata un'opera e collana a s\u00e9 stampata dalla Giangiacomo Feltrinelli Editore dal 1967 al 1971, con l'ultimo volume uscito nel 1978 e un paio annunciati e mai completati. I volumi, direttamente in formato tascabile di circa 12 x 19 cm., potevano essere d'autore unico o collettanei di articoli diversi (alla fine circa 80 collaboratori). Dopo le Note, seguiva Bibliografia e Appendice statistica. Chiudeva ogni volume l'Indice analitico. Le copertine erano disegnate dal grafico Silvio Coppola.\nIn qualche modo l'opera si presentava nuova, perch\u00e9 pur non trascurando l'aspetto cronologico della storia e dei suoi eventi, prendeva in esame l'aspetto culturale, economico e sociale. Pur essendo, specialmente nei dati statistici, una collana superata, tuttavia resta un riferimento importante per le ricerche storiche anche nei decenni successivi.\nI traduttori dell'opera, laddove per lo pi\u00f9 basata su ricerche dal tedesco, inglese e francese, furono Heidi Ascheri, Maria Attardo Magrini, Piero Bernardini Marzolla, Letizia Berrini, Aldo e Fernanda Comba, Lidia Crescini, Vittorio Di Giuro, Laura Ingrao, Roberto Isenburg, Maria Teresa Rubin de Cervin, Libero Sosio, Elena Vaccari Spagnol, Piero Stoduti, Enzo Turbiani, Salvatore Villari. Il grosso degli scritti proveniva infatti dall'opera \"Fischer Weltgeschichte\" (1967-81), pubblicata presso l'editore tedesco Gottfried Bermann Fischer."}
{"id": "3549151", "revid": "131358", "url": "https://it.wikipedia.org/wiki?curid=3549151", "title": "Duck Tales (Videogioco)", "text": ""}
{"id": "3549154", "revid": "300067", "url": "https://it.wikipedia.org/wiki?curid=3549154", "title": "Jajuan Johnson", "text": ""}
{"id": "3549157", "revid": "486946", "url": "https://it.wikipedia.org/wiki?curid=3549157", "title": "Juke box, urli d'amore", "text": ""}
{"id": "3549163", "revid": "287204", "url": "https://it.wikipedia.org/wiki?curid=3549163", "title": "Perro dogo Mallorquin", "text": ""}
{"id": "3549175", "revid": "228587", "url": "https://it.wikipedia.org/wiki?curid=3549175", "title": "Motore entrofuoribordo", "text": " \nIl motore entrofuoribordo \u00e8 un motore marino a scoppio a benzina o diesel studiato specificatamente per uso nautico all'interno di barche e motoscafi di piccole e medie dimensioni, generalmente fino ad un massimo di circa 15\u00a0m Viene accoppiato necessariamente al gruppo poppiero che \u00e8 cos\u00ec chiamato l'elemento posto fuoribordo che racchiude gli ingranaggi di trasmissione e l'elica, tramite giunto cardanico.\nArchitettura dei motori.\nI motori entrofuoribordo sono a pi\u00f9 cilindri, solitamente diesel ma anche a benzina, con potenze da 100 a oltre 1600 cv. Rispetto ai motori in linea d'asse hanno il pregio di essere pi\u00f9 maneggevoli e di poter accedere ad acque poco profonde potendo alzare il piede, ma il difetto di essere pi\u00f9 costosi (anche in termini di manutenzione)."}
{"id": "3549177", "revid": "287204", "url": "https://it.wikipedia.org/wiki?curid=3549177", "title": "Casato di Cro\u00ff", "text": "Il Casato di Cro\u00ff (: ) \u00e8 una famiglia internazionale di nobilt\u00e0 europea mediatizzata che tenne un seggio nella Dieta Imperiale dal 1486 e fu elevato al rango di principi imperiali nel 1594. Nel 1913 la famiglia aveva rami in Belgio, Francia e Prussia.\nQuesta casata dinastica, che originariamente adott\u00f2 il nome dal Castello di Cro\u00ff nell'odierno Belgio, rivendic\u00f2 di discendere dall'ungherese principe Marc che si sarebbe trasferito nel 1147 in Francia, dove spos\u00f2 un'ereditiera della baronia di Cro\u00ff. La famiglia Cro\u00ff sal\u00ec alla ribalta sotto i Duchi di Borgogna. In seguito diventarono attivamente coinvolti nella politica complessa di Francia, Spagna, Austria e Paesi Bassi.\nTra i membri pi\u00f9 illustri del Casato di Cro\u00ff ci furono due vescovi-duchi di Cambrai: due cardinali (di cui uno fu anche arcivescovo di Toledo e un altro fu arcivescovo di Rouen); cinque vescovi (di Th\u00e9rouanne, Tournai, Cammin, Arras e Ypres); un primo ministro di Filippo il Buono, un ministro delle Finanze, primo ministro Ammiraglio Capo, padrino e tutore dell'imperatore Carlo V (egli stesso padrino di altri Cro\u00ff); un principe di Masovia, un \"Grand-Bouteiller\", un \"Grand-Maitre\" e un maresciallo di Francia, un gran scudiero del Re di Spagna; diversi marescialli di campo imperiali e venti generali, 4 ministri delle Finanze dei Paesi Bassi; un paio di governatori dei Paesi Bassi e Belgio, un feldmaresciallo russo, numerosi ministri, ambasciatori e senatori in Francia, Austria, Belgio, e un record di 32 cavalieri dell'Ordine del Toson d'oro.\nI Cro\u00ff di Borgogna.\nJean I de Cro\u00ff fu responsabile dell'ascesa della sua famiglia a una posizione di potere supremo nella Borgogna medioevale. Serv\u00ec Filippo l'Ardito e suo figlio Giovanni il Senza Paura in qualit\u00e0 di consigliere e ciambellano. Nel 1384 spos\u00f2 una ricca ereditiera, Marie de Craon, facendo causa con successo alla famiglia del suo primo marito dopo la sua morte. Nel 1397 Jean acquist\u00f2 la signoria di Chimay, che sarebbe diventata un dominio centrale della famiglia Cro\u00ff. Quattro anni dopo fu designato governatore dell'Artois e condusse gli eserciti ducali contro i cittadini ribelli di Liegi. Fu registrato come Gran Bouteiller del Re di Francia nel 1412, quando pose l'assedio a Bourges. L'anno seguente, Isabella di Baviera lo fece arrestare e incarcerare nel castello di Montlh\u00e9ry, da dove fugg\u00ec. Jean, insieme a due dei suoi figli, fu ucciso nella battaglia di Agincourt il 25 ottobre 1415.\nAntoine I le Grand, figlio maggiore ed erede di Jean I, fu una figura chiave nella politica francese del XV secolo. Per assicurarsi la carica di governatore generale dei Paesi Bassi e Lussemburgo, presiedette il partito filo-francese alla corte di Filippo il Buono e fu uno dei giudici al processo per tradimento nel 1458 del Duca di Alen\u00e7on. Come suo padre, guid\u00f2 gli eserciti francese e borgognone contro Liegi e si distinse nella battaglia di Brouwershaven, combattendo contro gli inglesi. Durante una missione alla corte del Duca di Berry fu implicato nell'assassinio del Duca d'Orl\u00e9ans e di conseguenza sub\u00ec la tortura nel Castello di Blois.\nDopo essersi liberato da questa difficile situazione, Antoine us\u00f2 il suo potere per espandere i possedimenti della sua famiglia: nel 1429 ottenne la signoria e la titolo nobiliare di Le R\u0153ulx; tre anni dopo spos\u00f2 una principessa di Lorena che port\u00f2 Aarschot alla sua famiglia in dote; nel 1446 acquist\u00f2 il Castello di Montcornet e lo ricostru\u00ec completamente. Nel 1438 acquist\u00f2 il Castello di Porcien e fu creato Conte di Porc\u00e9an e Gu\u00eenes da Carlo VII nel 1455. Un anno prima, aveva dato in moglie la figlia al conte Luigi I del Palatinato-Zweibr\u00fccken al fine di aumentare la sua influenza nell'orbita del Sacro Romano Impero.\nCon Carlo il Temerario, il futuro duca di Borgogna, fu ai ferri corti, specialmente dopo essersi scontrati per l'eredit\u00e0 di Giovanna d'Harcourt, contessa di Namur. Al momento dell'ascesa di Carlo, Antoine fu accusato di tramare con gli astrologi per realizzare la caduta del Duca e fu costretto a fuggire in Francia. In Francia partecip\u00f2 all'incoronazione di Luigi XI, e fu scelto come padrino per il futuro Luigi XII. Non fu prima che compisse 83 anni che egli stesso si riconcili\u00f2 con Carlo e gli fu permesso di recuperare le sue propriet\u00e0 in Borgogna. Mor\u00ec o nel 1475 o 1477 e fu sepolto nel Porcien.\nAgnes de Cro\u00ff fu sua sorella e amante del duca Giovanni il Senza Paura, da cui ella ebbe un figlio naturale il futuro vescovo di Cambrai e arcivescovo di Treviri. Diverse famiglie nobili del Belgio e Paesi Bassi discendono dagli undici figli illegittimi di questo prelato.\nI rami di Cro\u00ff-Arschot-Havr\u00e9 e Cro\u00ff-R\u0153ulx provengono da due figli di Antoine, Philippe I e Jean III, mentre suo fratello minore, Jean II, fu il capostipite della linea unica esistente della famiglia, quella di Cro\u00ff-Solre. Tutte e tre le linee dimostrano un complesso schema di matrimoni misti, in modo che propriet\u00e0 e titoli rimanessero all'interno della famiglia il pi\u00f9 a lungo possibile.\nRamo di Cro\u00ff-Aerschot.\nAd Antoine succedette come conte di Porc\u00e9an dil figlio maggiore Philippe I de Cro\u00ff, governatore di Lussemburgo e Ligny. Philippe I de Cro\u00ff era stato cresciuto insieme a Carlo il Temerario, che organizz\u00f2 il matrimonio di Philippe con Jacqueline di Lussemburgo. Il padre della sposa era estremamente contrario all'alleanza e tent\u00f2 di vincere sua figlia con la forza, ma il Conte di Porc\u00e9an chiuse i confini del Lussemburgo e annunci\u00f2 che il matrimonio era stato consumato. Nel 1471 Philippe sconfisse il Re di Francia con 600 cavalieri, ma ritorn\u00f2 in Borgogna per combattere per Carlo durante la Battaglia di Nancy. Durante la battaglia fu preso prigioniero. A seguito della morte di Carlo, Philippe aiut\u00f2 a organizzare il fidanzamento della sua erede Marie con l'imperatore Massimiliano I. Verso la fine della sua vita fu impiegato dall'Imperatore come governatore di Valenciennes, luogotenente generale di Liegi e capitano generale di Hainaut. Philippe commission\u00f2 una notevole chiesa a Ch\u00e2teau-Porcien, in cui fu sepolto alla sua morte nel 1511.\nTra i figli di Philippe, Antoine, vescovo di Th\u00e9rouanne premor\u00ec al padre e giace sepolto a Cipro. Pi\u00f9 notevole fu Guillaume de Cro\u00ff (1458-1521), (il cui nome \u00e8 tradotto Guillermo de Xebres nei documenti spagnoli). In qualit\u00e0 di tutore di Carlo I di Spagna (in seguito imperatore Carlo V) Guillaume divenne un'eminenza grigia alla Corte spagnola durante la minore et\u00e0 del suo pupillo. Cos\u00ec ottenne per s\u00e9 il titolo di marchese di Aerschot e duca di Soria e Archi. L'aristocrazia spagnola lo detestava poich\u00e9 straniero, accusandolo di saccheggio del tesoro e altre irregolarit\u00e0, provocando un'ondata di disordini civili nella Castiglia. Guillaume si rec\u00f2 alla Dieta di Worms, dove fu avvelenato il 28 maggio 1521, a quanto pare da nobili tedeschi impauriti della sua influenza sulla politica imperiale.\nIl nipote ed omonimo di Guillaume, Guillaume III de Cro\u00ff (1498-1521), fu educato a Lovanio con Juan Luis Vives un grande filosofo del tempo. Per quanto apparve poco probabile che egli sarebbe succeduto nelle terre di suo nonno, Philippe I, fu destinato alla Chiesa. Gli interessi di famiglia garantirono la sua rapida promozione: fu eletto vescovo di Cambrai a diciassette anni. Entro un anno, Carlo V confer\u00ec al suo giovane amico borgognone l'arcivescovado di Toledo, facendo di lui un cardinale e primate di Spagna. Questa mossa senza precedenti port\u00f2 la Spagna sull'orlo di una guerra civile. Guillaume accompagn\u00f2 suo zio e Charles a Worms, dove il 6 gennaio mor\u00ec all'et\u00e0 di 22 anni, a seguito di una caduta da cavallo. La sua tomba \u00e8 nel monastero Celestino di Lovanio, fondato da suo padre.\nIl fratello maggiore di Guillaume III, Philippe II de Cro\u00ff (1496 - 1549), succedette a suo padre nella contea di Porc\u00e9an nel 1514. Come il suo predecessore fu governatore di Hainaut e cavaliere maggiore dell'Ordine del Toson d'Oro, ma \u00e8 come generale di Carlo V che \u00e8 meglio ricordato. Nel 1533 Carlo V cre\u00f2 Philippe (\"nostro cugino\", come lo design\u00f2) duca di Soria e Archi e Grande di Spagna di prima classe. In precedenza era diventato marchese di Renty e cambi\u00f2 la signoria di Longwy in Normandia per quella di Havr\u00e9, che i suoi discendenti avrebbero sviluppato come un covo di famiglia. La sua prima moglie fu sua cugina, Anne de Cro\u00ff, principessa di Chimay. Mor\u00ec nel 1539 e nove anni dopo Philippe spos\u00f2 Anna di Lorena. Ebbe prole da entrambi i matrimoni. \nIl figlio maggiore di Philippe II, Charles II de Cro\u00ff (1522-51), eredit\u00f2 il principato di Chimay da sua madre e succedette a suo padre come duca di Aerschot. Fu assassinato due anni dopo a Qui\u00e9vrain senza lasciare figli dal suo matrimonio con Luisa di Lorena-Guisa. Quindi Chimay e Aerschot passarono al secondo figlio di Philippe II, Philippe III.\nPhilippe de Cro\u00ff, duca di Aerschot (1526-1595), fu creato 216\u00b0 cavaliere dell'Ordine del Toson d'oro da Filippo II di Spagna. Nel 1567 suo cugino Antoine III de Cro\u00ff, I principe di Porc\u00e9an mor\u00ec senza lasciare figli dal suo matrimonio con Caterina di Cleves e il principato di Porc\u00e9an pass\u00f2 a Philippe. La sua devozione alla Chiesa cattolica, che egli espresse mostrando la sua soddisfazione per il massacro di San Bartolomeo, port\u00f2 Filippo II a considerarlo con grande favore. Fu nominato governatore della cittadella di Anversa, ma disert\u00f2 verso l'altro lato in breve tempo. Geloso dell'influenza di Guglielmo il Taciturno, fu poi a capo del partito che indusse l'arciduca Mattia (poi imperatore) ad assumere la sovranit\u00e0 dei Paesi Bassi e poco dopo fu nominato governatore generale delle Fiandre dal consiglio di stato. Un partito, forte tra i borghesi di Gand, diffidava del nuovo governatore, e Arschot, che fu fatto prigioniero durante una rivolta a Gand, fu rilasciato solo con la promessa di dimettersi dalla sua carica. Poi cerc\u00f2 di riconquistare il favore di Filippo di Spagna, ed essendo stato graziato dal re nel 1580 condivise nuovamente nel governo dei Paesi Bassi, ma egli rifiut\u00f2 di servire sotto il Conte di Fuentes, quando divenne governatore generale nel 1594, e si ritir\u00f2 a Venezia, dove mor\u00ec nel dicembre del 1595.\nA Philippe III succedette il suo unico figlio maschio, Charles III de Cro\u00ff (1560-1612), che fu creato duca di Cro\u00ff da Enrico IV di Francia nel 1598. Poich\u00e9 Charles era senza figli il ducato di Arschot pass\u00f2 a sua sorella Anna de Cro\u00ff che spos\u00f2 Karl, Principe di Arenberg portando cos\u00ec Aarschot al Casato di Arenberg. Un'altra sorella, Marguerite, eredit\u00f2 le signorie di Halewyn e Commines, che passarono a suo marito, Wratislaw, Conte di F\u00fcrstenberg.\nRamo di Cro\u00ff-Havr\u00e9.\nPrima linea.\nCharles Philippe de Cro\u00ff (1549-1613) era figlio maggiore di Philippe II e della sua seconda moglie Anna di Lorena. Generale imperiale di successo, fu creato Principe del Sacro Romano Impero nel 1594. Era la prima volta che un semplice barone era ammesso tra i Principi dell'Impero.\nCharles Alexandre de Cro\u00ff, marchese di Havr\u00e9 (1581-1624) era figlio del precedente. Eredit\u00f2 il titolo di Principe di Cro\u00ff da suo padre e il titolo di conte di Fontenoy da sua madre, Diane de Dompmartin, oltre a quello di Duca di Cro\u00ff (fra i Par\u00eca di Francia) dal cugino e cognato senza figli Charles II. Serv\u00ec come maresciallo ereditario del Sacro Impero nella Battaglia di Praga e consigli\u00f2 l'Arciduca Alberto d'Austria, governatore dei Paesi Bassi in qualit\u00e0 di suo ciambellano. Filippo III di Spagna lo cre\u00f2 Soprintendente delle Finanze e Grande di Spagna. La sua seconda moglie, la contessa Genevieve d'Urfe, \u00e8 stata una grande bellezza nota per le sue molte liaison. Quando Charles Alexandre fu colpito a morte nel suo palazzo a Bruxelles il 5 novembre 1624, i cortigiani francesi incolparono Genevieve ed il suo amante, il Marchese di Spinola. Un uomo innocente fu condannato per questo motivo e fu murato in una fortezza fino a quando un vero colpevole ammise la sua colpa ad un confessore 32 anni dopo. I preziosi ricordi di Charles Alexandre non furono pubblicati fino al 1845.\nIl nipote di Charles Alexandre, Ernst Bogislaw von Cro\u00ff (1620-1684), eredit\u00f2 il titolo ducale e principesco quando aveva appena quattro anni. Dato che suo padre mor\u00ec un mese dopo la sua nascita, fu allevato da sua madre, la principessa Anna von Cro\u00ff, conosciuta anche come Anna di Pomerania nella sua terra nativa, dove fu designato principe di Masovia e principe di Neugarten. Sebbene egli fosse destinato alla chiesa e avesse ricevuto la sede vescovile di Cammin a tempo debito, Ernst Bogislaw ebbe anche figli illegittimi da diverse amanti. Mor\u00ec a K\u00f6nigsberg a 63 anni e fu sepolto nel Castello di Stolp (oggi S\u0142upsk).\nSeconda linea.\nMarie Claire de Cro\u00ff (1605-1664) fu l'unica figlia femmina di Charles Alexandre nata dal suo matrimonio con la principessa Yolande de Ligne. Spos\u00f2 due suoi lontani cugini, Charles Philippe de Cro\u00ff, Marchese de Renty (nel 1627) e in seguito suo fratello Philippe Francois de Cro\u00ff, conte de Solre (nel 1643) al fine di evitare che i possedimenti della famiglia passassero a un'altra famiglia. Al tempo del suo primo matrimonio, Filippo III di Spagna, elev\u00f2 il marchesato di Havr\u00e9 a ducato con Marie Claire come prima duchessa.\nDal suo primo matrimonio ebbe due figli - Philippe Eug\u00e8ne de Cro\u00ff, religioso, e Marie Ferdinande, marchesa de Renty, moglie del conte di Egmond. L'unico figlio maschio nato dal suo secondo matrimonio, Ferdinand Francois Joseph de Cro\u00ff-Solre, succedette al titolo ducale. Tra i suoi figli, Charles Antoine Joseph, il IV duca di Havr\u00e9 fu ucciso a Saragozza nel 1710; Marie Therese Josephe ebbe figli dal suo matrimonio con il langravio Filippo d'Assia-Darmstadt; e Jean-Baptiste de Cro\u00ff, il V Duca, ebbe figli dal suo matrimonio con Marie Anne C\u00e9sarine Lante Montefeltro della Rovere (figlia di Antonio Lante Montefeltro della Rovere). Questa stirpe si estinse nel 1839 quando il VII Duca di Havr\u00e9 e Cro\u00ff mor\u00ec a Parigi a 95 anni, essendo sopravvissuto a tutti i suoi figli maschi. Sua figlia ed erede spos\u00f2 un lontano cugino, Emmanuel de Cro\u00ff-Solre, che succedette nei titoli e nei possedimenti.\nLa sorella del VII Duca, Louise Elisabeth de Cro\u00ff-Havr\u00e9 (1749-1832), \u00e8 meglio nota per i suoi libri di memorie sulla Rivoluzione francese e gli anni di emigrazione che seguirono. Intima amica della Regina Maria Antonietta, fu nominata da lei al posto vacante di Governante Reale con particolare attenzione al futuro Luigi XVII. Durante la Rivoluzione, fu imprigionata con la propria figlia e gi\u00e0 pronto ad incontrare la ghigliottina un misterioso gentiluomo le fece uscire fuori clandestinamente dalla prigione. Dopo che uno dei suoi allievi sal\u00ec al trono come Carlo X fu creata duchessa ereditaria di Tourzel per suo proprio diritto. Louise Elisabeth de Cro\u00ff, I duchessa di Tourzel mor\u00ec allo Ch\u00e2teau de Groussay il 15 maggio 1832.\nRamo di Cro\u00ff-R\u0153ulx.\nLa linea dei conti di R\u0153ulx discende da Jean III de Cro\u00ff (1436-1505), secondo figlio maschio di Antoine le Grand, e fratello minore di Philippe I. In nipote di Jean III, Adrien de Cro\u00ff, I conte de R\u0153ulx, fu governatore di Fiandre e Artois prima della sua morte in un combattimento nel 1553. Sua nipote \u00e8 ricordata come \"La Bella Franchina\", la bellissima amante di Alessandro Farnese.\nNel 1609 la linea maggiore dei Conti di R\u0153ulxsi estinse e la contea pass\u00f2 al ramo cadetto rappresentato da Eustache de Cro\u00ff (1608-73), governatore di Lilla e Douai. Il figlio di Eustache, Ferdinand Gaston Lamoral de Cro\u00ff, succedette inaspettatamente al ducato di Cro\u00ff nel 1684 quando il capo della casa, Ernst Bogislaw von Cro\u00ff, mor\u00ec a K\u00f6nigsberg. Dopo che il nipote di Ferdinand, il VI duca, mor\u00ec senza figli a Le R\u0153ulx nel 1767 la linea di Cro\u00ff-R\u0153ulx si estinse e il castello di R\u0153ulx insieme al titolo ducale pass\u00f2 alla linea di Cro\u00ff-Solre (vedi sotto).\nProbabilmente il membro pi\u00f9 famoso del ramo di Cro\u00ff-R\u0153ulx, fu il nipote di Eustache, Charles Eug\u00e8ne de Cro\u00ff (1651-1702). Partecip\u00f2 alla Battaglia di Lund contro gli svedesi prima di succedere nei titoli di suo padre di Principe di Cro\u00ff-Millendonck nel 1681. Charles Eug\u00e8ne combatt\u00e9 con successo nell'esercito austriaco imperiale contro i turchi e partecip\u00f2 sia alla liberazione di Vienna nel 1683 che all'attacco su Belgrado nel 1690. Fu promosso a Feldmaresciallo imperiale per i suoi vitali servigi alla corona austriaca. Nel 1697 entr\u00f2 al servizio della Russia e fu messo a capo delle forze di Pietro I che combattevano in Livonia durante le fasi iniziali della Grande guerra del Nord. Dopo aver subito un'umiliante sconfitta nella battaglia di Narva, il 20 novembre 1700, Charles Eug\u00e8ne fu fatto prigioniero dagli svedesi e mor\u00ec imprigionato nella loro fortezza di Reval il 30 gennaio 1702. Su richiesta dei suoi creditori, il suo corpo non fu sepolto per pi\u00f9 di un secolo, e, quando si mummific\u00f2, fu esibito in una bara di vetro come una curiosit\u00e0, con un biglietto di ingresso utilizzato per saldare i suoi debiti.\nRamo di Cro\u00ff-Solre.\nOrigini.\nL'unica linea del Casato di Cro\u00ff esistente ancora oggi, quella di Cro\u00ff-Solre, discende dal fratello minore di Antoine le Grand, Jean II de Cro\u00ff (1395-1473), che govern\u00f2 Hainaut e Namur in nome dei Duchi di Borgogna. I suoi domini erano concentrati nella citt\u00e0 di Chimay, di cui divenne il primo conte. Nel 1430 fu creato uno dei numerosi primi cavalieri dell'Ordine del Toson d'oro.\nIl nipote di Jean II, il Conte Charles de Cro\u00ff-Chimay (1455-1527), si fece un nome nella Battaglia di Guinegate nel 1479. Succedette alla contea di Chimay nel 1482 e nei possedimenti di sua madre, una contessa di Mors-Saarwerden, diversi anni dopo. Nell'aprile 1486 l'imperatore Massimiliano elev\u00f2 la contea di Chimay a principato e ammise Charles de Cro\u00ff nella Dieta dell'Impero. Nel 1550 Charles fu convocato per prender parte al battesimo del futuro imperatore Carlo V, durante la cui minore et\u00e0 fu uno dei governatori. Il Principe di Chimay ebbe molti figli dalla moglie Louise d'Albret, sorella di Jean d'Albret, re di Navarra. Solo due figlie femmine raggiunsero l'et\u00e0 adulta, con Anne, che eredit\u00f2 Chimay, e Marguerite, che eredit\u00f2 Wavrin. La prima spos\u00f2 un cugino, Philippe II de Cro\u00ff, duca di Arschot (vedi sopra), e i loro figli succedettero nel principato di Chimay.\nJacques III de Cro\u00ff-Sempy (1508-1587) era il bisnipote di Jean II e il nipote di Charles de Chimay. Fu attraverso sua madre, Louise di Lussemburgo che succedette nel feudo di Fontaine-l'\u00c9v\u00eaque nel 1529, ottenendo in seguito molte terre come dote da suoi tre matrimoni. L'ultima moglie, Yolande de Lannoy, port\u00f2 i manieri di Molembais, Solre e Tourcoing al Casato di Cro\u00ff. Il loro figlio Philippe fu il primo a foggiarsi del titolo di conte di Solre. Mor\u00ec in Boemia nel 1612, lasciando due figlie e quattro figli, dei quali il maggiore succedette come II conte di Solre. Un figlio minore spos\u00f2 la I duchessa di Havr\u00e9, dando vita alla seconda linea di Cro\u00ff-Havr\u00e9, che si estinse nel 1839 (vedi sopra).\nTempi moderni.\nVerso la fine del XVIII secolo, poich\u00e9 altri rami della famiglia andavano estinguendosi, la linea di Cro\u00ff-Solre accumul\u00f2 un certo numero di titoli e possedimenti. Durante la Rivoluzione francese, Anne Emmanuel de Cro\u00ff, VIII duca di Cro\u00ff (1743-1803), trasfer\u00ec la sua sede da Le R\u0153ulx alla citt\u00e0 di D\u00fclmen in Vestfalia, in precedenza possedimento di sua moglie, una principessa di Salm-Kyrburg. Tra i suoi figli il principe Gustave Maximilien Juste di Cro\u00ff (1772-1844) divent\u00f2 cardinale e arcivescovo di Rouen.\nUn altro figlio, Augusto Luigi Filippo Emanuele di Cro\u00ff, IX duca di Cro\u00ff, meglio conosciuto come \"Le Bel Auguste\" (1765-1822), fu mediatizzato, in seguito allo scioglimento del Sacro Romano Impero, nella sua qualit\u00e0 di principe sovrano di D\u00fclmen. Quando i Borbone furono restaurati sul trono di Francia, Augusto fu creato pari di Francia. Si un\u00ec ai suoi parenti nella conduzione di una causa contro un certo Claude Francois Crouy-Chanel, che aveva usurpato il nome, i titoli e lo stemma della Casata di Cro\u00ff. Dai tre figli maschi di Augusto - Alfred, Ferdinand e Philipp Franz - discendono i tre rami esistenti del Casato di Cro\u00ff che vivono in Germania e Francia.\nIl 27 ottobre 1913, Karl Rudolf, XIII duca di Cro\u00ff spos\u00f2 Nancy Leishman, figlia dell'industriale di Pittsburgh John George Alexander Leishman, ambasciatore degli Stati Uniti in Germania ed ex presidente della Carnegie Steel. Nel 1974 Karl Rudolf mor\u00ec e gli succedette il figlio Carl (m. 14 giugno 2011) XIV duca di Cro\u00ff; Carl era sposato con la principessa Gabriella di Baviera, figlia del principe Ereditario Rupprecht di Baviera. Il loro primogenito Rudolf, il XV e attuale duca di Cro\u00ff, \u00e8 sposato con Aleksandra Miloradovi\u010d, della stirpe principesca Trubeckoj, hanno sei figli."}
{"id": "3549178", "revid": "287204", "url": "https://it.wikipedia.org/wiki?curid=3549178", "title": "Alfredo Zerbini", "text": "Biografia.\nNacque nell'Oltretorrente in borgo dei Minnelli da una famiglia di artigiani. Il padre Napoleone, un fornaio, lo avvi\u00f2 presto al suo mestiere. Assieme al fratello Mario frequentava spesso la palestra del Giardino Ducale, dove si esercitava nella lotta. Chiamato alle armi durante la prima guerra mondiale venne ferito ad una gamba sul fronte del Carso, rimanendo claudicante per tutta la vita. Nel dopoguerra fu tra i fondatori dell'Associazione mutilati. Trov\u00f2 impiego in varie biblioteche pubbliche, prima alla Nazionale di Torino, poi alla Marciana di Venezia e infine, nel 1939, alla Palatina di Parma.\nFin da giovanissimo mostr\u00f2 un grande interesse verso la letteratura, formandosi una cultura su testi classici e moderni, in particolare Marx, Engels, Gor'kij e Dostoevskij. Collabor\u00f2 con la \u00abCompagnia filodrammatica stabile di Parma\u00bb, fondata da Guido Picelli, scrivendo i testi delle commedie dialettali \"La p\u00e8l\u00e0 dal gat\" e \"La ricostrusi\u00f2n\". Prima di andare nel capoluogo piemontese lavor\u00f2 come cronista per \"L'Eco di Bergamo\". Dapprima socialista, dopo la scissione di Livorno si iscrisse al Partito Comunista Italiano, del quale rimase simpatizzante per tutta la vita.\nIl suo primo volume di poesie dialettali, il poema storico \"La Congiura di Feudat\u00e4ri\" (la congiura dei feudatari), usc\u00ec nel 1947 per i tipi della Bodoniana di Parma, sotto gli auspici del Comitato Parmense Per l'Arte. Il poema \u00e8 composto da ottanta sonetti divisi in quattro parti: \"I Feudat\u00e4ri\", \"La Congiura\", \"Al Proc\u00e8ss\" e \"La Gran Giustissia\", di venti sonetti ciascuna. Riscosse subito un grande successo e Ferdinando Bernini ne lod\u00f2 la perfetta conoscenza del dialetto, notando che \u00abmai esso si presta a divenire la sopravesta dell'italiano, ma \u00e8 mezzo autonomo di espressione\u00bb. Ildebrando Pizzetti music\u00f2 nel 1951 tre sonetti della Congiura, quelli riguardanti Barbara Sanseverino condotta al supplizio.\nNel 1953 segu\u00ec \"Sott'al Tor\u00ec di Pavl\u00f2t\" (sotto le torri dei Paolotti), raccolta di 27 poesie divisa in quattro parti, precedute da un \"Prelud\u00ec ataca al f\u00f6gh\" (preludio accanto al fuoco), edita da Battei. Lo stesso editore pubblic\u00f2 l'anno successivo \"N\u00f2t\u00e0 d'Agost\" (notte d'agosto), una lunga novella in versi (endecasillabi a rima alternata) con illustrazioni di Silvano Manfredi, ambientata nei luoghi dell'Oltretorrente dove egli visse: borgo dei Minnelli, borgo Paglia, borgo Carra, la chiesa di Santa Maria del Quartiere. Dedic\u00f2 il poema al concittadino Ildebrando Pizzetti, che se ne mostr\u00f2 entusiasta, definendolo \u00abStupendo, potente poemetto\u00bb.\nMor\u00ec nel 1955 all'et\u00e0 di 60 anni, dopo una lunga malattia.\nNel 1957 usc\u00ec postuma la raccolta \"I m\u00e8 ragass\", con illustrazioni di Latino Barilli. All'interno si trovano i \"Cant \u00e4d la B\u00e0sa\", che contengono alcuni dei suoi versi pi\u00f9 alti, ispirati dai luoghi d'origine della famiglia paterna, a Mezzani dove lo Zerbini talvolta si recava in bicicletta nelle giornate libere. Sempre di questa raccolta vanno ricordate \"L'educasi\u00f2n\" e \"La bug\u00e4da\", due lunghe chiacchierate di donne del popolo, ricche di \"vis comica\". Una ristampa delle sue opere, con l'aggiunta di alcune poesie inedite, fu curata nel 1965 da Italo Petrolini, con il titolo \"Alfredo Zerbini, Tutte le poesie\". Gli inediti dovevano costituire una nuova raccolta che lo Zerbini intendeva pubblicare con il titolo \"Cant dal m\u00e8 ide\u00e4l\".\nPier Paolo Pasolini nella sua opera \"Poesia dialettale del '900\" definisce Zerbini un \"Pezzaniano\", accostando il suo stile a quello di Renzo Pezzani, ma molti studiosi fanno notare per esempio la differenza del lessico usato dai due poeti. La parlata di Zerbini \u00e8 quella autentica dei borghi dell'Oltretorrente e della Ghiaia, mentre il dialetto di Pezzani \u00e8 spesso un travestimento dell'italiano e, pur raggiungendo alti livelli stilistici, rispecchia un altro ambiente, quello piccolo borghese.\nAlcune sue poesie sono state pubblicate nell'antologia poetica parmigiana \"P\u00e4rma\", tradotta in italiano da Gino Marchi con un'introduzione di Giuseppe Marchetti.\nA Parma gli \u00e8 intitolata una via nei pressi di via Spezia."}
{"id": "3549181", "revid": "120653487", "url": "https://it.wikipedia.org/wiki?curid=3549181", "title": "Ken il guerriero - La leggenda", "text": "Ken il guerriero - La leggenda \u00e8 una serie di cinque film anime facenti parte del franchise di \"Ken il guerriero\". Le pellicole sono state trasmesse al cinema o commercializzate per l'home video dal 2006 al 2008. La serie ripercorre gli eventi del manga originale di Buronson e Tetsuo Hara, ma amplia la vicenda aggiungendo altri punti di vista e avvenimenti inediti.\nTrama.\n\"La leggenda di Hokuto\".\n\"La leggenda di Raoul: martiri dell'amore\" (in Italia reso come \"La leggenda di Hokuto\") \u00e8 incentrato sullo scontro fra Kenshiro e il tirannico Souther (il cui nome deriva dalla stella ispiratrice di Nanto, la Croce del Sud, della cui scuola egli \u00e8 il pi\u00f9 forte membro), introduce i personaggi di Souga e Reina, fratello e sorella giunti dalla Terra degli Shura per combattere al fianco di Raoul, e mostra per la prima volta alcuni eventi avvenuti dietro le quinte dello scontro fra Ken e Souther. Il character design, lo stile dell'animazione e il doppiaggio del film sono notevolmente diversi da quelli ai quali erano abituati i fan del personaggio. La pellicola \u00e8 stata distribuita anche nelle sale italiane.\n\"La leggenda di Julia\".\n\"La leggenda di Julia\" narra la storia di Julia, dalla sua partenza da un paese straniero con il fratello Ryuga per il Giappone (dove incontrer\u00e0 i quattro fratelli di Hokuto), passando per il rapimento da parte di Shin, la sua liberazione ad opera dei cinque Astri in Cerchio (\u00e8 l'unico in cui compaiono insieme Rihaku, Fudo, Hyui e Shuren; Juza non appare in nessuna delle cinque pellicole), l'accettazione del ruolo di Ultimo Generale di Nanto, un incontro inedito con Rei (che Julia indirizza verso Kenshiro), fino allo scontro tra Kenshiro e Souther, a cui Julia assiste da lontano (nel film successivo Raoul ricorder\u00e0 di averla vista, senza sapere ancora chi \u00e8). Qui compare per l'unica volta anche Jagger, mentre non appare Yuda.\n\"La leggenda di Raoul\".\n\"La leggenda di Raoul - Parte II: il capitolo dello scontro senza fine\" (in Italia reso semplicemente come \"La leggenda di Raoul\") mostra quasi tutta l'ultima parte della storia dal punto di vista di Raoul: la discesa in campo dei cinque Astri in Cerchio (mancano per\u00f2 Juza delle Nuvole e Hyui del Vento), il primo scontro con Kenshiro, il duello \"perso\" con Fudo della Montagna, la comprensione del segreto della \"Trasmigrazione dell'Anima\" e la battaglia finale conclusa con la sua morte. \u00c8 presente anche Reina, che ricever\u00e0 le ceneri di Raoul da riportare nella Terra degli Shura (da dove entrambi vengono) con la nave del pirata Orca Rossa. Tra i personaggi minori c'\u00e8 il generale Barga, un personaggio presente anche nel manga originale, ma introdotto solo nella terza parte della storia (dopo la morte di Hyou e Kaiou).\n\"La leggenda di Toki\".\n\"La leggenda di Toki\" mostra parte dell'infanzia di Toki, il secondo discepolo di Hokuto (compresi episodi dei \"flashback\" della storia originale) e ha come temi centrali il suo epico scontro col fratello maggiore Raoul e il suo rapporto col fratello minore Kenshiro; viene introdotto un nuovo personaggio, Sara, una ragazza che apprende da Toki i segreti per usare l\"'Hokuto Shinken\" a scopo medico; un personaggio analogo era presente nel romanzo da cui \u00e8 stata tratta la trilogia che si svolge dopo il manga.\n\"La leggenda del vero salvatore\".\n\"La leggenda di Kenshiro\" (in Italia reso come \"La leggenda del vero salvatore\"), \u00e8 una sorta di episodio n\u00ba0: dopo una breve introduzione in cui Kenshiro e Julia viaggiano in groppa a Re Nero verso un luogo lontano, Kenshiro comincia a narrare al figlio che Julia porta in grembo la sua storia. Le vicende successive mostrano fatti accaduti durante l'anno trascorso tra il rapimento di Julia da parte di Shin e l'apparizione di Ken al villaggio di Lynn; le tragedie e i combattimenti forgeranno il giovane maestro di Hokuto nel guerriero mostrato dalle avventure originali; compaiono anche due esponenti di Nanto, il maestro di Shin e un compagno di addestramento che sta intraprendendo una campagna di conquista. Il film si chiude con il salvataggio di Lynn e la morte di Zed."}
{"id": "3549183", "revid": "1566286", "url": "https://it.wikipedia.org/wiki?curid=3549183", "title": "Phyllis Haver", "text": "Biografia.\nNata a Douglass nel 1899 con il nome di Phyllis O'Haver, ancora giovane lasci\u00f2 il Kansas insieme alla famiglia per trasferirsi a Los Angeles, citt\u00e0 dove complet\u00f2 i suoi studi e trov\u00f2 lavoro come pianista, accompagnando in sala la proiezione dei film. \nMolto graziosa, alta 1,64, bionda, cerc\u00f2 lavoro come attrice. A un'audizione, venne notata da Mack Sennett. Il produttore, re della commedia e grande scopritore di talenti, la scelse per far parte delle celebri Bathing Beauties. Presenti regolarmente nelle comiche di Sennett, erano belle ragazze vestite solo con il costume da bagno con la scusa che le storie dei film si svolgevano in qualche spiaggia. Tra le sue colleghe, Phyllis ebbe anche una giovanissima Gloria Swanson e la piccante Marie Prevost.\nIl suo film d'esordio, \"Those Bitter Sweets\", fu alla Keystone Film Company, una commedia diretta da F. Richard Jones nella quale debutt\u00f2 anche la Prevost.\nNel 1927, Phyllis ottenne un ruolo di spessore in \"\", interpretando una delle due protagoniste assassine (l'altra \u00e8 Julia Faye) della storia tratta dalla commedia di Maurine Dallas Watkins. Nel 1928, gir\u00f2 un film anche con D.W. Griffith, \"La battaglia dei sessi\", dove - spiritosa ammaliatrice - seduce un nuovo ricco di mezza et\u00e0, il quale, persa la testa per lei, sta per rovinarsi, coinvolgendo nella sua rovina anche la famiglia.\nAll'avvento del sonoro, dopo due film parlati, Haver si ritir\u00f2 a vita privata. Si spos\u00f2 con il milionario William Seeman, da cui divorzi\u00f2 nel 1945.\nMor\u00ec all'et\u00e0 di 61 anni, per una overdose di barbiturici, il 19 novembre 1960."}
{"id": "3549190", "revid": "968255", "url": "https://it.wikipedia.org/wiki?curid=3549190", "title": "Isotta Fraschini Tipo 8", "text": "La Tipo 8 \u00e8 un'autovettura di lusso prodotta dalla Isotta Fraschini dal 1919 al 1924.\nStoria.\n\u00c8 stata la prima automobile di serie al mondo a montare un motore in linea ad otto cilindri. Con il tempo la Tipo 8 divenne la massima espressione di eleganza in fatto di automobili. Costava circa 150.000 lire e trov\u00f2 mercato principalmente negli Stati Uniti. Con questa vettura la Isotta Fraschini divent\u00f2 famosa come azienda costruttrice di auto di lusso.\nLa Tipo 8 aveva installato un propulsore ad otto cilindri in linea con albero motore a nove supporti di banco e valvole in testa comandate ad aste e bilancieri; la cilindrata era di 5.901 cm\u00b3 con alesaggio di 85\u00a0mm e corsa di 130\u00a0mm e nei primi esemplari la potenza erogata era tra i 75 e gli 80 CV a circa 2200 giri al minuto per una velocit\u00e0 stimata di 125 km/h. La regolazione della messa a punto del motore avveniva attraverso tre leve al volante, una per l'anticipo, una per la proporzione della miscela aria-benzina e una per la posizione dell'acceleratore. In seguito la potenza venne incrementata fino a 90\u00a0CV e la velocit\u00e0 massima raggiunse circa 140\u00a0km/h. Il motore era anteriore, mentre la trazione era posteriore.\nAll'inizio la trasmissione era costituita da un cambio manuale a tre velocit\u00e0 pi\u00f9 retromarcia con frizione a dischi multipli. In seguito fu offerto un cambio manuale a quattro rapporti.\nLa vettura era dotata di freni sulle quattro ruote con comando meccanico sia a pedale che a leva. Le sospensioni erano ad assale rigido a balestre semiellittiche e con ammortizzatori idraulici Houdaille al posteriore. La Tipo 8 era offerta dal costruttore con il telaio nudo e con il motore; poi i carrozzieri di fiducia degli acquirenti completavano la vettura.\nLe maggiori concorrenti della Tipo 8 erano le vetture prodotte dalla Rolls-Royce. Dal modello ebbero origine altre due automobili Isotta Fraschini, la 8A e la 8B."}
{"id": "3549191", "revid": "122179623", "url": "https://it.wikipedia.org/wiki?curid=3549191", "title": "Robin Dutt", "text": "Biografia.\nHa origini indiane da parte del padre, nato a Calcutta, che si \u00e8 trasferito in Germania alla fine degli anni 50.\nCarriera.\nGiocatore.\nSvolge la carriera di giocatore principalmente nelle serie minori tedesche. Nel 1995 assume il doppio ruolo di allenatore giocatore del TSG Leonberg.\nAllenatore.\nLasciato il Leonberg, passa al TSF Ditzingen di cui allena prima la seconda e poi la prima squadra. Nel 1999 passa al Ditzingen allenando prima la seconda e successivamente per due anni la prima squadra. Fa lo stesso con lo Stuttgarter Kickers, guidando la prima squadra dal 2003 al 2007.\nNel 2007 passa alla guida del Friburgo che porta alla vittoria del secondo livello del campionato tedesco e a due salvezze in Bundesliga, prima di approdare al Bayer Leverkusen di cui diventa l'allenatore nella stagione 2011-2012. La sua avventura con le \"aspirine\" termina il 1\u00ba aprile 2012, quando viene esonerato dopo quattro sconfitte consecutive (di cui una per 7-1 con il Barcellona negli ottavi di Champions) e viene sostituito dal suo vice Sami Hyypi\u00e4. Il 27 maggio 2013 viene ingaggiato dal Werder Brema in sostituzione di Thomas Schaaf. Anche a Brema, per\u00f2, l'allenatore ex-Leverkusen non ha fortuna ed il 20 ottobre 2014 viene esonerato lasciando la squadra ultima in graduatoria dopo otto partite e viene rimpiazzato da Viktor Skrypnyk.\nDal 12 aprile 2018 allena il Bochum, tornando cos\u00ec a guidare, dopo dieci anni, una formazione che milita in 2.Bundesliga.\nIl 1 giugno 2021 diviene l'allenatore degli austriaci del , in Bundesliga austriaca.\nDirigente sportivo.\nNell'agosto del 2012 rimpiazza Matthias Sammer come direttore sportivo della Federazione calcistica della Germania (DFB), ricoprendo tale ruolo per poco meno di un anno.\nNel gennaio del 2015 diventa direttore generale dello , che alla prima stagione riesce a salvarsi, mentre al termine della Bundesliga 2015-2016 retrocede in seconda serie."}
{"id": "3549192", "revid": "125394336", "url": "https://it.wikipedia.org/wiki?curid=3549192", "title": "Simone Ponzi", "text": "Carriera.\nSimone Ponzi si mise in evidenza gi\u00e0 tra gli Under-23: in questa categoria vinse i campionati italiani nel 2007 e arriv\u00f2 secondo ai campionati mondiali nel 2008. Vestendo la divisa della Zalf-D\u00e9sir\u00e9e-Fior conquist\u00f2 anche il Trofeo ZS\u0160DI e il Trofeo Franco Balestra nel 2007, e una tappa al Giro della Valle d'Aosta l'anno dopo.\nApprod\u00f2 al professionismo nel 2009 con la Lampre-ISD, per poi trasferirsi nel 2011 in un'altra squadra italiana, la Liquigas-Cannondale. In questa annata fu secondo al Trofeo Laigueglia e terzo nella prova in linea dei campionati italiani; sempre nello stesso anno ottenne le prime vittorie da professionista, aggiudicandosi il Grand Prix Kranj e la Coppa Pap\u00e0 Carlo.\nNel 2012 passa al team Astana. Coglie la prima vittoria con la formazione kazaka nella prima tappa del Giro di Slovenia dello stesso anno, ripetendosi quindi nella stagione seguente nella prima frazione della Vuelta a Burgos. Nel 2014 lascia l'Astana per vestire la maglia della Neri Sottoli di Luca Scinto: con questa squadra nel 2014 vince il Gran Premio Costa degli Etruschi, la Dwars door Drenthe e il Gran Premio Nobili Rubinetterie.\nNel 2016 si trasferisce al team polacco CCC Sprandi Polkowice. Nel 2018, ultima stagione da professionista, gareggia invece in maglia Nippo-Vini Fantini. Da Dicembre 2021 diventa area manager per Manifattura Valcismon (Castelli, Sportful) in Lombardia dopo un anno di affiancamento con Giovanni Mantovani anch'esso ex professionista."}
{"id": "3549200", "revid": "22475", "url": "https://it.wikipedia.org/wiki?curid=3549200", "title": "Ruggero Maghini", "text": "Biografia.\nTrasferitosi con la famiglia a Torino, dopo gli studi presso il Conservatorio \"Arrigo Boito\" di Parma e dopo essersi diplomato in pianoforte al Conservatorio Giuseppe Verdi, inizia l'attivit\u00e0 di concertista di pianoforte e di organo, per poi occuparsi della direzione di cori.\nFu professore di Armonia Complementare e, in seguito, di Armonia e Contrappunto per il corso di composizione al Conservatorio di Torino. Fra i suoi ultimi allievi il compositore Giulio Castagnoli.\nNel 1950 diventa il direttore del coro della Rai di Torino, ruolo che occupa per vent'anni collaborando con molti direttori d'orchestra.\nNegli stessi anni \u00e8 anche compositore di numerose canzoni, di cui la pi\u00f9 nota \u00e8 \"Vecchio boxeur\", su testo di Armando Costanzo, portata al successo da Fred Buscaglione nel 1958; alla Siae risultano depositate 43 canzoni.\nScomparso nel 1977, \u00e8 sepolto al Cimitero monumentale di Torino.\nNel 1995 gli viene dedicato il \"Coro Maghini\", nato dall'\"Orchestra Sinfonica Nazionale\" della Rai di Torino."}
{"id": "3549201", "revid": "1543377", "url": "https://it.wikipedia.org/wiki?curid=3549201", "title": "Torneo Interbritannico 1902", "text": "Il Torneo Interbritannico 1902 fu la diciannovesima edizione del torneo di calcio conteso tra le Home Nations dell'arcipelago britannico. Il torneo fu vinto dalla nazionale scozzese. Questa edizione \u00e8 tragicamente ricordata a causa del disastro dell'Ibrox, avvenuto il 5 aprile 1902, in cui ci fu il crollo della Western Tribune Stand che procur\u00f2 la morte di 25 persone."}
{"id": "3549203", "revid": "1442080", "url": "https://it.wikipedia.org/wiki?curid=3549203", "title": "Carlos Griguol", "text": " \u00c8 stato uno dei tecnici pi\u00f9 longevi del calcio argentino, allenando per pi\u00f9 di trent'anni. Da giocatore fu uno dei principali elementi della rosa dell'Atlanta degli anni 1960, ed era considerato uno dei migliori nel suo ruolo.\nCaratteristiche tecniche.\nGiocatore.\nCentromediano, era dotato di un fisico robusto, grande forza e resistenza fisica ed era particolarmente abile in marcatura. Altre sue caratteristiche erano la continuit\u00e0 di rendimento e la tranquillit\u00e0 nel gestire le situazioni. Fu in grado di ricoprire svariati ruoli, grazie alla sua duttilit\u00e0.\nAllenatore.\nGriguol preferiva concentrarsi sullo sviluppo del settore giovanile delle squadre che allenava, piuttosto che impiegare giocatori acquistati da altre compagini; mirava cos\u00ec a creare un gioco ben affiatato. Nel 1982 utilizz\u00f2 sovente il 4-3-3, modulo che in realt\u00e0 veniva modificato a seconda della partita da affrontare; il tratto distintivo della formazione in fase difensiva era il pressing, mentre quando attaccava ricorreva spesso a triangolazioni. L'organizzazione del gioco delle squadre di Griguol traeva ispirazione anche da alcuni schemi della pallacanestro: segnatamente, l'allenatore cerc\u00f2 di trasmettere ai suoi calciatori i movimenti dei cestisti, caratterizzati da un costante dinamismo.\nCarriera.\nGiocatore.\nClub.\nGriguol inizi\u00f2 a giocare a calcio all'et\u00e0 di dieci anni, frequentando la chiesa di Las Palmas (provincia di C\u00f3rdoba). A 14 anni si un\u00ec al Las Palmas, squadra della sua cittadina, e a 19 entr\u00f2 a far parte del settore giovanile dell'Atlanta, societ\u00e0 che aveva deciso di cercare giocatori nella zona di C\u00f3rdoba: oltre a Griguol, sostennero il provino il portiere Navarro Montoya (padre di Carlos Navarro Montoya) e il centravanti S\u00e1nchez, ma solo Griguol fu ammesso nelle giovanili, per volere del tecnico Victorio Spinetto. Debutt\u00f2 in prima squadra nel 1957 e, nel 1958, prese parte alla vittoriosa partecipazione dell'Atlanta alla Copa Suecia, giocando titolare la finale all'Estadio Gas\u00f3metro. La sua prima stagione al club giallo-blu lo vide classificarsi al dodicesimo posto in campionato, mentre nel 1958 l'Atlanta arriv\u00f2 quarto. Pass\u00f2 gli anni seguenti da centromediano titolare, facendosi notare per la costanza delle prestazioni. Nel 1961 e nel 1964 fu tra i protagonisti di due delle migliori annate della storia dell'Atlanta, conclusesi rispettivamente con un quarto e un quinto posto. Nel 1966 lasci\u00f2 Buenos Aires per Rosario, firmando per il Central; il suo trasferimento vers\u00f2 nelle casse dell'Atlanta 7.500.000 dollari, e fu il pi\u00f9 oneroso effettuato in quell'anno dalla societ\u00e0 di Rosario. Anche nella provincia di Santa Fe Griguol ebbe un rendimento regolare, e gioc\u00f2 da titolare le quattro stagioni passate con la divisa del Central: con l'arrivo di Omar S\u00edvori sulla panchina del club, Griguol decise di ritirarsi, poich\u00e9 non rientrava nei piani del nuovo tecnico.\nNazionale.\nCon la propria selezione nazionale raccolse 12 presenze tra il 1959 e il 1963. Fu convocato per la prima volta a una competizione ufficiale in occasione del primo Sudamericano del 1959, quello tenutosi in Argentina; durante il torneo, per\u00f2, non fu mai schierato, e vinse il titolo pur non avendo contribuito in campo. Il 12 dicembre del 1959 debutt\u00f2 con la maglia della Nazionale, giocando da titolare il secondo incontro dell'Argentina al Sudamericano 1959 in Ecuador. In occasione di tale incontro fu impiegato come difensore centrale sinistro, affiancando Mur\u00faa. Scese poi nuovamente in campo il 16 dicembre a Guayaquil contro l', ancora dall'inizio, e gioc\u00f2 tutti i 90 minuti. Quattro anni pi\u00f9 tardi torn\u00f2 a vestire la divisa \"albiceleste\" per il Sudamericano del 1963, organizzato in Bolivia. Il 10 marzo esord\u00ec in tale manifestazione, rilevando al 59\u00ba Rafael Albrecht nel ruolo di centromediano. In seguito divenne la prima scelta in tale ruolo, disputando le gare con (3 marzo), (20 marzo) e (24 marzo). Per la partita con il fu schierato come difensore centrale destro, giocando accanto a Navarro.\nAllenatore.\nUna volta conclusa la carriera di giocatore, Griguol rimase in contatto con la dirigenza del Rosario Central, e particolarmente con il presidente Vesco. Nel 1971 fece il suo debutto in panchina: \u00c1ngel Zof, tecnico del Central, aveva lasciato l'incarico, e a lui tocc\u00f2 sostituirlo: dalla 17\u00aa alla 24\u00aa giornata del Metropolitano guid\u00f2 la squadra, prima di essere rimpiazzato da \u00c1ngel Labruna. Torn\u00f2, brevemente, nel Nacional del medesimo anno, alla nona e decima giornata, rilevando temporaneamente Labruna, che poi rientr\u00f2 all'11\u00aa. Alla 12\u00aa giornata del Metropolitano 1973 sostitu\u00ec ancora Zof, divenendo l'allenatore del Central a tempo pieno: guid\u00f2 la squadra al 7\u00ba posto in classifica. Nel Nacional, invece, il Rosario Central di Griguol riusc\u00ec a raggiungere il gruppo finale, composto da San Lorenzo de Almagro, Atlanta e River Plate: con due vittorie e un pareggio, la compagine rosarina si aggiudic\u00f2 il titolo, il secondo nella sua storia dopo il Nacional 1971. Il tecnico venne pertanto confermato, e prosegu\u00ec nell'incarico per altre due stagioni, ottenendo due secondi posti nel 1974; dopo le prime 26 giornate del Metropolitano 1975 fu sostituito da Francisco Erauzqu\u00edn. Cos\u00ec, Griguol decise di lasciare l'Argentina per il Messico, firmando per il Tecos UAG di Guadalajara: rimase in carica sulla panchina dei bianco-rossi sino al 1977. Per il Metropolitano 1977 torn\u00f2 al Rosario Central, rimpiazzando Alfio Basile. Il club giallo-blu chiuse la stagione al sesto posto nel Metropolitano, mentre non riusc\u00ec a qualificarsi per il turno successivo del Nacional. Seguirono poi un nono posto nel 1978, e dopo il Nacional di quell'anno Griguol fu nuovamente messo da parte, rimpiazzato da Zof. Nel 1979 giunse dunque al Ferro Carril Oeste dopo una breve esperienza al Kimberley. Al Ferro fu portato dal presidente Santiago Leyden: in linea con il comportamento del dirigente, anche Griguol fece scarso ricorso ad acquisti onerosi, preferendo puntare sui prodotti del settore giovanile. Nel 1981 il club raccolse due secondi posti, dietro, rispettivamente, a Boca Juniors e River Plate. Nel 1982 la formazione dalla maglia verde s'impose quale vincitrice del torneo Nacional, classificandosi al primo posto nel gruppo B e superando Independiente Rivadavia ai quarti, Talleres in semifinale e Quilmes in finale. Il gioco mostrato dalla compagine di Griguol fu apprezzato per l'organizzazione, i movimenti senza palla e per l'affiatamento dei giocatori. Al termine del torneo Miguel \u00c1ngel Ju\u00e1rez si laure\u00f2 campocannoniere. Griguol prosegu\u00ec il suo lavoro ottenendo un secondo trofeo, il Nacional 1984, raggiunto superando in finale il River Plate. Nel 1987 il tecnico lasci\u00f2 il Ferro proprio per il River, a cui arriv\u00f2 in sostituzione di H\u00e9ctor Veira. Sotto la sua guida, il club dalla banda rossa ottenne la vittoria in Coppa Interamericana, giunta con il successo sui costaricani dell'Alajuelense. Dopo aver concluso l'annata al River, Griguol non rinnov\u00f2 il contratto, preferendo far ritorno al Ferro Carril Oeste, con cui rimase sino al 1993. Dal 1994 al 1999 diresse il Gimnasia La Plata, mentre nel 1999 sedette per 22 gare sulla panchina del Betis di Siviglia. Nel 2000 fece ritorno al Gimnasia, nel 2002 fu il tecnico dell'Uni\u00f3n di Santa Fe e nel 2003-2004 ebbe la sua ultima esperienza da allenatore, nuovamente al Gimnasia. In seguito \u00e8 divenuto responsabile del settore giovanile del Ferro Carril Oeste.\nMorte.\nGriguol \u00e8 morto il 6 maggio 2021 all'et\u00e0 di 86 anni per complicanze dovute alla COVID-19 che aveva contratto il mese prima."}
{"id": "3549210", "revid": "126257", "url": "https://it.wikipedia.org/wiki?curid=3549210", "title": "Isotta Fraschini Tipo8", "text": ""}
{"id": "3549212", "revid": "126257", "url": "https://it.wikipedia.org/wiki?curid=3549212", "title": "Isotta-Fraschini Tipo 8", "text": ""}
{"id": "3549213", "revid": "126257", "url": "https://it.wikipedia.org/wiki?curid=3549213", "title": "Isotta-Fraschini Tipo8", "text": ""}
{"id": "3549214", "revid": "287204", "url": "https://it.wikipedia.org/wiki?curid=3549214", "title": "Tregua di Venezia", "text": "La pace di Venezia fu una tregua firmata nella citt\u00e0 lagunare il 30 dicembre 1426 a conclusione della prima fase delle guerre di Lombardia. Non si tramut\u00f2 mai in un vero trattato perch\u00e9 il duca di Milano si rimangi\u00f2 la parola non ratificandolo e riprendendo la guerra.\nIl trattato.\nL'effetto storicamente pi\u00f9 duraturo dell'accordo fu il passaggio di Brescia nella Repubblica di Venezia. Le forze viscontee erano state espulse dalla citt\u00e0 gi\u00e0 a marzo, e il 6 ottobre si era siglata la dedizione alla Serenissima.\nL'azzardo milanese non fu poi premiato e anzi, con la successiva pace di Ferrara del 1428, i meneghini dovettero vedere anche Bergamo passare nelle mani di Venezia."}
{"id": "3549215", "revid": "1768671", "url": "https://it.wikipedia.org/wiki?curid=3549215", "title": "Philco/Ford Telejogo", "text": "Telejogo e Telejogo II sono il nome di due console prodotte da parte di Philco/Ford, a partire dal 1977 appartenenti alla prima generazione (con giochi simil-Pong). Queste console furono pubblicizzate e vendute in Brasile.\nTelejogo.\nConsole venduta a partire dal 1977. Realizzata a partire dal chip National Semiconductor MM57100 che integrava al suo interno tutta la logica dei giochi e la generazione sonora (\"Pong su un chip\"). I controller della console erano due paddle incastonati nel corpo della console. Le schermate erano a colori e si poteva giocare ai tre giochi presenti sul chip: Futebol (calcio 2 giocatori), Tenis (tennis 2 giocatori), Pared\u00e3o (squash un giocatore).\nTelejogo II.\nConsole venduta a partire dal 1978. Realizzata a partire dal chip General Instruments AY-3-8610. Le schermate erano in bianco e nero. I controller erano due joystick collegati via cavo alla console. La console permetteva di giocare a tutti i 10 giochi resi disponibili dal chip. I nomi dei 10 giochi scritti in portoghese erano: Hockey, T\u00eanis, Pared\u00e3o I, Pared\u00e3o II, Basquete I, Basquete II, Futebol, Barreira, Tiro Alvo I, Tiro Alvo II."}
{"id": "3549217", "revid": "287204", "url": "https://it.wikipedia.org/wiki?curid=3549217", "title": "Salpausselka", "text": ""}
{"id": "3549218", "revid": "1543377", "url": "https://it.wikipedia.org/wiki?curid=3549218", "title": "Torneo Interbritannico 1903", "text": "Il Torneo Interbritannico 1903 fu la ventesima edizione del torneo di calcio conteso tra le Home Nations dell'arcipelago britannico. Il torneo fu vinto congiuntamente da Scozia, Inghilterra e Irlanda. "}
{"id": "3549222", "revid": "104458", "url": "https://it.wikipedia.org/wiki?curid=3549222", "title": "R\u00fcbezahl-Sprungschanze", "text": ""}
{"id": "3549223", "revid": "104458", "url": "https://it.wikipedia.org/wiki?curid=3549223", "title": "R\u00fcbezahl Sprungschanze", "text": ""}
{"id": "3549224", "revid": "104458", "url": "https://it.wikipedia.org/wiki?curid=3549224", "title": "Rubezahl-Sprungschanze", "text": ""}
{"id": "3549231", "revid": "547034", "url": "https://it.wikipedia.org/wiki?curid=3549231", "title": "Under Saturn Retrograde", "text": "Under Saturn Retrograde \u00e8 il quinto album della gruppo musicale metal italiano Forgotten Tomb, pubblicato il 22 aprile 2011 dell'etichetta discografica Agonia Records.\nL'album \u00e8 stato prodotto dal gruppo sotto la supervisione del produttore Mika Jussila."}
{"id": "3549233", "revid": "1748973", "url": "https://it.wikipedia.org/wiki?curid=3549233", "title": "Arena Na\u021bional\u0103", "text": "L'Arena Na\u021bional\u0103 (in italiano: \"Arena Nazionale\"), noto anche come \"Stadionul Na\u021bional\", \u00e8 un impianto sportivo che fa parte del complesso sportivo Lia Manoliu a Bucarest. La costruzione dello stadio \u00e8 stata completata nel luglio 2011.\nL'impianto ospita le partite della nazionale rumena, le finali della Coppa di Romania e della Supercoppa di Romania, nonch\u00e9 le partite casalinghe dell' e della . Lo stadio \u00e8 classificato dall'UEFA nella Categoria 4.\nStoria.\nNell'ottobre 2005 fu presa la decisione di demolire e ricostruire completamente il vecchio stadio cittadino di Bucarest. Per circa un biennio, i fondi necessari all'opera furono insufficienti; in seguito, quando questi divennero disponibili, i lavori di demolizione del vecchio impianto poterono partire, iniziando il 18 dicembre 2007 e terminando il 20 febbraio 2008. La fase di costruzione del nuovo catino gener\u00f2 numerose controversie sui costi, col sindaco della capitale rumena che parl\u00f2 di lavori in ritardo di 20 settimane rispetto alla data prevista di consegna (prevista per il maggio 2009); a ci\u00f2 si aggiunse la scelta, a progetto in corso, di dotare lo stadio d'un tetto retraibile del valore di 20.000.000 di euro. La costruzione fu temporaneamente sospesa nel dicembre 2009 per via di condizioni atmosferiche avverse. Il 14 gennaio 2010 il completamento della struttura giunse al 60%, e si fiss\u00f2 come nuova data d'apertura il 31 dicembre 2011; nonostante i precedenti ritardi, l'impianto fu completato prima della data prestabilita.\nAd inaugurare lo stadio \u00e8 stata la partita Romania-Francia (0-0), valevole per le qualificazioni a Euro 2012, tenutasi il 6 settembre 2011. \nIl 9 maggio 2012 lo stadio ha ospitato la finale di UEFA Europa League 2011-2012, vinta dall'Atletico Madrid per 3-0 contro l'Athletic Bilbao.\nStrutture.\nLo stadio ha una capienza di 55.634 posti con una possibile espansione fino a 63.000 posti. Sono disponibili 3.600 posti VIP e altri 126 dedicati alla stampa (con un possibile espansione fino a 548 posti). Lo stadio include anche un tetto retraibile che pu\u00f2 essere aperto o chiuso in 15 minuti.\nAltri eventi.\nNello stadio hanno avuto luogo vari concerti di numerosi artisti famosi, tra cui Red Hot Chili Peppers, Depeche Mode, Kings of Leon, Ed Sheeran, Metallica, C\u00e9line Dion e Michael Jackson."}
{"id": "3549234", "revid": "15756", "url": "https://it.wikipedia.org/wiki?curid=3549234", "title": "Treccia al burro", "text": "La treccia o treccia al burro (zopf o z\u00fcpfe in tedesco, tresse au beurre in francese) \u00e8 un tipo di pane svizzero originario del canton Berna fatto con farina, latte, uova, burro e lievito. L'impasto \u00e8 spazzolato con tuorlo d'uovo prima di metterlo in forno, per rendere la sua crosta dorata.\nViene cotto in forno nella forma di una treccia e viene tradizionalmente mangiato la domenica mattina. Una variante sveva \u00e8 nota come hefekranz (oppure hefezopf) e si distingue dalla classica treccia per la sua dolcezza."}
{"id": "3549237", "revid": "1543377", "url": "https://it.wikipedia.org/wiki?curid=3549237", "title": "Torneo Interbritannico 1904", "text": "Il Torneo Interbritannico 1904 fu la ventunesima edizione del torneo di calcio conteso tra le Home Nations dell'arcipelago britannico. Il torneo fu vinto dall'Inghilterra. "}
{"id": "3549239", "revid": "46931", "url": "https://it.wikipedia.org/wiki?curid=3549239", "title": "Paiaku", "text": ""}
{"id": "3549240", "revid": "92723", "url": "https://it.wikipedia.org/wiki?curid=3549240", "title": "O salutaris Hostia", "text": "O salutaris Hostia \u00e8 un celebre inno liturgico ed eucaristico cattolico, composto da San Tommaso d'Aquino per l'Ufficio, pi\u00f9 precisamente per le Lodi Mattutine della festa del Corpus Domini.\nL'inno \u00e8 ricavato dalle ultime due strofe dell'inno \"Verbum supernum prodiens\", scritto dallo stesso santo per il medesimo ufficio di questa festa.\nQueste ultime due strofe vengono usate per la benedizione eucaristica e anche se quest'uso ha vasta diffusione non \u00e8 prescritto dalle rubriche. Quindi pu\u00f2 essere sostituito da un altro inno eucaristico conveniente (ad esempio dal \"Tantum ergo\"). Un altro utilizzo \u00e8 in forma di mottetto alla Messa solenne, cantato subito dopo l'Offertorio. \nPierre de la Rue addirittura sostitu\u00ec il Benedictus con quest'inno in alcune sue Messe. Compare anche nella Messa a 3 voci in do minore \"Aux Orph\u00e9onistes\" di Charles Gounod e nella Petite messe solennelle di Gioacchino Rossini, ma in entrambi i casi dopo il Benedictus.\nSulla melodia gregoriana di \"O salutaris Hostia\" si canta anche l'inno polacco \"Gaude Mater Polonia\".\nTesto.\nTesto latino\nTraduzione in italiano"}
{"id": "3549241", "revid": "46931", "url": "https://it.wikipedia.org/wiki?curid=3549241", "title": "Kariri-Xoc\u00f3", "text": ""}
{"id": "3549244", "revid": "1305772", "url": "https://it.wikipedia.org/wiki?curid=3549244", "title": "Acruto Vitali", "text": "Biografia.\nFiglio di un facoltoso industriale fabbricante di ghiaccio e orfano di madre, in giovent\u00f9 studi\u00f2 canto al Conservatorio di Milano in virt\u00f9 della voce di tenore di cui era dotato. Entr\u00f2 in contatto con artisti e intellettuali dell'avanguardia lombarda, pubblicando versi in varie riviste dell'epoca e dal 1929 viaggiando in tourn\u00e9e in Europa come concertista tenore.\nFu amico di Umberto Saba, del pittore astrattista Osvaldo Licini, del poeta Sandro Penna, che gli riconobbe l'averlo iniziato alla poesia e a Rimbaud, e di altre personalit\u00e0 dell'epoca con le quali intrattenne rapporti epistolari utilizzati anche nelle ricerche biografiche postume.\nTornato a Porto San Giorgio durante la seconda guerra mondiale, dalla met\u00e0 degli anni sessanta inizi\u00f2 a dipingere, senza abbandonare la poesia e amministrando l'azienda paterna.\nDopo pubblicazioni in raccolte e riviste, le poesie scritte dal 1919 al 1963 furono pubblicate da Scheiwiller nel 1972 nel volume \"Il tempo scorre altrove\". Il volume \"Fuggire sempre e sempre ritrovarsi\", uscito postumo nel 1992, unisce invece poesie dal 1920 al 1985.\nConosciuto principalmente per la sua attivit\u00e0 di scrittore e poeta, produsse anche un notevole numero di quadri riconducibili all'astrattismo.\nNella sua citt\u00e0 natale gli sono stati intitolati l'atelier e la scuola di teatro Acruto Vitali."}
{"id": "3549245", "revid": "59785", "url": "https://it.wikipedia.org/wiki?curid=3549245", "title": "Pane ticinese", "text": "Il pane ticinese \u00e8 un tipo di pane bianco tradizionale del Canton Ticino, in Svizzera, ma venduto anche nel resto della nazione, dove \u00e8 genericamente noto come \"pane del Ticino\" (in tedesco \"Tessiner Brot\", in francese \"Pain tessinois\"). All'interno del Canton Ticino stesso, ci si pu\u00f2 definire a lui con svariati nomi specifici dei luoghi di produzione, fra cui \"pane riga\", \"reale\" o \"lireta\".\nQuesto tipo di pane \u00e8 caratterizzato dalla sua forma, composta da numerose piccole pagnotte o rotoli fatti per essere rotti a mano, e dall'aggiunta di olio all'impasto, che rende il pane particolarmente soffice."}
{"id": "3549246", "revid": "599013", "url": "https://it.wikipedia.org/wiki?curid=3549246", "title": "Salpausselk\u00e4 (trampolino)", "text": "Il Salpausselk\u00e4 (nome ufficiale in finlandese: Salpaussel\u00e4n hyppyrim\u00e4et) \u00e8 un trampolino situato a Lahti, in Finlandia.\nStoria.\nInaugurato nel 1923, l'impianto ha ospitato le gare di salto con gli sci e di combinata nordica dei Campionati mondiali di sci nordico del 1926, del 1938, del 1958, del 1978, del 1989 e del 2001, oltre al Trofeo del Salpausselk\u00e4 e a numerose tappe della Coppa del Mondo di combinata nordica e della Coppa del Mondo di salto con gli sci.\nRinnovato nel 1938 e nuovamente nel 1958, fu interamente ricostruito tra il 1974 e il 1977; nella configurazione attuale il trampolino \u00e8 triplo.\nCaratteristiche.\nIl trampolino originario aveva un punto K di 40\u00a0m, per cui era un trampolino piccolo; oggi invece i tre trampolini sono HS 70, HS 100 (trampolino normale) e HS 130 (trampolino lungo). I rispettivi primati di distanza appartengono al finlandese Jarkko M\u00e4\u00e4tt\u00e4 (72,5\u00a0m nel 2008), al polacco Kamil Stoch (103,5\u00a0m, nel 2017) e al norvegese Johann Andr\u00e9 Forfang (138\u00a0m, nel 2017)."}
{"id": "3549249", "revid": "1543377", "url": "https://it.wikipedia.org/wiki?curid=3549249", "title": "Torneo Interbritannico 1905", "text": "Il Torneo Interbritannico 1905 fu la ventiduesima edizione del torneo di calcio conteso tra le Home Nations dell'arcipelago britannico. Il torneo fu vinto dall'Inghilterra."}
{"id": "3549250", "revid": "104458", "url": "https://it.wikipedia.org/wiki?curid=3549250", "title": "Salpaussel\u00e4n hyppyrim\u00e4et", "text": ""}
{"id": "3549251", "revid": "104458", "url": "https://it.wikipedia.org/wiki?curid=3549251", "title": "Salpausselan hyppyrimaet", "text": ""}
{"id": "3549256", "revid": "486946", "url": "https://it.wikipedia.org/wiki?curid=3549256", "title": "Nadeb Maku", "text": ""}
{"id": "3549257", "revid": "46931", "url": "https://it.wikipedia.org/wiki?curid=3549257", "title": "Mynky", "text": ""}
{"id": "3549258", "revid": "117026775", "url": "https://it.wikipedia.org/wiki?curid=3549258", "title": "Episodi di Giudice Amy (seconda stagione)", "text": "La seconda stagione della serie televisiva Giudice Amy \u00e8 stata trasmessa in prima visione negli Stati Uniti d'America da CBS dal 2000 al 2001.\nIn Italia \u00e8 stata trasmessa in prima visione da Canale 5.\nTolleranza zero.\nTrama.\nMaxine ha uno scontro con Gillian a causa di Ned. Amy \u00e8 preoccupata per via delle insinuazioni sui suoi rapporti con Bruce.\nMamma a tempo pieno.\nTrama.\nAmy condanna un giovane accusato di essersi approfittato di alcuni bambini. Maxine si occupa di Vincent dopo che \u00e8 uscito dall'ospedale.\nIstinto.\nTrama.\nAmy \u00e8 alle prese con un caso molto delicato che vede protagonista un ragazzo di colore che ha perso la vita in seguito ad una lite con un coetaneo.\nConvinzioni.\nTrama.\nMaxine e Vivian riprendono a frequentarsi dopo quindici anni. \u00c8 la morte del marito di Vivian a dare lo spunto per la riappacificazione.\nRabbia inutile.\nTrama.\nAmy presiede alla sentenza di condanna per un giovane che ha intenzionalmente mutilato un giocatore rivale durante una partita di hockey.\nIl peso delle decisioni.\nTrama.\nAmy deve decidere se una madre alcolizzata responsabile della morte della figlia si sia ripresa abbastanza per riguadagnare la custodia di suo figlio.\nGiorni da cani.\nTrama.\nAmy \u00e8 alle prese con alcuni zingari, conosciuti come i 'Vagabondi', che sfruttano le proprie figlie minorenni facendole sposare in cambio di denaro.\nParto in acqua.\nTrama.\nDonna giunge al termine della gravidanza e decide di partorire a casa Gray. Durante il travaglio riceve la visita della madre. Maxine sembra non provare alcuna emozione a seguito della morte del cane di famiglia.\nIl tempo che passa.\nTrama.\nAmy deve decidere se sia lecito fare un esorcismo ad un ragazzino di 11 anni. Maxine vuole aprire uno studio dedicato ad aiutare le vittime di abuso minorile.\nLa giornata dell'adozione.\nTrama.\nAd Hartford viene organizzata la \"giornata dell'adozione\", durante la quale saranno adottati ben duecento bambini.\nUna famiglia normale.\nTrama.\nMentre continua ad uscire con Rob, Amy decide di dare a Tom Gillette l'occasione per una seconda opportunit\u00e0 con lei...\nIl coraggio di parlare.\nTrama.\nNick, il marito di Lolly, fa la corte ad Amy la quale, imbarazzata, non sa come comportarsi con l'amica.\nLa tempesta.\nTrama.\nGillian e Peter chiedono a Vincent di fare da padrino al Battesimo di Ned. Evie si presenta all'improvviso reclamando il figlio.\nTempo di crisi.\nTrama.\nAmy, alle prese con un difficile caso di omicidio, perde il controllo della situazione. Evie e Rondell portano via il piccolo Ned ai genitori affidatari.\nErrori di valutazione.\nTrama.\nCollins fornisce ad Amy una possibile scappatoia per risolvere il difficile caso che sta seguendo, ma Amy non \u00e8 d'accordo.\nRapporti difficili.\nTrama.\nAmy \u00e8 combattuta: non sa se sospendere o meno i propri diritti di genitori per una coppia appena condannata per abusi sui minori.\nRomeo e Giulietta.\nTrama.\nMentre Amy \u00e8 alle prese con un caso di omicidio preterintenzionale che vede coinvolto un ragazzo di quindici anni, Gillan fa un incontro alquanto strano...\nAntichi rancori.\nTrama.\nMaxine pensa a porre fine alla sua relazione con Jared. Mentre Amy sovrintende al caso di una madre che vuole negare i diritti di visita ai nonni della figlia.\nTra dire e fare.\nTrama.\nMaxine \u00e8 impegnata in un vecchio caso, Amy invece discute sulla delicata vicenda di un bambino di otto anni che ha l'abitudine di indossare abiti femminili.\nStrani eventi.\nTrama.\nQuando Jarred propone a Maxine di trascorrere una vacanza insieme, lei rifiuta perch\u00e9 impegnata in un difficile caso di delinquenza minorile.\nUna madre indegna.\nTrama.\nMaxine riesce a far confessare ad un ragazzo che ha violentato la sorellina una verit\u00e0 sconvolgente e ne resta molto provata.\nAffidamento congiunto.\nTrama.\nUna donna accusa il suo ex marito di abuso sessuale nei confronti della loro bambina di tre anni per impugnare la sentenza di affidamento congiunto. Vincent comunica alla famiglia che intende trasferirsi a San Francisco."}
{"id": "3549259", "revid": "1543377", "url": "https://it.wikipedia.org/wiki?curid=3549259", "title": "Torneo Interbritannico 1906", "text": "Il Torneo Interbritannico 1906 fu la ventitreesima edizione del torneo di calcio conteso tra le Home Nations dell'arcipelago britannico. Il torneo fu vinto congiuntamente dall'Inghilterra e dalla Scozia."}
{"id": "3549260", "revid": "46931", "url": "https://it.wikipedia.org/wiki?curid=3549260", "title": "Purubora", "text": ""}
{"id": "3549261", "revid": "287204", "url": "https://it.wikipedia.org/wiki?curid=3549261", "title": "Uros Murn", "text": ""}
{"id": "3549264", "revid": "287204", "url": "https://it.wikipedia.org/wiki?curid=3549264", "title": "Pankarare", "text": ""}
{"id": "3549265", "revid": "287204", "url": "https://it.wikipedia.org/wiki?curid=3549265", "title": "Episodi di Giudice Amy (terza stagione)", "text": "La terza stagione della serie televisiva Giudice Amy \u00e8 stata trasmessa in prima visione negli Stati Uniti d'America da CBS dal 2001 al 2002.\nIn Italia \u00e8 stata trasmessa in prima visione da Canale 5.\nIl figlio del boss.\nTrama.\nAmy si trova a dover giudicare un ragazzo, figlio di un presunto mafioso, che \u00e8 accusato di aver appiccato un incendio ad un negozio provocando gravi lesioni ad un commesso. Maxine affronta il caso di una coppia di genitori affidatari che non riescono pi\u00f9 a gestire la figlia adottiva ribelle e violenta. Vincent, ancora in cattivi rapporti con Amy a causa della sua decisione di trasferirsi, presenta il suo primo romanzo.\nDispersa per amore.\nTrama.\nMaxine sembra scomparsa e Vincent, molto preoccupato, cerca in ogni modo di capire cosa le sia successo. Amy deve giudicare una coppia di studenti che hanno compiuto atti di teppismo a scuola per interrompere la riunione di un gruppo religioso e, inoltre, deve esaminare il caso di una bambina del Guatemala che potrebbe essere figlia illegittima di un facoltoso uomo d\u2019affari americano scomparso in un incidente aereo. Vincent e Carol discutono per un problema medico riguardante la ragazza.\nRitorno alla vita.\nTrama.\nAmy processa un adolescente cingalese accusato di essere il capo di una banda giovanile ed una ragazzina superdotata accusata di transazioni di borsa fraudolente. Maxine impiega tutte le sue energie per ritrovare un cane appartenuto ad una bambina ripetutamente maltrattata. Vincent ed Amy continuano ad essere in disaccordo.\nLa cosa giusta da fare.\nTrama.\nNell\u2019aula di Amy arriva il caso straziante di due gemelline siamesi i cui genitori rifiutano l\u2019intervento chirurgico che le dovrebbe separare perch\u00e9 soltanto una di esse sopravviverebbe. Carol comunica a Vincent di avere il cancro. Jared (Richard Crenna) chiede a Maxine di sposarlo.\nRelazioni vantaggiose.\nTrama.\nAmy e Maxine vengono a sapere casualmente della malattia di Carol e del fatto che lei e Vincent si sono sposati a Las Vegas. Amy \u00e8 giudice nel caso di una ragazza morta suicida dopo essere stata diffamata da due compagne di scuola attraverso un sito internet di pettegolezzi piccanti. A causa di un grave errore di due collaboratrici della casa santuario, per ragioni politiche, Maxine \u00e8 costretta alle dimissioni per evitarne la chiusura.\nL'accettazione.\nTrama.\nAmy \u00e8 chiamata a decidere sull\u2019affidamento di una bambina la cui madre vuole trasferirsi a Parigi per lavoro portando con s\u00e9 la figlia. Bruce cerca di aiutare una madre con un figlio affetto da paralisi cerebrale ad accettare la condizione del figlio. Maxine riprende il suo lavoro di assistente sociale a pieno regime e con rinnovata energia. Amy accetta finalmente la decisione di Vincent di partire per San Francisco per stare vicino a Carol e si riappacifica con il fratello.\nCercando ascolto.\nTrama.\nAmy si trova a dirimere la controversia fra due genitori separati in disaccordo sulle cure per la loro figlia di 26 mesi che ancora non parla. Deve inoltre giudicare l\u2019insolito caso di una madre che allatta ancora al seno il figlio di sei anni. Maxine si occupa di una ragazza adolescente con un padre autoritario. Gillian \u00e8 in apprensione per l\u2019iscrizione di Ned ad un\u2019esclusiva scuola materna. Amy incontra un affascinante amico di Bruce, che per\u00f2 si rivela essere un sacerdote cattolico.\nDiritti dei popoli.\nTrama.\nNell\u2019aula di Amy compare un ragazzo figlio di una donna bianca e di un nativo americano, accusato del furto di un fucile con il quale ha ucciso uno yak nello zoo cittadino. Amy deve decidere se affidarlo o meno al giudizio della sua gente. Maxine riceve la visita del nipote Kyle, espulso dalla facolt\u00e0 di medicina per uso di droghe ed appena uscito da un percorso di disintossicazione, che le chiede aiuto. A causa di Kyle e della decisione di Maxine di ospitarlo a casa sua, Amy ha un diverbio con la madre.\nSilenzi e segreti.\nTrama.\nKyle inizia a lavorare in un fast food, va a vivere a casa di Maxine ed inizia una difficile convivenza con Amy. Maxine segue le indagini della polizia a seguito del ritrovamento del cadavere di un neonato sepolto nel giardino della casa in cui vivono tre anziane sorelle. Amy giudica il caso di una coppia di genitori che coinvolge il figlio di due anni in pericolose attivit\u00e0 di sport estremo e deve fare i conti con le conseguenze di una sua decisione che ha indirettamente provocato la morte di tre ragazzi, investiti da un ubriaco mentre svolgevano lavori socialmente utili a cui lo stesso giudice Gray li aveva condannati.\nOltre il pregiudizio.\nTrama.\nAmy deve giudicare i casi di una ragazza che ha aggredito con una mazza alcuni componenti di una banda che stavano maltrattando dei cani randagi e di un giovane che chiede l\u2019emancipazione per poter decidere di staccare la spina al padre in coma dopo un incidente. Il giudice Keeler, superiore di Amy, chiede di poterla osservare al lavoro. Kyle perde il lavoro al fast food e ottiene un colloquio con Sean. Maxine chiede la collaborazione di Kyle per aiutare un adolescente con poca stima di s\u00e9 e con possibili tendenze suicide. Lauren chiede insistentemente alla madre se il tradimento \u00e8 stata la causa del divorzio tra lei e suo padre. Amy prova rancore verso Kyle ed i due cugini hanno un\u2019accesa discussione.\nComportamento morale.\nTrama.\nAmy viene a conoscenza che, tempo prima, Vincent stava conducendo un\u2019indagine giornalistica sul giudice Keeler, abbandonata da suo fratello per evitare conflitti con il lavoro di giudice della sorella. Amy esamina allora alcune sentenze di Keeler e sospetta che il giudice sia corrotto. Kyle inizia a lavorare in un centro di recupero per tossicodipendenti, ma i suoi modi troppo diretti gli causano problemi con il suo superiore. Maxine aiuta una madre con un disturbo da stress post traumatico a non cedere la custodia dei suoi figli. Bruce, nel tentativo di riallacciare i rapporti tra la figlia ed un\u2019amica, ne incontra l\u2019affascinante madre (Nia Long).\nGiochi di potere.\nTrama.\nAmy finisce sotto accertamento per avere fornito alla stampa informazioni sulla presunta corruzione del giudice Keeler. Maxine riceve la visita di suo fratello Richard (William Devane), con il quale non parla da 12 anni, in citt\u00e0 per vedere suo figlio Kyle. Bruce ed Andrea (Nia Long), dopo un appuntamento al parco con le figlie, escono insieme a cena. Donna cerca qualcuno che si occupi della figlia Ariadne nel caso in cui le succedesse qualcosa. Kyle ed Amy hanno un chiarimento riguardo ad un episodio del passato riguardante Vincent e fonte del rancore che Amy ha per il cugino.\nUna madre sotto accusa.\nTrama.\nKyle ha dei problemi con il lavoro al centro di recupero che creano tensioni con il suo superiore. Amy affronta i casi di due ragazzi accusati di avere abbattuto un segnale stradale ed avere cos\u00ec causato un grave incidente e di un ragazzo che, fingendosi un poliziotto, ha provocato lesioni ad un presunto spacciatore. Maxine deve decidere se una madre condannata per l\u2019omicidio del figlio maggiore pu\u00f2 ritornare a casa dalla sua famiglia. Con l\u2019aiuto di Gillian, Kyle cerca un nuovo alloggio.\nIl rifugio.\nTrama.\nAmy deve giudicare se un adolescente che sembra particolarmente affascinato dalla violenza sia o meno un pericolo per la societ\u00e0. Maxine, nel tentativo di rintracciare un ragazzo fuggito dalla famiglia a cui era stato affidato e che ha incrociato nel centro in cui lavora Kyle, si scontra con il direttore del centro e poi con lo stesso Kyle a proposito della politica estremamente permissiva del rifugio. Amy riceve un invito ad una cena di lavoro da parte del giudice Krumble (Chris Sarandon). Bruce invita Andrea ad uscire con lui mentre controlla che una madre alcolista che deve comparire davanti al giudice Gray non abbia ripreso a bere.\nAdolescenti confusi.\nTrama.\nAmy deve stabilire se l\u2019enfisema di cui soffre un giovane \u00e8 stato causato dal fumo e se ne siano quindi responsabili alcuni produttori di sigarette. Maxine decide di ospitare temporaneamente a casa propria Eric (Blake Bashoff), un adolescente gay, in attesa di trovargli una famiglia affidataria adeguata. Kyle, anche dopo la chiusura del rifugio, continua a tentare di aiutare X-Ray (Aaron Paul), un ragazzo ex tossicodipendente, a trovare un alloggio. Amy ha un secondo appuntamento con il giudice Krumble (Chris Sarandon).\nUna ragazza irrequieta.\nTrama.\nAmy \u00e8 particolarmente nervosa a causa degli uomini della sua vita. Michael, il suo ex marito sta organizzando un costoso compleanno per la loro figlia Lauren, senza averlo concordato prima con la stessa Amy, ed il giudice Krumble non l\u2019ha pi\u00f9 richiamata dopo il loro ultimo appuntamento. Inoltre si trova a dover decidere a chi affidare una ragazza sedicenne particolarmente ribelle con cui i genitori separati non vogliono pi\u00f9 avere a che fare. Bruce programma una cena romantica con Andrea (Nia Long), ma rimane molto turbato quando lei cambia il programma della serata. Gillian vorrebbe combinare un appuntamento fra il suo affascinante insegnante d\u2019arte ed Amy. Maxine \u00e8 intenzionata a riaprire il rifugio per ragazzi disadattati dove lavorava Kyle.\nOssessioni.\nTrama.\nAmy affronta il caso di uno studente accusato di avere aggredito il fidanzato della ragazza pi\u00f9 carina della scuola che, secondo la versione dell\u2019imputato, aveva chiesto la sua protezione proprio dal fidanzato troppo protettivo. Inoltre, deve decidere se una madre \u00e8 tornata ad essere sufficientemente affidabile da riavere la custodia del figlio. Maxine si trova coinvolta in una situazione molto pericolosa e cerca di guadagnarsi la fiducia di un quattordicenne armato e potenzialmente pericoloso, reso paranoico dalle strampalate convinzioni della madre.\nUna vita in pericolo.\nTrama.\nAmy va ad una rimpatriata di ex studenti di legge ad Harvard e finisce per sentirsi inadeguata al cospetto della sua ex migliore amica, del suo ex fidanzato e del suo ex marito, apparentemente tutti pi\u00f9 affermati di lei. Maxine riceve ripetute telefonate da un misterioso adolescente che minaccia di suicidarsi e lei e Sean trascorrono tutta la notte in ufficio nel tentativo di rintracciarlo e di salvarlo.\nVandalismo o vendetta.\nTrama.\nQualcuno si introduce a casa della famiglia Gray e compie atti di vandalismo. Maxine, Amy e soprattutto Lauren sono molto scosse dall\u2019accaduto. Maxine capisce che Eric (Blake Bashoff) non \u00e8 a proprio agio con gli uomini e chiede a Sean di prendere il ragazzo in affidamento. Amy \u00e8 alle prese con il caso di uno studente, promettente giocatore di basket, i cui genitori sono accusati di maltrattamenti. La riapertura del rifugio in cui Kyle lavora pone da subito in contrasto il ragazzo con Joe (Clarence Williams III), il nuovo direttore voluto da Maxine. Bruce ed Andrea (Nia Long) continuano a frequentarsi.\nDenuncia per negligenza.\nTrama.\nMaxine apprende dal giornale che Jared Duff (Richard Crenna) \u00e8 tornato in citt\u00e0 ed \u00e8 dispiaciuta di non avere ricevuto una sua chiamata. Nel tentativo di risollevarle il morale, Sean organizza una serata elegante di raccolta fondi. Amy affronta il caso di una figlia che vuole essere allontanata dalla propria madre a causa del lavoro di spogliarellista della donna. Andrea (Nia Long) comunica a Bruce la fine della loro relazione a causa del fatto che il suo ex marito minaccia di toglierle la custodia della figlia Gracie. Donna trova una fiala di morfina nella stanza di Kyle e decide di affrontarlo.\nIl collasso.\nTrama.\nAmy \u00e8 preoccupata per la salute di sua madre, che negli ultimi tempi lavora troppo, forse anche per nascondere la sua amarezza in seguito al ritorno di Jared. Maxine intanto continua le sue indagini sul suicidio di una giovane avvenuto in un riformatorio in cui era stata mandata dalla stessa Amy. Bruce continua a lavorare, sapendo tuttavia di rischiare una sospensione in seguito a quanto accaduto tra lui e l\u2019ex marito di Andrea. Amy, nell\u2019affrontare un possibile caso di abusi su un minore, si scontra duramente con Amanda York (Roma Maffia), un\u2019assistente sociale che sembra non essere particolarmente dedita al proprio lavoro, e inoltre \u00e8 giudice nel caso di due fratelli ebrei ortodossi accusati di contrabbando di diamanti. Donna incoraggia Kyle a non abbandonare i suoi sogni di diventare un medico.\nRipresa della vita.\nTrama.\nAmy cerca di convincere Maxine, appena tornata a casa dall\u2019ospedale, ad avere uno stile di vita pi\u00f9 salutare e ad evitare lo stress. In tribunale, Amy \u00e8 preoccupata dal fatto che Bruce intende dichiararsi colpevole dell\u2019accusa di aggressione e inoltre presiede al caso di una studentessa sorpresa a nascondere un neonato in un magazzino della scuola durante le lezioni. Kyle cerca di aiutare una ragazza fuggita di casa e gravemente ammalata a riconciliarsi con la madre prima che sia troppo tardi.\nGiudicata.\nTrama.\nVincent ritorna in citt\u00e0 in visita alla famiglia dopo la decisione presa di \u201ccomune accordo\u201d da Amy e Maxine di vivere separate. Amy \u00e8 costretta a difendere la propria decisione di allontanarsi dalla casa della madre durante un breve incontro con il suo ex marito, allarmato da quanto confidatogli da Lauren, ma si trova anche obbligata a riesaminare la sua relazione ed il suo futuro con Barry (Chris Sarandon). In tribunale arriva il caso di un padre che lotta per mantenere la custodia dei figli nonostante non sia certo di esserne il padre biologico. Bruce rimane sulle sue posizioni in merito all\u2019accusa di aggressione e cerca di evitare l\u2019argomento. Donna finisce per avere un appuntamento con un ex compagno di studi di Amy.\nTorna presto.\nTrama.\nAmy si trova a dovere affrontare la possibile perdita di Lauren, la cui custodia esclusiva viene chiesta dal suo ex marito Michael e quella di Bruce, sempre convinto a non contestare l\u2019accusa di aggressione a suo carico. In aula giunge il caso di una giovane madre accusata di maltrattamenti ai suoi due figli, chiusi nel bagagliaio dell\u2019auto mentre la donna era al lavoro. Maxine giunge a conoscenza di un possibile abuso ai danni di una ragazza e di fatto obbliga Sean a riammetterla al lavoro. Jared Duff (Richard Crenna) riappare nella vita di Maxine e le ribadisce i propri sentimenti per lei."}
{"id": "3549267", "revid": "767487", "url": "https://it.wikipedia.org/wiki?curid=3549267", "title": "Pane bianco", "text": "Il pane bianco \u00e8 fatto con farina di frumento da cui sono stati rimossi la crusca e il germe. Ci\u00f2 d\u00e0 alla farina un pi\u00f9 lungo periodo di conservazione, dal momento che la crusca contiene olio, consentendo ai prodotti che si realizzano con essa, come il pane bianco appunto, una resistenza pi\u00f9 lunga ai tempi di transito e stoccaggio.\nInoltre la farina usata per il pane bianco \u00e8 spesso sbiancata con bromato di potassio o con diossido di cloro per rimuovere anche ogni minimo alone giallo e rendere le sue propriet\u00e0 di cottura pi\u00f9 prevedibili."}
{"id": "3549268", "revid": "46931", "url": "https://it.wikipedia.org/wiki?curid=3549268", "title": "Pitaguari", "text": ""}
{"id": "3549271", "revid": "1543377", "url": "https://it.wikipedia.org/wiki?curid=3549271", "title": "Torneo Interbritannico 1907", "text": "Il Torneo Interbritannico 1907 fu la ventiquattresima edizione del torneo di calcio conteso tra le Home Nations dell'arcipelago britannico. Il torneo fu vinto per la prima volta dal Galles."}
{"id": "3549272", "revid": "46931", "url": "https://it.wikipedia.org/wiki?curid=3549272", "title": "Tapuia", "text": ""}
{"id": "3549274", "revid": "46931", "url": "https://it.wikipedia.org/wiki?curid=3549274", "title": "Wasu", "text": ""}
{"id": "3549275", "revid": "92723", "url": "https://it.wikipedia.org/wiki?curid=3549275", "title": "Verbum supernum prodiens", "text": "Verbum supernum prodiens \u00e8 un inno liturgico ed eucaristico cattolico, scritto da Tommaso d'Aquino per le Lodi mattutine della festa del Corpus Domini. Dalle ultime due strofe di questo inno \u00e8 stata ricavata la composizione \"O salutaris Hostia\".\nSecondo alcuni studiosi, per quest'inno Tommaso avrebbe rielaborato i mattutini di un'antica versione perduta del breviario dei cistercensi. Le versioni successive dello stesso breviario mostrano un inno simile a quello dell'Aquinate, diviso in due brani (da cantare a mattutino e alle lodi) per un totale di nove stanze, mentre il \"Verbum supernum prodiens\" di Tommaso ha solo sei stanze.\nEsiste anche un altro inno che inizia con le stesse parole, attribuito ad Ambrogio da Milano o a papa Gregorio I, usato nel mattutino di Natale a partire dal V secolo.\nMentre l'inno cistercense viene cantato sulla stessa melodia dell'inno di Natale (e ci\u00f2 sembra suggerirne l'origine antica per adattamento di quello), l'inno di Tommaso viene cantato sulla melodia dell'inno dell'Ascensione \"Aeterne Rex Altissime\"."}
{"id": "3549276", "revid": "46931", "url": "https://it.wikipedia.org/wiki?curid=3549276", "title": "Xucuru-Kariri", "text": ""}
{"id": "3549278", "revid": "729019", "url": "https://it.wikipedia.org/wiki?curid=3549278", "title": "Lebanon (Pennsylvania)", "text": "Lebanon \u00e8 una citt\u00e0 degli Stati Uniti d'America, capoluogo della Contea di Lebanon nello Stato della Pennsylvania.\nLebanon, una volta nota come Steitztown \u00e8 famosa per la produzione di un apprezzato insaccato, una sorta di mortadella di manzo, denominato Lebanon bologna."}
{"id": "3549280", "revid": "339392", "url": "https://it.wikipedia.org/wiki?curid=3549280", "title": "Juruna", "text": ""}
{"id": "3549281", "revid": "1543377", "url": "https://it.wikipedia.org/wiki?curid=3549281", "title": "Basler Brot", "text": "Basler Brot (in tedesco \"pane di Basilea\"), noto anche con il nome Basler Laibli, \u00e8 un pane tipico della citt\u00e0 svizzera di Basilea e del suo cantone, ma diffuso in tutta la Svizzera.\nStoria.\nL'et\u00e0 della ricetta non \u00e8 certa. Il \"Basler Brot\" venne descritto per la prima volta in una rivista culinaria nel 1944. Dopo una campagna dell'Associazione dei panificatori svizzeri negli anni cinquanta, venne distribuito in tutti i panifici elvetici.\nCaratteristiiche.\nSi distingue per la sua consistenza molto soffice, il suo impasto poroso e farinoso e la crosta croccante"}
{"id": "3549284", "revid": "1543377", "url": "https://it.wikipedia.org/wiki?curid=3549284", "title": "Torneo Interbritannico 1908", "text": "Il Torneo Interbritannico 1908 fu la venticinquesima edizione del torneo di calcio conteso tra le Home Nations dell'arcipelago britannico. Il torneo fu vinto congiuntamente dall'Inghilterra e dalla Scozia."}
{"id": "3549285", "revid": "163662", "url": "https://it.wikipedia.org/wiki?curid=3549285", "title": "Alfaberge", "text": "Alfaberge, \u00e8 un'azienda di produzione orafa russa, situata a San Pietroburgo, in piazza Carl Faberg\u00e9 4.\nL'azienda \u00e8 la continuazione naturale della storia della famiglia Faberg\u00e9, essa \u00e8 infatti di Carl Faberg\u00e9, i tecnici di Alfaberge hanno il privilegio di adoperare gli stessi calchi e forni per gli smalti, che il grande gioielliere russo usava per la produzione delle uova Faberg\u00e9.\nLa storia dell'azienda.\nNel 1917 la rivoluzione russa rovesci\u00f2 il potere dello zar e il nuovo governo russo confisc\u00f2 moltissime propriet\u00e0, tra cui fabbrica, manufatti e disegni di Carl Faberg\u00e8. Nel 1992, al collasso dell'Unione Sovietica, un generale russo, Nikolay Shaidullin, acquist\u00f2 la fabbrica Alfaberge, a San Pietroburgo. Pens\u00f2 a buon ragione che dovesse esserci un enorme valore nei disegni di Faberg\u00e8.\nInvi\u00f2 i suoi uomini alla ricerca dei disegni originali di Carl Faberg\u00e8 seppelliti negli archivi di stato, trovandoli ha cos\u00ec ridato vita ai prodotti tanto acclamati dalla nobilt\u00e0 Europea.\nQuesti disegni sono stati validati come originali dall'esperto russo Valentine Skurlov, incaricato dal ministero della cultura ed estimatore per Christies.\nLa storia del brand.\nNegli anni \u201850 il brand Faberg\u00e8 fu comprato per 25.000 dollari da Samuel M. Rubin per costituire un'azienda americana di profumi e cosmetici con il nome di Faberg\u00e8 inc.\nRivendette il brand dopo pochi anni per 26 milioni di dollari.\nL'industria chimica Unilever lo rilev\u00f2 poi nel 1989, scoprendo che i diritti includevano la produzione di gioielli. Fino ad allora la Faberg\u00e8 inc non aveva mai prodotto gioielleria, fu nel 1989 che la Unilever concesse il marchio su licenza al gioielliere Victor Mayer per la produzione di alcuni manufatti in oro.\nDurante gli anni \u201890 alla caduta del comunismo russo, la famiglia Faberg\u00e8 intraprese una battaglia legale contro l'Unilever, ne risult\u00f2 che quest'ultima cedette il marchio a Pallinghurst, la quale tuttora si occupa della realizzazione di gioielli di alta gamma.\nL'azienda non rientr\u00f2 per\u00f2 in possesso dei disegni originali delle famose uova di Carl Faberg\u00e8, i quali furono ritrovati e consegnati all'antica fabbrica Alfaberge, situata ancora a piazza Carl Faberg\u00e8 4 a San Pietroburgo. Fu cos\u00ec che, dopo il comunismo, pot\u00e9 ricominciare la produzione delle preziose uova, partendo proprio dai disegni originali del maestro Carl Faberg\u00e9."}
{"id": "3549293", "revid": "287204", "url": "https://it.wikipedia.org/wiki?curid=3549293", "title": "Trampolino Italia", "text": "Il Trampolino Italia \u00e8 un trampolino situato a Cortina d'Ampezzo, in Italia. \u00c8 in disuso dal 1990.\nStoria.\nInaugurato nel 1923, l'impianto ha ospitato le gare di salto con gli sci e di combinata nordica dei VII Giochi olimpici invernali nel 1956, dei Campionati mondiali di sci nordico del 1927 e dei \"Mondiali\" annullati del 1941, oltre a numerose tappe della Coppa del Mondo di combinata nordica e della Coppa del Mondo di salto con gli sci (tra le quali la prima, il 27 dicembre 1979).\nRinnovato nel 1926, fu interamente ricostruito nel 1940 e poi ancora nel 1956.\nDescrizione.\nIl trampolino originario, il Franchetti, consentiva salti di 50\u00a0m. Oggi invece il trampolino ha un punto K 90 (trampolino normale); il primato di distanza, 92\u00a0m, \u00e8 stato stabilito dal norvegese Roger Ruud nel 1981.\nNel cinema.\nIl trampolino di Cortina compare in alcuni film, tra cui:"}
{"id": "3549298", "revid": "1543377", "url": "https://it.wikipedia.org/wiki?curid=3549298", "title": "Trisettore del Kempe", "text": "Il trisettore del Kempe \u00e8 uno strumento, inventato nel 1875 da Alfred Bray Kempe, che consente di eseguire la trisezione di un angolo inferiore ai 180\u00b0.\nEsso \u00e8 formato da tre antiparallelogrammi, i cui lati sono tra di loro proporzionali. Tali parallelogrammi hanno, a due a due, un lato e un angolo in comune. In tal modo quattro aste dello strumento sono vincolate a ruotare intorno ad un unico perno e, grazie ai vicoli di proporzionalit\u00e0 citati, si ha che le due aste interne trisechino perfettamente l'angolo delimitato dalle due aste pi\u00f9 esterne."}
{"id": "3549304", "revid": "1482985", "url": "https://it.wikipedia.org/wiki?curid=3549304", "title": "Sacris solemniis", "text": "Sacris solemniis \u00e8 un inno liturgico ed eucaristico cattolico composto da san Tommaso d'Aquino per il mattutino della festa del Corpus Domini.\nStoria.\nSan Tommaso fu incaricato da papa Urbano IV di comporre l'intera liturgia per la festa del Corpus Domini, che fu introdotta nel 1264. Lo stesso inno compare anche nel mattutino dell'Ufficio votivo del Santissimo Sacramento.\nAnalisi.\nDalle ultime due strofe dell'inno \u00e8 stato ricavato il componimento \"Panis angelicus\".\nLe sette stanze dell'inno vogliono imitare il ritmo di alcuni versi di Orazio e, sebbene quest'imitazione possa riuscire difettosa, le rime si intrecciano in un complesso schema ABABCBC. Quest'inno offre un esempio del passaggio dalla metrica quantitativa classica alla moderna metrica accentuativa; inoltre, mentre rispetta i canoni della metrica classica, introduce la nuova concezione del verso, basata sulla rima."}
{"id": "3549312", "revid": "767487", "url": "https://it.wikipedia.org/wiki?curid=3549312", "title": "Love's Burial Ground", "text": "Love's Burial Ground \u00e8 il terzo full-length album della band piacentina Forgotten Tomb, uscito il 1\u00ba ottobre 2004, con l'etichetta discografica Adipocere Records"}
{"id": "3549317", "revid": "521302", "url": "https://it.wikipedia.org/wiki?curid=3549317", "title": "\u0160tybar", "text": ""}
{"id": "3549324", "revid": "767487", "url": "https://it.wikipedia.org/wiki?curid=3549324", "title": "Arrigo Giacomo Camosso", "text": "Biografia.\nS\u00ec dedica all'attivit\u00e0 di paroliere a partire dagli anni '20 dopo essersi trasferito a Torino.\nUno dei suoi maggiori successi \u00e8 \"Nel bazar di Zanzibar\", su musica di Giuseppe Chiri, incisa nel 1939 da Silvana Fioresi con il Trio Lescano.\nContinua l'attivit\u00e0 anche nel dopoguerra.\nPartecipa al primo Festival di Sanremo, e la sua Sorrentinella, su musica di Saverio Seracini, incisa dal Duo Fasano, pur essendo eliminata entra ugualmente nella storia del Festival in quanto \u00e8 la prima canzone cantata al Festival di Sanremo.\nContinua l'attivit\u00e0 anche negli anni successivi, partecipando nel 1958 al \"Festival della Canzone Piemontese\" con \"Totina\", per poi ritirarsi a vita privata negli anni '60.\nAltri suoi successi sono stati \"Rondinella senza nido\", incisa tra gli altri da Carlo Buti, \"Chiesetta alpina\", su musica di Rodolfo De Martino (che, scritta nel 1940, \u00e8 diventata un canto degli Alpini), \"Cosa fai pescatore\", \"In un vecchio romanzo\", \"Torna a casa Maria\" e \"Tutti gli anni in aprile\" (queste ultime quattro tutte su musica di Saverio Seracini)."}
{"id": "3549328", "revid": "287204", "url": "https://it.wikipedia.org/wiki?curid=3549328", "title": "Carlisle (Pennsylvania)", "text": "Carlisle \u00e8 un comune degli Stati Uniti d'America, capoluogo della contea di Cumberland nello Stato della Pennsylvania. La citt\u00e0 fa parte dell'area metropolitana di Harrisburg."}
{"id": "3549330", "revid": "1305772", "url": "https://it.wikipedia.org/wiki?curid=3549330", "title": "Katukina", "text": ""}
{"id": "3549332", "revid": "46931", "url": "https://it.wikipedia.org/wiki?curid=3549332", "title": "Katukina-Juta\u00ed", "text": ""}
{"id": "3549335", "revid": "831312", "url": "https://it.wikipedia.org/wiki?curid=3549335", "title": "Matteo Trentin", "text": "Professionista dall'agosto 2011, dotato di una buona accelerazione sulle brevi salite, abile sul pav\u00e9 e in possesso di un ottimo spunto veloce, \u00e8 uno specialista delle classiche. In carriera ha vinto una tappa al Giro d'Italia (nel 2016), tre al Tour de France (una nel 2013, una nel 2014 e una nel 2019) e quattro alla Vuelta a Espa\u00f1a (nel 2017), oltre a due edizioni della Parigi-Tours (nel 2015 e nel 2017) e a un'edizione dei Campionati europei su strada (nel 2018).\nCarriera.\n2011-2014: il passaggio al professionismo e due tappe al Tour.\nMatteo Trentin disputa l'ultima stagione da dilettante nel 2011, imponendosi nel Gran Premio della Liberazione, nel Trofeo Alcide De Gasperi e il campionato italiano su strada. A partire da agosto gareggia come stagista per il team belga Quickstep, esordendo all'Eneco Tour. \nNel 2012 esordisce alla Milano-Sanremo e alle classiche del Nord, piazzandosi undicesimo in volata allo Scheldeprijs vinto da Marcel Kittel. A fine stagione viene convocato per i campionati del mondo di Valkenburg vinto da Philippe Gilbert, piazzandosi terz'ultimo a quasi dieci minuti dal belga.\nNel 2013 debutta al Giro d'Italia. Si mette in evidenza nella quinta frazione, con arrivo sullo strappo Matera, quando si piazza quinto nella volata vinta da John Degenkolb. Debutta anche al Tour de France, imponendosi al termine della quattordicesima frazione, in una volata ristretta di una dozzina di corridori che caratterizza la fuga di giornata.\nNel 2014 si impone in volata di gruppo nella sesta tappa del Tour de Suisse; corre nuovamente il Tour de France, vincendo la settima frazione al termine di una volata a ranghi ristetti, su Peter Sagan e Tony Gallopin.\n2015-2017: le vittorie al Giro, alla Vuelta e alla Parigi-Tours.\nNel 2015 ottiene il primo podio in una semiclassica del nord piazzandosi terzo all'E3 Harelbeke vinto da Geraint Thomas. Dopo aver vinto due tappe al Tour du Poitou-Charentes e una al Tour of Britain, si impone in una volata a tre alla Parigi-Tours, ottenendo la vittoria alla media oraria pi\u00f9 alta in una classica di lunghezza superiore a 200\u00a0km (nell'occasione percorre 231\u00a0km in 4h39'12\", alla media di 49,642\u00a0km/h).\nNel 2016 si piazza decimo alla Milano-Sanremo e poi si impone nella diciottesima tappa del Giro d'Italia, con arrivo a Pinerolo: entra nella fuga di giornata, venendo distanziato sull'ultimo gran premio della montagna da Moreno Moser e dal compagno di squadra Gianluca Brambilla; grazie ad un veemente inseguimento nel tratto finale, rientra sui fuggitivi in vista del traguardo e li batte in volata, favorito sia da Brambilla sia dal fatto che Moser non si accorge del suo recupero. Nel finale di stagione vince una tappa al Tour de Wallonie e una al Tour de l'Ain; convocato per i campionati del mondo di Doha, si ritira.\nNel 2017 si piazza tredicesimo al Giro delle Fiandre e poi \u00e8 nono al campionato italiano su strada, pur su un percorso poco adatto alle sue caratteristiche. Prende nuovamente il via del Tour de France ma va fuori tempo massimo al termine della nona tappa, sfavorito anche da una caduta. Dopo essersi imposto in una tappa della Vuelta a Burgos e aver ufficializzato il suo passaggio alla Orica-Scott a partire dal 2018, debutta alla Vuelta a Espa\u00f1a e vince quattro tappe in volata, la quarta, la decima, la tredicesima e la ventunesima e ultima. Grazie all'ottimo stato di forma (fa sua anche la Primus Classic in Belgio) viene convocato nuovamente in Nazionale per i campionati del mondo di Bergen; nella gara iridata, gareggiando come uno dei capitani azzurri, si classifica quarto in volata alle spalle di Peter Sagan, Alexander Kristoff e Michael Matthews. Conclude la stagione, e l'attivit\u00e0 agonistica presso la Quick-Step Floors, vincendo la Parigi-Tours: grazie ad un paio di attacchi sugli strappi finali si presenta sul rettilineo conclusivo assieme a S\u00f8ren Kragh Andersen e il compagno Niki Terpstra, che si classificano nell'ordine alle sue spalle.\n2018: il passaggio alla Mitchelton Scott e il titolo europeo.\nA partire dalla stagione 2018 passa tra le file della Mitchelton-Scott per avere pi\u00f9 spazio nelle classiche. Comincia la nuova stagione in ritardo, a causa della frattura di una costola in allenamento a inizio gennaio. Dopo aver raggiunto una buona forma alla Parigi-Nizza corre la Milano-San Remo; nella discesa del Poggio si lancia all'inseguimento del vincitore Vincenzo Nibali senza riuscire a raggiungerlo, concludendo la corsa al trentasettesimo posto. Dopo essere arrivato settimo alla Gand-Wevelgem e quarantacinquesimo al Giro delle Fiandre prende il via della Parigi-Roubaix come capitano. Tuttavia \u00e8 costretto a ritirarsi a causa di una caduta nella quale si frattura la gabbia toracica..\nIn agosto vince l'oro nella gara in linea ai campionati europei su strada a Glasgow; nell'occasione prevale, in una volata a cinque, su Mathieu van der Poel e Wout Van Aert.\n2019: il terzo successo al Tour e l'argento mondiale.\nNel 2019 ottiene 4 successi di tappa: una alla Volta a la Comunitat Valenciana, due alla Vuelta a Andaluc\u00eda e soprattutto una prestigiosa vittoria al Tour de France nella 17\u00aa tappa con arrivo a Gap attaccando ai piedi dell'ultima salita e riuscendo ad arrivare solo al traguardo davanti a Kasper Asgreen che arriver\u00e0 con un ritardo di 37 secondi. Il 29 settembre, nella prova in linea dei Campionati del mondo nello Yorkshire, viene nominato capitano della squadra italiana dal ct Davide Cassani: \u00e8 nel gruppo dei tre fuggitivi che si contendono la vittoria finale ma si piazza secondo, battuto in volata dal danese Mads Pedersen. "}
{"id": "3549336", "revid": "599013", "url": "https://it.wikipedia.org/wiki?curid=3549336", "title": "Enrico Giusti", "text": "Biografia.\nEnrico Giusti si \u00e8 laureato in fisica nel 1963 all'Universit\u00e0 La Sapienza di Roma. Nel 1978 l'Unione Matematica Italiana gli ha conferito il Premio Caccioppoli; nel 1999 ha ricevuto la medaglia per la matematica dell'Accademia Nazionale delle Scienze.\nGiusti ha insegnato Analisi matematica in qualit\u00e0 di professore straordinario prima e ordinario poi, nelle universit\u00e0 di L'Aquila, Trento, Pisa e Firenze. Ha inoltre svolto attivit\u00e0 di ricerca e di insegnamento presso l'Universit\u00e0 della California, la Stanford University e l'Australian National University di Canberra. Le sue ricerche hanno riguardato, nella prima parte della sua carriera, principalmente il settore del calcolo delle variazioni, con particolare riferimento alla teoria delle superfici minime, e alla teoria della regolarit\u00e0 per le equazioni alle derivate parziali. I suoi interessi si rivolgono oggi prevalentemente alla Storia della matematica. \nAttualmente si occupa anche di promuovere e gestire Il Giardino di Archimede, il primo museo interamente dedicato alla matematica. Nel 2003, quale direttore del museo, ha ricevuto il Premio Capo D'Orlando nella sezione Management culturale.\nAttivit\u00e0 scientifica e risultati.\nEnrico Giusti ha ottenuto, anche in collaborazione con alcuni dei maggiori esperti di Calcolo delle Variazioni, importanti risultati nel campo della regolarit\u00e0 delle superfici minime, delle soluzioni di sistemi di equazioni alle derivate parziali, e dei minimi di funzionali integrali del Calcolo delle Variazioni.\nIn collaborazione con Enrico Bombieri e Ennio De Giorgi ha dimostrato la non estendibilit\u00e0 del Teorema di Bernstein (che afferma che un grafico minimale completo nello spazio \u00e8 obbligatoriamente un iperpiano) al caso di dimensione maggiore di otto. In questo lavoro gli autori, partendo dall'analisi di certi coni localmente stabili, detti \"coni di Simons\" e precedentemente introdotti da James Harris Simons, dimostrano alcune propriet\u00e0 di minimalit\u00e0 degli stessi coni e poi che il Teorema di Bernstein non si estende allo Spazio Euclideo di dimensione maggiore di otto. Precedentemente, lo stesso Bernstein, Fleming, De Giorgi e Simons avevano dimostrato la validit\u00e0 del teorema di Bernstein nello spazio Euclideo fino alla dimensione otto. Il risultato di Bombieri, De Giorgi e Giusti ha avuto grande eco nella comunit\u00e0 matematica mondiale, e il lavoro sulle superfici minime \u00e8 stato riconosciuto nella motivazione della Medaglia Fields conferita a Enrico Bombieri nel 1974.\nIn collaborazione con Mario Miranda, Giusti ha dato importanti contributi alla comprensione del problema della regolarit\u00e0 e delle singolarit\u00e0 di soluzioni dei sistemi di equazioni a derivate parziali di tipo ellittico. Nel 1968 viene pubblicato un esempio che dimostra l'esistenza di minimi irregolari di funzionali vettoriali ellittici con integranda analitica. Nel 1969 invece, appare il primo risultato (insieme a quello di C.B. Morrey Jr., pubblicato nello stesso anno) di regolarit\u00e0 parziale per soluzioni di sistemi ellittici. Il nuovo punto di vista introdotto \u00e8 che, malgrado le soluzioni presentino in generale singolarit\u00e0, esse sono invece regolari al di fuori di un insieme chiuso, detto appunto \"insieme singolare\", di Dimensione di Hausdorff piccola ed eventualmente stimabile.\nNel 1972 ha ottenuto, in collaborazione con Enrico Bombieri, un risultato generale sulla validit\u00e0 della disuguaglianza di Harnack per soluzioni di equazioni ellittiche definite su superfici minime.\nNel 1978 ha dato una condizione necessaria e sufficiente per la risolubilit\u00e0 della classica equazione delle superfici di assegnata curvatura media su un dominio limitato, indipendentemente dalle condizioni al bordo scelte per la soluzione. La condizione trovata, di sorprendente semplicit\u00e0, prescrive che l'integrale della curvatura sia minore della misura del bordo per ogni sottodominio di quello di partenza.\nTra la fine degli anni settanta e l'inizio degli anni ottanta, in un'importante serie di lavori con Mariano Giaquinta, Giusti ha ottenuto un complesso di risultati che hanno portato alla sorprendente conclusione che un certo tipo di regolarit\u00e0 dei minimi di funzionali del Calcolo delle Variazioni persiste anche in assenza delle classiche propriet\u00e0 di regolarit\u00e0 del funzionale stesso. Questi risultati gettano nuova luce sul classico diciannovesimo problema di Hilbert, che connette la regolarit\u00e0 del funzionale alla regolarit\u00e0 dei minimi. Simili risultati sono stati raggiunti per soluzioni di sistemi di equazioni ellittiche con coefficienti non differenziabili.\nEnrico Giusti \u00e8 inoltre autore di due importanti monografie (\"Minimal surfaces and functions of bounded variation\" e \"Direct methods in the calculus of variations\") che vengono ritenute di riferimento per problemi riguardanti le superfici minime e la regolarit\u00e0 nel Calcolo delle Variazioni.\nNegli ultimi anni gli interessi di Giusti si sono spostati verso la storia della matematica. Giusti ha inoltre scritto alcuni fortunati libri di testo di Analisi Matematica e di tipo divulgativo."}
{"id": "3549338", "revid": "767487", "url": "https://it.wikipedia.org/wiki?curid=3549338", "title": "La battaglia dei sessi (film 1928)", "text": "La battaglia dei sessi (\"The Battle of the Sexes\") \u00e8 un film muto del 1928 diretto da D.W. Griffith. \u00c8 la versione pi\u00f9 leggera di \"Donna che ama\", un film del 1914 dove Griffith, con accenti drammatici, aveva raccontato il colpo di testa di un uomo di mezza et\u00e0, felice padre di famiglia, per una giovane e bella vicina di casa.\nTrama.\nIn un salone di parrucchiere per ambo i sessi, Marie Skinner scopre, ascoltando le chiacchiere del barbiere, che l'uomo di mezza et\u00e0 che si fa tagliare i capelli vicino a lei ha appena guadagnato una fortuna in Borsa. Decisa a mettere le mani sopra quei soldi, la ragazza si trasferisce in un appartamento in affitto nello stesso palazzo dove abita l'uomo con la sua famiglia, composta da una moglie molto amata e due figli, un maschio e una femmina.\nLa cacciatrice d'oro riesce, con un trucco, ad attirare il vicino a casa sua. Va a finire che questi cade nella rete: si innamora di quella bella ragazza e comincia a trascurare la famiglia e a spendere cifre folli per l'amante. La figlia di Hudson, allora, si rende conto di quello che sta succedendo. Prima che tutta la storia sfoci in un dramma o, peggio, in una tragedia, trova un modo per far rinsavire il genitore. Hudson scopre che quello che Marie gli spaccia come suo fratello, non \u00e8 altri che il suo amante, un gigolo che vive alle sue spalle (con i soldi dello stesso Hudson). Disilluso e disgustato, il maturo dongiovanni torna pentito a casa.\nProduzione.\nIl film fu prodotto da D.W. Griffith per la Feature Productions e l'Art Cinema Corporation.\nDistribuzione.\nDistribuito negli Stati Uniti dalla United Artists, il film - presentato da Joseph M. Schenck - usc\u00ec in prima a New York il 12 ottobre 1928. Copia della pellicola viene conservata negli archivi dell'International Museum of Photography and Film at George Eastman House. Distribuito da Image Entertainment, il film \u00e8 uscito in DVD il 29 agosto 2000.\nCensura.\nPer la versione da distribuire in Italia la censura italiana ordin\u00f2 i seguenti cambiamenti:"}
{"id": "3549340", "revid": "59785", "url": "https://it.wikipedia.org/wiki?curid=3549340", "title": "Burebrot", "text": "Il Burebrot o Bauernbrot (in italiano \"Pane dei fattori\"), Pain paysan (in italiano \"Pane del villaggio\") o Pane del nonno \u00e8 un tipo di pane tipico della Svizzera, ma prodotto anche in Germania, caratterizzato dal contenere fra i suoi ingredienti anche il latte.\nNella sua preparazione sono mescolati latte, farine di segale e di frumento, acqua, sale e lievito nell'impasto, a cui viene data una forma circolare. Dopo 70-90 minuti la superficie \u00e8 tagliata con un coltello per creare uno schema decorativo a losanghe e quindi il tutto viene messo in forno a temperatura prima elevata e poi moderata fino a che la crosta sia croccante.\nIl \"Burebrot\" \u00e8 di origini relativamente recenti: fu sviluppato nel 1955 dalla \"Ecole Professionnelle de Richemont\" in cooperazione con l'associazione dei panificatori svizzeri in modo da utilizzare il surplus di latte disponibile."}
{"id": "3549342", "revid": "287204", "url": "https://it.wikipedia.org/wiki?curid=3549342", "title": "Bart Dockx", "text": "Carriera.\nDa professionista ha ottenuto tre successi; ha inoltre preso parte a quattro edizioni della Vuelta a Espa\u00f1a e ad un Giro d'Italia. Tra gli altri piazzamenti ottenuti in carriera, conta un quarto posto alla Veenendaal-Veenendaal nel 2005, un terzo posto al Gran Premio Pino Cerami nel 2006 e un secondo posto di tappa alla Vuelta a Espa\u00f1a sempre nel 2006."}
{"id": "3549343", "revid": "93556", "url": "https://it.wikipedia.org/wiki?curid=3549343", "title": "Pottstown", "text": "Pottstown \u00e8 un comune degli Stati Uniti d'America, nella Contea di Montgomery nello Stato della Pennsylvania.\nPottstown fu chiamata inizialmente Pottsgrove, in onore del suo fondatore, il mercante quacchero John Potts, fondatore anche di Pottsville."}
{"id": "3549347", "revid": "729019", "url": "https://it.wikipedia.org/wiki?curid=3549347", "title": "Z\u00fcrcher Murren", "text": "Gli Z\u00fcrcher Murren, detto anche pain bernois, Bernerweggen, Spitzweggen, geschnittene Weggli o Zackenweggen sono un genere di pagnotta tipicamente originaria della Svizzera tedesca e, pi\u00f9 raramente, della Romandia.\nCome il \"Weggli\", un'altra tipica pagnotta svizzera, i \"Murren\" sono fatti con farina di grano, latte, burro, lievito, un pizzico di sale e zucchero, malto e un agente lievitatore.\nL'impasto \u00e8 messo a lievitare per mezzora in un luogo riscaldato e quindi \u00e8 tagliato superficialmente con un attrezzo speciale per produrre cinque tagli che lo rendono caratteristico dopo la cottura in forno. I \"Murren\" sono ricoperti di tuorlo d'uovo e messi in forno, dove cuociono per venti minuti a 210\u00a0\u00b0C, finch\u00e9 non assumono un colore dorato."}
{"id": "3549352", "revid": "1423168", "url": "https://it.wikipedia.org/wiki?curid=3549352", "title": "Battle Spirits - Dan il Guerriero Rosso", "text": " \u00e8 un anime \"sh\u014dnen\", tratto dal gioco di carte collezionabili \"Battle Spirits\", creato da Hajime Yatate e prodotto dalla Sunrise. La serie \u00e8 andata in onda in Giappone su Nagoya TV dal 13 settembre 2009 al 5 settembre 2010. In Italia \u00e8 stata trasmessa su Rai 2 dal 13 giugno al 19 agosto 2011.\n\"BS - Dan il Guerriero Rosso\" \u00e8 la seconda serie anime della saga di \"Battle Spirits\" ed \u00e8 preceduta da \"BS - Sh\u014dnen Toppa Bashin\" e seguita da \"BS - Brave\".\nTrama.\nDan Bashin \u00e8 un giovane ragazzo che sogna di vincere il torneo di \"Battle Spirits\". Un giorno, mentre segue una strana ragazza che incontra al campionato, viene trasportato in un altro mondo, Gran Roro, dove Battle Spirits \u00e8 il gioco pi\u00f9 diffuso e gli Spirit si materializzano e si danno battaglia. A Gran Roro incontra una maga chiamata Magisa, che gli spiega il motivo per cui \u00e8 stato mandato in quel mondo: Dan, infatti, \u00e8 il Guerriero Rosso e insieme agli altri guerrieri, chiamati i Maestri della Luce, dovr\u00e0 sconfiggere il Re del mondo Altrove.\nAnime.\nL'anime, prodotto da Sunrise, \u00e8 composto da 50 episodi, andati in onda su Nagoya TV dal 13 settembre 2009 al 5 settembre 2010. Dal 19 febbraio 2010 al 4 febbraio 2011 \u00e8 stato raccolto in 17 DVD contenenti ciascuno 3 episodi.\nIn Italia \u00e8 stato trasmesso su Rai 2 dal 13 giugno al 19 agosto 2011 all'interno del contenitore \"Cartoon Flakes\".\nColonna sonora.\nLa sigla italiana, scritta da SET UP ed interpretata da Dario De Rosa, segue lo stesso arrangiamento della sigla di testa giapponese, sia in apertura che in chiusura.\nManga.\nIl manga \u00e8 stato pubblicato sulla rivista \"Kerokero Ace\" (Kadokawa Shoten) e successivamente serializzato in 3 tank\u014dbon dal marzo al settembre 2010. In Italia, \u00e8 stato pubblicato dalla GP Manga a partire dal luglio al settembre 2011."}
{"id": "3549357", "revid": "123189866", "url": "https://it.wikipedia.org/wiki?curid=3549357", "title": "Derrick Williams", "text": "Carriera.\nNBA (2011-2017).\nMinnesota Timberwolves (2011-2013).\nIl 13 aprile Derrick Williams annunci\u00f2 che avrebbe preso parte al Draft NBA 2011. Viene scelto dai Minnesota Timberwolves al primo giro come seconda scelta assoluta il 23 giugno 2011, dopo due ottime stagioni disputate negli Arizona Wildcats. Durante il lockout 2011 approfitt\u00f2 della pausa per tornare all'Universit\u00e0 dell'Arizona, terminare gli studi e conseguire la laurea. Successivamente firma un accordo di endorsement con Under Armour.\nNell'estate 2011, inoltre, ha preso parte assieme con numerosi altri giocatori NBA a un'esibizione benefica nelle Filippine.\nNel 2011 fa il suo debutto nella NBA con la casacca dei Minnesota Timberwolves e viene selezionato nel NBA All-Rookie Team per la stagione 2011-12 assieme al compagno di squadra Ricky Rubio. Con i Timberwolves disputa 66 partite e raggiunse la sua miglior prestazione in termini di punti (con i lupi) il 28 febbraio 2012 contro i Los Angeles Clippers realizzandone 27.\nSacramento Kings (2013-2015).\nNel novembre 2013 viene ceduto ai Sacramento Kings in cambio di Luc Mbah a Moute. Esordisce con la squadra californiana il 28 novembre, in una sconfitta interna per 104-98 dopo un supplementare contro i Los Angeles Clippers, mettendo a referto 12 punti, 6 rimbalzi e 4 assist in 32 minuti. Il 16 aprile 2015 segna 22 punti nella vittoria per 122-99 in trasferta contro i Los Angeles Lakers.\nNew York Knicks (2015-2016).\nIl 10 luglio 2015 si trasferisce ai New York Knicks con un contratto biennale con opzione, a favore del giocatore, per il secondo. Il suo ruolo nei Knicks \u00e8 quello di riserva di Carmelo Anthony. Alla fine della stagione 2015-2016, in cui egli disputa 80 partite (di cui 9 da titolare), Williams decide di non esercitare l'opzione da $5 milioni di dollari presente nel suo contratto e diventa free-agent.\nMiami Heat (2016-2017).\nDopo non aver rifirmato con i Knicks, l'11 luglio 2016 firma con i Miami Heat un contratto annuale con cui guadagner\u00e0 $4,598 milioni di dollari. Tuttavia agli Heat Williams delude, venendo tagliato il 6 febbraio 2017.\nCleveland Cavaliers (2017).\nIl 9 febbraio 2017 firma un contratto di 10 giorni con i Cleveland Cavaliers. Debutta con i Cavs il giorno successivo nella gara persa 118-109 in trasferta contro gli Oklahoma City Thunder in cui egli segna 12 punti in 21 minuti. Gli viene prolungato successivamente il proprio contratto per altri 10 giorni, per poi rinnovare il 4 marzo fino alla fine della stagione.\nA fine stagione arriva in finale NBA con la franchigia dell'Ohio, la quale per\u00f2 perse per 4-1 contro i Golden State Warriors.\nI mesi in Cina (2017-2018).\nIl 28 dicembre 2017, dopo non essere riuscito a trovare una squadra in NBA, firma in Cina con il Tianjin Ronggang. In Cina vi rimase fino a febbraio 2018, e in 15 partite tiene 20 punti di media.\nParentesi ai Los Angeles Lakers (2018).\nIl 10 marzo 2018 firma un contratto di 10 giorni con i Los Angeles Lakers. Dopo aver giocato 2 partite, al termine dei 10 giorni, il contratto non viene prolungato.\nBayern Monaco (2018-presente).\nIl 28 settembre 2018, il giocatore stesso annuncia di aver firmato con il Bayern Monaco, tramite il suo account Instagram. Il 3 ottobre 2018, anche il club bavarese annuncia la firma del contratto da parte di Williams, contratto valido fino alla fine della stagione.\nStatistiche.\n\"Statistiche aggiornate al 14 novembre 2016\""}
{"id": "3549358", "revid": "1776051", "url": "https://it.wikipedia.org/wiki?curid=3549358", "title": "Obscura Arcana Mortis", "text": "Obscura Arcana Mortis \u00e8 il primo disco della band piacentina Forgotten Tomb pubblicato come EP il 12 giugno 2000 dalla Treblinka Productions in sole 215 copie e ristampato nel 2007 dalla Eerie Art Prod"}
{"id": "3549359", "revid": "304077", "url": "https://it.wikipedia.org/wiki?curid=3549359", "title": "Pudding di pane", "text": "Il pudding di pane \u00e8 un dessert a base di pane, popolare in molte cucine nazionali, incluse quelle di Inghilterra, Belgio, Per\u00f9, Porto Rico, Cuba, Messico, Argentina, Louisiana e Stati Uniti meridionali. In spagnolo questo piatto assumbe il nome di \"migas\" ed \u00e8 molto simile al piatto iberico chiamato capirotada.\nViene fatto usando pane raffermo, sugna, uova, zucchero o golden syrup, spezie come cannella, noce moscata, macis o vaniglia, e frutta secca.\nIl pane viene reso fradicio, spesso durante la notte, asciugato e mescolato con gli altri ingredienti. La mistura viene messa in un piatto e cotta in forno.\nPu\u00f2 essere servito con una salsa dolce oppure con altro, come salsa di whiskey, salsa di rum, ma tipicamente viene spolverata di zucchero e mangiata in quadrotti o in fette. In Canada \u00e8 spesso fatto con sciroppo d'acero. In Malaysia il pudding di pane \u00e8 mangiato con salsa di crema."}
{"id": "3549361", "revid": "599013", "url": "https://it.wikipedia.org/wiki?curid=3549361", "title": "Gregorio Manzano", "text": "Carriera.\nA differenza di molti altri allenatori, Manzano non ha mai giocato a calcio. Prima di diventare allenatore infatti lavorava come psicologo e come insegnante di lingue.\nNel 1996, a 40 anni, fu ingaggiato dal Talavaera C.F. club di Segunda Division B categoria che mantiene per due stagioni prima di passare al Toledo, in Segunda Divisi\u00f3n.\nTermin\u00f2 il campionato al settimo posto, vincendo 18 partite, pareggiandone 11 e perdendone 13.\nLe buone prestazione dell'annata lo fecero approdare in un nuovo club nella stagione seguente dove esord\u00ec in Primera Divisi\u00f3n nella stagione successiva, sulla panchina del Valladolid.\nIl Valladolid arriv\u00f2 ottavo e Manzano fu ingaggiato dal Racing Santander club per con il quale retrocesse.\nNella stagione successiva passo al Rayo Vallecano dove arriv\u00f2 la salvezza e poi al Maiorca, con cui vinse la Coppa del Re, la prima della storia del club delle Isole Baleari ed anche il primo suo trofeo in carriera. Da segnalare il giovane allora attaccante Samuel Eto'o che segn\u00f2 una doppietta nella finale vinta per 3-0 contro il Recreativo de Huelva.\nNella stagione 2003-2004 allen\u00f2 l'Atl\u00e9tico Madrid, che arriv\u00f2 al settimo posto in campionato. Dopo una stagione al M\u00e1laga torn\u00f2 a Maiorca, dove rimase per altre cinque stagioni. Concluse il campionato 2009-2010 al quinto posto ma a causa dei gravi problemi economici della sua squadra, che non poteva pi\u00f9 pagargli lo stipendio, Manzano fu costretto a lasciare il club.\nAll'inizio della stagione 2010-2011 ha sostituito Antonio \u00c1lvarez Gir\u00e1ldez sulla panchina del Siviglia portando la squadra sivigliana in zona Uefa.\nDopo la fine del campionato, in cui la squadra andalusa ha raggiunto il quinto posto, Manzano \u00e8 tornato all'Atl\u00e9tico Madrid.. Il 22 dicembre del 2011 viene esonerato dalla squadra madrilena.\nIl 5 febbraio 2013 ritorna per la terza volta al Maiorca nel tentativo di salvare il club situato nelle zone basse della classifica, e, nonostante sia in lotta fino all'ultima giornata, non riuscir\u00e0 nell'intento, decidendo di non rinnovare per la stagione seguente."}
{"id": "3549363", "revid": "363629", "url": "https://it.wikipedia.org/wiki?curid=3549363", "title": "Tessar", "text": "Il Tessar, conosciuto anche come Zeiss Tessar, \u00e8 un famoso schema ottico per obiettivi fotografici, composto da quattro lenti, concepito dal fisico tedesco Paul Rudolph nel 1902 e brevettato dalla Carl Zeiss.\nIl suo nome deriva dalla parola greca \u03c4\u03ad\u03c3\u03c3\u03b1\u03c1\u03b5\u03c2 (\"Tessares\"), che significa \"quattro\" in relazione alle sue quattro lenti; dotato di nitidezza eccellente, \u00e8 stato soprannominato in tedesco \"Adlerauge\" (Occhio d'aquila)."}
{"id": "3549366", "revid": "1431409", "url": "https://it.wikipedia.org/wiki?curid=3549366", "title": "Joel McHale", "text": "Biografia.\nMcHale \u00e8 nato a Roma, in Italia, il 20 novembre 1971 (suo padre in quegli anni \u00e8 stato preside presso la Loyola university situata nel centro di Roma) da padre statunitense di origini irlandesi e da madre canadese di origini norvegesi; \u00e8 cresciuto vicino a Seattle. Si \u00e8 laureato in Storia all'Universit\u00e0 di Washington e ha ricevuto un master in Belle Arti presso il Professional Actors Training Program della stessa universit\u00e0.\n\u00c8 sposato dal 1996 con Sarah Williams e ha due figli: Edward Roy (2005) e Isaac (2008).\nCarriera.\nTra il 1993 e il 1997 ha partecipato alla show comico \"Almost Live!\", un programma televisivo locale dedicato alla stand-up comedy.\nTrasferitosi a Los Angeles, \u00e8 apparso come guest star in \"Oliver Beene\", \"\", \"Will &amp; Grace\", \"Lords of Dogtown\", \"Thank God You're Here\", \"Pushing Daisies\" e \"Spider-Man 2\".\nNel 2004 inizia a presentare lo show comico \"The Soup\" sul canale via cavo E!.\nDal 2009 al 2015 \u00e8 attore protagonista della sitcom \"Community\".\nNel 2012 interpreta il ruolo di Rex nel film \"Ted\".\nRiconoscimenti.\nCritics' Choice Television Award\nPremio Emmy\nDoppiatori italiani.\nNelle versioni in lingua italiana dei suoi lavori, Joel McHale \u00e8 stato doppiato da:\nDa doppiatore \u00e8 sostituito da:"}
{"id": "3549371", "revid": "298229", "url": "https://it.wikipedia.org/wiki?curid=3549371", "title": "Jean Jacques Nkouloukidi", "text": ""}
{"id": "3549373", "revid": "80598", "url": "https://it.wikipedia.org/wiki?curid=3549373", "title": "Giampiero Boneschi", "text": "Biografia.\nFu membro del \"trio\" musicale Gambarelli-Mojoli-Boneschi, che trasmetteva quasi tutti i giorni dagli studi Eiar di Milano dalla fine della guerra. Fu anche intrattenitore pianista per i soldati americani all\"American red cross\" di Milano in procinto di rimpatriare.\nNegli anni 1950 form\u00f2 diversi gruppi, fra i quali un trio con il batterista Gil Cuppini e il sassofonista Eraldo Volont\u00e8.\nHa collaborato e inciso per diverse case discografiche, fra cui La voce del padrone, Odeon, Philips, Karim, Durium, Cam, Dischi Ricordi e molte altre. Ebbe un contratto in esclusiva con la Columbia in qualit\u00e0 di solista di pianoforte. \u00c8 stato arrangiatore-orchestratore-direttore d'orchestra e come consulente, ha partecipato ad alcune edizioni del Festival di Sanremo presentando il nuovo strumento MOOG.\nHa diretto a Roma il Festival delle rose. Ha rappresentato l'Italia nel 1960 al festival di Rio de Janeiro. Ha scritto ed eseguito le sigle di parecchi programmi radiofonici e televisivi fra i quali \"Lascia o raddoppia?\" e la sigla del Festival di Sanremo 1973 per la RAI e \"Scherzi a parte\" per Canale 5. Fra gli artisti per i quali ha curato la parte musicale figurano Luigi Tenco, Fabrizio De Andr\u00e9, Gino Paoli, Umberto Bindi e moltissimi altri. Fu direttore artistico della Dischi Ricordi e consulente decisionale dell'assunzione degli artisti. La teca RAI conserva tutte le attivit\u00e0 dall'inizio della creazione della TV Italiana che avvenne a Milano, della quale fu direttore d'orchestra.\nVita privata.\nSposato con la cantante Nuccia Bongiovanni, ebbe da lei due figlie: Danila e Mila\n\u00c8 morto il 12 maggio 2019, e le sue ceneri sono state tumulate nel Civico Mausoleo Garbin, nel Cimitero Monumentale di Milano."}
{"id": "3549374", "revid": "46931", "url": "https://it.wikipedia.org/wiki?curid=3549374", "title": "Tri\u00f3", "text": ""}
{"id": "3549381", "revid": "124123", "url": "https://it.wikipedia.org/wiki?curid=3549381", "title": "Michael Wallis", "text": "Ha scritto diciassette libri, tra i quali \"Route 66: Strada madre\", nel quale parla della storica U.S. Route 66. Wallis ha ricevuto il \"John Steinbeck Award\", l\"'Arrell Gibson Lifetime Achievement Award\", il \"Will Rogers Spirit Award\" e il \"Western Heritage Award\". \u00c8 stato nominato tre volte per il \"Premio Pulitzer\".\nBiografia.\nWallis frequent\u00f2 l'Universit\u00e0 del Missouri a Columbia e si trasfer\u00ec a Miami, in Florida, nel 1978. Attualmente vive a Tulsa, in Oklahoma, con la moglie Suzanne Fitzgerald."}
{"id": "3549382", "revid": "287204", "url": "https://it.wikipedia.org/wiki?curid=3549382", "title": "Kayabi", "text": ""}
{"id": "3549385", "revid": "767487", "url": "https://it.wikipedia.org/wiki?curid=3549385", "title": "Enzo Di Paola", "text": "Biografia.\nDopo aver concluso gli studi si trasferisce a Milano, iniziando dapprima a lavorare meccanico in una officina; a causa di un incidente perde quasi del tutto l'uso di una mano.\nContinua ugualmente a suonare nel tempo libro, finch\u00e9 non entra in contatto con Walter Guertler, che lo mette sotto contratto come compositore: inizia cos\u00ec a scrivere, spesso in coppia con Sandro Taccani, alcune canzoni per le etichette di Guertler.\nNel 1955 scrive una canzone che diventa, in breve, un classico della musica napoletana: \"Chella ll\u00e0\", scritta insieme a Sandro Taccani, con il testo di Umberto Bertini, viene lanciata da Marino Marini in tutto il mondo, e viene ripresa da moltissimi altri cantanti (tra cui ricordiamo Aurelio Fierro, Roberto Murolo, Teddy Reno, che la inser\u00ec nella colonna sonora del film Tot\u00f2, Peppino e la... malafemmina, Renato Carosone, Claudio Villa e Renzo Arbore); la cosa particolare \u00e8 che nessuno degli autori \u00e8 napoletano, e nemmeno il cantante che lancia \"Chella ll\u00e0\", poich\u00e9 Bertini \u00e8 romano, Di Paola pugliese, Taccani milanese e Marini toscano.\nIl suo secondo grande hit, \"Come prima\", viene pubblicato a dicembre del 1957, inciso da Tony Dallara con il complesso I Campioni: la canzone era stata proposta alla commissione d'ascolto del Festival di Sanremo nel 1955, ma non aveva passato la selezione, mentre nei primi mesi del 1958 l'incisione di Dallara raggiunge il primo posto della hit-parade, rimanendovi per molte settimane e vendendo 300.000 copie, stabilendo un record di vendita per l'epoca e diventando un \"evergreen\" della musica italiana.\nMolte sono le versioni incise del brano: ricordiamo tra le tante quelle di Domenico Modugno, di Marino Marini, di Dalida, di Mario Lanza; viene inoltre tradotta in inglese da Buck Ram ed incisa dai Platters con i titolo \"For the first time\".\nNel 1958 collabora con Fred Buscaglione, con cui scrive la musica di \"Cocco bello\", su testo di Filibello\nPartecipa al Festival di Sanremo 1960 con \"Perdoniamoci\", presentata da Achille Togliani e Nilla Pizzi, che viene eliminata; tuttavia la canzone viene ripresa con successo da Mina, che la include nello stesso anno in un EP.\nRitorna al festival nel 1962 con \"Conta le stelle\", interpretata da Silvia Guidi e Jenny Luna.\nMuore a 78 anni, mentre si trova in vacanza in Liguria, e viene seppellito a Milano."}
{"id": "3549389", "revid": "1873140", "url": "https://it.wikipedia.org/wiki?curid=3549389", "title": "Annibale Rigotti", "text": "Biografia.\nAnnibale Rigotti si form\u00f2 a Torino, all'Accademia Albertina (corso preparatorio, 1883-1886; corso superiore di Architettura, 1887-1890; perfezionamento, 1891), dove insegnava l'ingegnere Crescentino Caselli, allievo e collaboratore di Alessandro Antonelli, il quale lo volle in seguito nel suo studio. Nel 1890 si diplom\u00f2 in Architettura al Museo Industriale Italiano di Torino e nel 1893 prese l'abilitazione all'insegnamento nelle Scuole Tecniche Normali e Magistrali. Insegn\u00f2 Disegno all'Istituto Tecnico \"G. Sommeiller\" di Torino (1898-1923) ed al Liceo Scientifico \"Galileo Ferraris\", dal 1923. Lavor\u00f2 con Raimondo D'Aronco per l'Esposizione Agricolo-Industriale Ottomana di Costantinopoli e per l'Esposizione Internazionale d'Arte Decorativa Moderna di Torino (1901-02). Con Caselli realizz\u00f2 il Palazzo Civico di Cagliari, cui segu\u00ec una vicenda giudiziaria legata all'assegnazione della paternit\u00e0 del progetto, rivendicata da Rigotti ed a lui definitivamente assegnatagli grazie ad una perizia \"super partes\" dell'architetto Ernesto Basile. Grazie ai buoni rapporti, politici e commerciali con il Siam, molti architetti, ingegneri e tecnici italiani, in particolare torinesi e diplomati all'Accademia Albertina, si stabilirono gi\u00e0 a fine '800 a Bangkok per realizzare grandi opere pubbliche e private ed infrastrutture; Rigotti fu tra questi (con Mario Tamagno, Alfredo Rigazzi, Oreste Tavella, Ercole Manfredi e altri).\nMolto vicino alle sperimentazioni viennesi nell'ambito della scuola di Otto Wagner, di cui si consider\u00f2 una sorta di allievo \"esterno\", la sua formazione mitteleuropea diede risultati apprezzabili gi\u00e0 a partire dal progetto per il Concorso Canonica del 1899, vicino a realizzazioni di Joseph Maria Olbrich e Max Fabiani. Fu amico, tra gli altri, dell'architetto modernista boemo Jan Kot\u011bra. Partecip\u00f2 con convinzione ed interesse a numerosi concorsi, nazionali ed internazionali, dove poteva dispiegare senza troppi condizionamenti le sue idee. Amico di intellettuali e artisti tra i quali Pellizza da Volpedo, Giovanni Cena, Arturo Graf, Edmondo De Amicis, Cesare Ferro e Felice Casorati, Rigotti coltiv\u00f2 e promosse sempre l'integrazione tra il mondo dell'arte e quello dell'architettura, secondo un indirizzo di pensiero, di origini viennesi, che fu alla base dell'attivit\u00e0 critica del suo allievo Alberto Sartoris.\nInsieme con il figlio Giorgio, prosegu\u00ec l'attivit\u00e0 fino al 1962. "}
{"id": "3549390", "revid": "26244", "url": "https://it.wikipedia.org/wiki?curid=3549390", "title": "Bandiera americana", "text": ""}
{"id": "3549391", "revid": "484362", "url": "https://it.wikipedia.org/wiki?curid=3549391", "title": "Gjin Pjeter Pervizi", "text": " \nBiografia.\nFu un importante patriota e combattente del Rinascimento Nazionale Albanese. Leader di successo durante l'insurrezione di Kurbini contro il dominio turco, diede slancio all'insurrezione generale che condusse alla proclamazione dell'indipendenza dell'Albania, il 28 novembre 1912. \nIl 10 giugno 1878, a soli 21 anni, partecipa alla Lega di Prizren, insieme al padre Pjeter e gli zii, Mark e Lesh. L'insurrezione della Lega di Prizren dell'aprile 1881 venne soffocata barbaramente dall'esercito Turco al comando del gran Visir Dervish Pasha, mettendo a ferro e fuoco le regioni rivoltose, bruciando le case dei \"Pervizi di Skuraj \"di Kurbini, dette \"\"Kulla\".\nIl giogo turco diviene con il tempo sempre pi\u00f9 soffocante, con tasse inaudite sui contadini delle regioni di Kurbini e Kruja, per cui Gjin Pjetri inizia a organizzare la protesta, sollevando il popolo. Gli insorti invadono la citt\u00e0 di Kruja. Nel 1904, nella piana di Tallajbej si danno battaglia albanesi e turchi. Guidati da Gjin Pjetri gli insorti sconfiggono il nemico. \nEra l'inizio dell'insurrezione armata generale. Nell'agosto 1906, Gjin convoca a Dilbnishti la riunione del consiglio dei 54 anziani, capi di villaggi, che lo riconoscono come leader, durante il quale si approva un \"Kanun\" politico o Legge delle Montagne, detto \"Kanun della Bandiera di Kurbini\"\".\nNel 1911, gli insorti vincono un'altra battaglia, a Pedhana, sul fiume Mati, infliggendo gravi perdite al nemico. Infuriati, i Turchi decidono di porre fine a questi tumulti, assediando a Skuraj, Gjin Pjetri e le sue truppe. I turchi riescono a dare fuoco per la seconda volta alle \"kulla\" di Gjin Pjetri, ma vengono sconfitti e con gravi perdite. \nNell'ottobre 1912, Gjin riceve dal Monsignor \"Nikoll Ka\u00e7orri\" la bandiera nazionale albanese, ricamata dalle suore stigmatine di Scutari. Il 28 novembre 1912, in accordo con Ismail Qemali, Gjin e suoi combattenti innalzano la bandiera del Castriota a Miloti, centro della regione di Kurbini. L'Albania guadagnava la sua libert\u00e0 dal giogo straniero proclamando l'indipendenza il 28 novembre 1912, a Valona, da Ismail Qemali e dagli gli altri patrioti convenuti da tutta l'Albania.\nGjin Pjetri \u00e8 considerato come un grande patriota e combattente per la libert\u00e0. Fu insignito di medaglie al valore per diverse volte : dall'Austria nel 1906 e nel 1911. Dal Re Zog, nel 1937 e poi nel 1962. Sotto la dittatura comunista la sua stirpe e la sua famiglia subirono una feroce persecuzione, non tenendo affatto in conto la sua dedizione per la salvezza della patria, per quanto fosse considerato comunque un importante personaggio della storia d'Albania."}
{"id": "3549394", "revid": "287204", "url": "https://it.wikipedia.org/wiki?curid=3549394", "title": "Marcelino Garcia Toral", "text": ""}
{"id": "3549398", "revid": "205250", "url": "https://it.wikipedia.org/wiki?curid=3549398", "title": "Paul Rudolph (fisico)", "text": "Dopo la prima guerra mondiale entr\u00f2 nell'azienda ottica Hugo Mayer, dove progett\u00f2 la maggior parte delle loro lenti."}
{"id": "3549404", "revid": "287204", "url": "https://it.wikipedia.org/wiki?curid=3549404", "title": "Bartolom\u00e9 Bennassar", "text": " Professore emerito di storia contemporanea presso l'Universit\u00e0 di Tolosa II-Le Mirail, \u00e8 specializzato nella storia della Spagna moderna (secoli sedicesimo e diciassettesimo) e contemporanea, e secondariamente in storia dell'America latina per gli stessi periodi..\n\u00c8 l'autore di \"Storia degli spagnoli\", \"La guerra civile spagnola e le sue conseguenze\", e di una delle pi\u00f9 importanti biografie di Francisco Franco. Sulla storia dell'America Latina, ha scritto \"Toutes les Colombies\", una biografia di Hern\u00e1n Cort\u00e9s, e \"Histoire du Br\u00e9sil\", con Richard Marin.\nHa scritto anche alcuni romanzi, fra cui \"Le dernier saut\", dal quale nel 1970 fu tratto il film \"Indagine su un par\u00e0 accusato di omicidio\". Nel 1998 \u00e8 stato curatore dei Consistori del Gay Saber."}
{"id": "3549405", "revid": "2149408", "url": "https://it.wikipedia.org/wiki?curid=3549405", "title": "Richard Petty", "text": "Figlio di Lee Petty, a sua volta vincitore di 3 titoli Sprint Cup Series.\nBiografia.\nHa gareggiato nelle competizioni NASCAR ottenendo in oltre trent'anni di carriera 200 vittorie nella categoria e ritirandosi dall'agonismo al termine del 1991.\nHa lavorato anche come doppiatore nel film \"Cars - Motori ruggenti\" del 2006 in cui ha dato la voce di The King.\nNel 2000 suo nipote Adam (figlio di Kyle anch'egli pilota) mor\u00ec a soli diciannove anni a causa di un incidente in una corsa automobilistica.\nNel 2014 rimane vedovo della moglie Lynda da cui era sposato fin dal 1959. Hanno avuto quattro figli: Kyle, Sharon Petty, Lisa e Rebecca.\n\u00c8 stato introdotto nella NASCAR Hall Of Fame nel 2010, come membro della classe inaugurale."}
{"id": "3549406", "revid": "838137", "url": "https://it.wikipedia.org/wiki?curid=3549406", "title": "Coppa CEV 2011-2012 (femminile)", "text": "La Coppa CEV di pallavolo femminile 2011-2012 \u00e8 stata la 32\u00aa edizione del secondo torneo pallavolistico europeo per squadre di club; iniziata a partire dal 29 novembre 2011, si \u00e8 conclusa il 31 marzo 2012. Alla competizione hanno partecipato 36 squadre e la vittoria finale \u00e8 andata per la seconda volta alla Futura Volley Busto Arsizio."}
{"id": "3549411", "revid": "767487", "url": "https://it.wikipedia.org/wiki?curid=3549411", "title": "The Hunter - Il cacciatore", "text": "The Hunter - Il cacciatore \u00e8 un film del 2010 scritto e diretto da Rafi Pitts. In Italia \u00e8 uscito il 17 giugno 2011.\nIl film \u00e8 stato candidato all'Orso d'oro del Festival internazionale del cinema di Berlino e al Mar del Plata Film Festival."}
{"id": "3549412", "revid": "852729", "url": "https://it.wikipedia.org/wiki?curid=3549412", "title": "Casa de Vel\u00e1zquez", "text": "La Casa de Vel\u00e1zquez \u00e8 un istituto di ricerca francese impiantato a Madrid, fondato nel 1929, diviso in due sezioni, una scientifica (scienze umane e sociali, detta \"\u00c9cole des Hautes \u00c9tudes Hispaniques\") ed un'artistica, che accolgono ricercatori e artisti francesi e stranieri per soggiorni di lunga (\"membri\") o breve (\"borsisti\") durata."}
{"id": "3549413", "revid": "38120", "url": "https://it.wikipedia.org/wiki?curid=3549413", "title": "Mordha", "text": ""}
{"id": "3549415", "revid": "287204", "url": "https://it.wikipedia.org/wiki?curid=3549415", "title": "Andreas Klier", "text": "Carriera.\nProfessionista dal 1996 al 2013, era uno specialista delle classiche, avendo vinto il Grote Prijs Jef Scherens 2002, la Gand-Wevelgem 2003 ed essendo classificatosi secondo al Giro delle Fiandre 2005. In carriera si era aggiudicato anche una tappa alla Vuelta a Espa\u00f1a 2007. Nel 2013 ha lasciato le corse ed \u00e8 divenuto direttore sportivo alla Garmin-Sharp, divenuta Cannondale-Garmin nel 2015.\nIl 15 agosto 2013 viene sospeso dall'USADA per sei mesi, dopo l'ammissione dell'uso di sostanze dopanti, tra le quali eritropoietina, somatotropina e cortisone, e di emotrasfusioni nel periodo tra il 1999 e il 2006. Oltre alla squalifica, gli sono stati annullati tutti i risultati ottenuti dal 21 luglio 2005 alla data del ritiro, compresa la vittoria di tappa alla Vuelta a Espa\u00f1a."}
{"id": "3549438", "revid": "253269", "url": "https://it.wikipedia.org/wiki?curid=3549438", "title": "Aileen Pringle", "text": "Biografia.\nNata Aileen Bisbee a San Francisco da una facoltosa famiglia, figlia del presidente della Pioneer Fruit Company, fece i suoi studi a San Francisco, Londra e Parigi. Inizi\u00f2 a recitare poco tempo dopo essersi sposata con Sir Charles McKenzie Pringle, debuttando in \"The Bracelet\". Durante la prima guerra mondiale, lei e il marito - che sarebbe diventato in seguito governatore della Giamaica britannica - abitarono prima a Giamaica e quindi a New York. Ritornata al teatro, recit\u00f2 a Londra per due anni a fianco di George Arliss in \"The Green Goddess\", uno dei cavalli di battaglia dell'attore che port\u00f2 ben due volte sullo schermo il personaggio del rajah, gentiluomo raffinato e folle.\nIl suo primo film, Aileen Pringle lo gir\u00f2 nel 1920 per la Famous Players-Lasky Corporation. Nello stesso anno, recit\u00f2 in \"Stolen Moments\", protagonista un ancora sconosciuto Rodolfo Valentino. La carriera di Pringle non riusc\u00ec a decollare e l'attrice dovette accontentarsi di film dal successo modesto. Nel 1924, finalmente, ebbe la sua occasione. Venne scelta dalla sua amica Elinor Glyn, celeberrima scrittrice dell'epoca, che la volle come protagonista in un film tratto da uno dei suoi romanzi: \"Three Weeks\", girato a fianco del fascinoso Conrad Nagel, finalmente le dona la fama che fino a quel momento le era sfuggita.\nNel novembre 1924, Aileen Pringle rimase coinvolta nello scandalo che travolse mezza Hollywood: sullo yacht Oneida, appartenente al potentissimo editore William Randolph Hearst, si era svolta una tragedia dai risvolti oscuri. Il produttore Thomas H. Ince, portato in gran fretta a terra dallo yacht, mor\u00ec dopo qualche ora in maniera che molti considerarono misteriosa. Corse voce che fosse rimasto ferito a bordo della barca probabilmente colpito per sbaglio da un colpo sparato dallo stesso Hearst. Tra gli ospiti sullo yacht, Charlie Chaplin, Marion Davies (amante di Hearst), Louella Parsons, Elinor Glyn e alcune famose attrici tra cui Aileen Pringle. I pettegolezzi sulla morte di Ince continuarono per anni, senza che si sia mai riusciti ad arrivare a una versione dei fatti accettata da tutti.\nAileen, diventata intanto una delle pi\u00f9 note dive di Hollywood, recit\u00f2 da protagonista accanto ai maggiori divi del cinema muto: John Gilbert, William Haines, Ronald Colman, Adolphe Menjou, Nils Asther.\nAll'avvento del sonoro, continu\u00f2 a lavorare, interpretando piccoli ruoli in film importanti, talvolta neppure accreditata. Nel 1944, si spos\u00f2 con il romanziere James M. Cain, ma il matrimonio dur\u00f2 soltanto due anni e alla fine i due divorziarpno. Pringle si ritir\u00f2 dalle scene, dopo aver girato dal 1920 al 1944 un'ottantina di film. Visse a New York, con larghezza di mezzi.\nMor\u00ec nel 1989, all'et\u00e0 di 94 anni.\nRiconoscimenti.\nPer il suo contributo all'industria del cinema, Aileen Pringle ha una stella sull'Hollywood Walk of Fame al 6723 Hollywood Blvd. di Los Angeles."}
{"id": "3549440", "revid": "671029", "url": "https://it.wikipedia.org/wiki?curid=3549440", "title": "Franco Salvad\u00e8", "text": "Nella sua carriera agonistica ha disputato 217 incontri in Serie B.\nCarriera.\nGiocatore.\nFormatosi nell'U.S. Bosto, inizia la carriera agonistica nella squadra della sua citt\u00e0, il , club con cui esordisce in Serie B nella stagione 1977-1978.\nNell'ottobre del 1978 \u00e8 ingaggiato dal , club di Serie B. Con i \"rossoblu\" raggiunse il dodicesimo posto e scendendo in campo in due occasioni.\nLa stagione seguente torna al , retrocesso in terza serie. Con i varesini vince il Girone A ed ottiene la conseguente promozione tra i cadetti.\nCon il Varese gioca cinque stagioni tra i cadetti, perdendo la promozione in massima serie nell'annata 1981-1982, stagione in cui con il suo club raggiunse il quarto posto a due punti dalle promosse e . Dopo alcune stagioni a met\u00e0 classifica, Salvad\u00e8 con il club lombardo retrocede in terza serie al termine della Serie B 1984-1985.\nNel 1985 \u00e8 ingaggiato dalla , militante in Serie B. Con i giuliani nella prima stagione sfiora la promozione in massima serie, che non otterr\u00e0 anche a causa del coinvolgimento della societ\u00e0 nel \"secondo Totonero\". La stagione seguente Salvad\u00e8 con il suo club otterr\u00e0 l'undicesimo posto, posizione dovuto anche ai quattro punti comminati al sodalizio triestino a seguito delle sentenze deliberate dalla CAF per lo scandalo. Con la gioc\u00f2 in totale 28 incontri.\nNel 1987 passa al , in terza serie. Con i brianzoli ottiene la promozione in cadetteria, a pari punti con l' ma perdendo la prima piazza a favore dei \"dorici\" a causa della differenza reti peggiore.\nLa stagione seguente, sempre in Brianza, ottiene il quindicesimo posto e la permanenza di categoria grazie ad una classifica avulsa favorevole nei confronti del Brescia e dell'.\nNel 1989 torna a giocare tra le file del , societ\u00e0 con cui disputa e vince il Girone B della Serie C2 1989-1990. Rimarr\u00e0 con il sodalizio varesino anche la stagione seguente, senza per\u00f2 mai scendere in campo.\nAllenatore.\nIn seguito al suo ritiro diviene allenatore delle giovanili del .\nDal 2010 guida i \"Giovanissimi 1997\" della Varesina."}
{"id": "3549441", "revid": "293377", "url": "https://it.wikipedia.org/wiki?curid=3549441", "title": "Gildo Salvad\u00e8", "text": ""}
{"id": "3549471", "revid": "404338", "url": "https://it.wikipedia.org/wiki?curid=3549471", "title": "Amieliniche", "text": ""}
{"id": "3549472", "revid": "404338", "url": "https://it.wikipedia.org/wiki?curid=3549472", "title": "Vasi (anatomia)", "text": ""}
{"id": "3549473", "revid": "404338", "url": "https://it.wikipedia.org/wiki?curid=3549473", "title": "Radice sensitiva", "text": ""}
{"id": "3549478", "revid": "287204", "url": "https://it.wikipedia.org/wiki?curid=3549478", "title": "Cesar Lainez", "text": ""}
{"id": "3549479", "revid": "41600325", "url": "https://it.wikipedia.org/wiki?curid=3549479", "title": "Mulino fluviale", "text": ""}
{"id": "3549487", "revid": "1305772", "url": "https://it.wikipedia.org/wiki?curid=3549487", "title": "Anicio Paolino (disambigua)", "text": ""}
{"id": "3549489", "revid": "247222", "url": "https://it.wikipedia.org/wiki?curid=3549489", "title": "Francesco Specchia (paroliere)", "text": "Tra i suoi numerosi successi \"Il cane di stoffa\", incisa da Pino Donaggio, \"Come ti vorrei\", lanciata da Iva Zanicchi e \"\"She lives for today\" (Irene) incisa da Le Orme\nBiografia.\nTrasferitosi a Milano, debutta come paroliere nel 1953 scrivendo il testo di \"Sartina\", musicata da Eduardo Falcocchio; nello stesso periodo lavora anche come autore di rivista.\nIl primo successo lo ottiene nel 1956, scrivendo con Edilio Capotosti \"Maliziusella\", lanciata da Gino Latilla; nel 1961 collabora con Pino Donaggio per il testo di \"Il cane di stoffa\".\nPartecipa al Festival di Sanremo 1963 con \"Un cappotto rivoltato\", su musica di Oronzo Leuzzi, interpretata da Aurelio Fierro e Sergio Bruni, che non arriva in finale.\nNel 1964 scrive il testo italiano di Cry to Me, lanciata da Solomon Burke, che, con il titolo \"Come ti vorrei\", diventa il primo successo di Iva Zanicchi; nello stesso anno scrive il testo di \"Perch\u00e9 una luce\", incisa da Sergio Di Martino (futuro componente de i Giganti)\nTorna a Sanremo nel 1967 con \"Devi aver fiducia in me\", su musica di Renato Martini, interpretata da Roberta Amadei e Carmelo Pagano, e nel 1973 con \"Straniera straniera\", presentata da Lionello.\nAl Festival di Sanremo 1975 partecipa con ben quattro canzoni, stabilendo un record; l'ultimo successo lo coglie l'anno successivo con \"Linda bella Linda\", presentata dai Daniel Sentacruz Ensemble al Festival di Sanremo 1976.\nHa lavorato come consulente per molte case discografiche."}
{"id": "3549492", "revid": "909750", "url": "https://it.wikipedia.org/wiki?curid=3549492", "title": "Magistratura di San Martino", "text": "La Magistratura di San Martino \u00e8 una squadra di Mezzogiorno del Gioco del Ponte di Pisa.\nStoria.\nNell'epoca contemporanea (XX secolo), la magistratura di San Martino \u00e8 presente negli scontri fin dal 1950, data di inizio del Gioco del Ponte effettuato con il carrello. Dal 1950 al 1963, anno dell'interruzione del Gioco, che riprender\u00e0 solo dopo ben 19 anni, San Martino era riuscita a portare a casa solo 5 vittorie per altrettanti trionfi di Mezzogiorno.\nDalla ripresa del gioco, che avviene nel 1982, trionfa altre 11 volte riuscendo perfino a vincere nella Battaglia del 2011 contro la favorita magistratura di San Francesco. Questa Battaglia \u00e8 stata tanto cara agli abitanti del quartiere di San Martino e ai loro vicini, perch\u00e9 ha consentito a Mezzogiorno di interrompere il digiuno che durava dal 1996, data dell'ultima vittoria della Fazione australe.\nIl bilancio totale \u00e8 di 16 vittorie e 25 sconfitte. Nel conteggio totale sono considerate anche le 3 sconfitte del 2001 2002 e 2003 dove San Martino ha gareggiato 'fusa' insieme rispettivamente a Leoni, Sant'Antonio e ai Dragoni."}
{"id": "3549493", "revid": "1776051", "url": "https://it.wikipedia.org/wiki?curid=3549493", "title": "Es Pujols", "text": "Es Pujols \u00e8 il pi\u00f9 importante centro turistico dell'isola di Formentera. \u00c8 situato nella parte nord dell'isola tra il lago \"Estany Pudent\", una riserva naturale, e il mare.\nUn tempo minuscolo villaggio di pescatori \u00e8 cresciuto rapidamente con il boom del turismo di massa e oggi \u00e8 composto quasi esclusivamente da residence, alberghi, ristoranti e bar. Nonostante lo sviluppo turistico \u00e8 rimasto, tuttavia, un centro di dimensioni abbastanza limitate e i residenti non superano le 600 unit\u00e0.\n\u00c8 situato nella zona nord-orientale dell'isola nelle immediate vicinanze di alcune tra le pi\u00f9 belle spiagge e rinomate dell'isola.\nMolto affollato durante l'estate ospita tutte le sere, sul suo lungomare, un caratteristico mercatino con alcune bancarelle gestite da hippy."}
{"id": "3549494", "revid": "33689", "url": "https://it.wikipedia.org/wiki?curid=3549494", "title": "Anicio Paolino", "text": "Biografia.\nCristiano e appartenente alla potente gens Anicia, fu probabilmente figlio di Amnio Manio Cesonio Nicomaco Anicio Paolino, console nel 334, o di Sesto Anicio Fausto Paolino, console nel 325. Fu onorato a Capua come \"patronus originalis\".\nPaolino fu il primo proconsole a governare sulla Campania, nel 378/379.\nIl 24 aprile 380 era in carica come \"praefectus urbi\" di Roma. \nNel 396 partecip\u00f2 ad un'ambasciata senatoriale insieme a Piniano e Postumiano."}
{"id": "3549502", "revid": "33689", "url": "https://it.wikipedia.org/wiki?curid=3549502", "title": "Piniano", "text": "Nel febbraio 385 ricevette una lettera dell'imperatore Valentiniano II, che si congratulava con lui per l'elezione del vescovo Siricio e l'espulsione del suo rivale Ursino. Durante la sua magistratura la citt\u00e0 fu colpita da una scarsit\u00e0 di grano sul mercato, che fu causata dai commercianti che volevano artificialmente aumentarne il prezzo. \u00c8 a lui che va probabilmente attribuita la \"basilica Piniani\" (), di incerta collocazione, restaurata da Cecina Decio Aginazio Albino, \"praefectus\" nel 416 e poi nel 426.\nNel 396 fu inviato come ambasciatore del Senato a corte, insieme ad Anicio Paolino e a Postumiano, per chiedere aiuto all'imperatore in occasione di una penuria di viveri.\nFu probabilmente lo zio paterno di Valerio Piniano (il marito di Melania la giovane) e dunque fratello di Valerio Severo."}
{"id": "3549512", "revid": "547034", "url": "https://it.wikipedia.org/wiki?curid=3549512", "title": "Yobes Ondieki", "text": "In carriera \u00e8 stato campione mondiale dei 5000 metri piani a Tokyo 1991."}
{"id": "3549523", "revid": "599013", "url": "https://it.wikipedia.org/wiki?curid=3549523", "title": "De Wet Barry", "text": "Biografia.\nCresciuto nel Western Province, nella cui \"franchise\" degli Stormers divenne professionista, esord\u00ec in Nazionale sudafricana nel 2000 a East London contro il ; da quel momento divenne elemento costante degli \"Springbok\", disputando fino al 2006 39 incontri.\nPrese parte sia alla in Australia che a varie edizioni del Tri Nations, vincendo quella del 2004.\nNel 2007 si trasfer\u00ec in Inghilterra agli Harlequins in cui rimase due stagioni; nel 2009, in occasione del \"tour\" dei British Lions in Sudafrica Barry fu ingaggiato dai Southern Kings per rinforzare la squadra in occasione delle amichevoli pre-\"test\" dei Lions.\nDal 2009 milita nell'Eastern Province, e la sua \"franchise\" di appartenenza sono i Bulls; vanta un invito, nel 2003, nei Barbarians, in occasione di un incontro con un XV della ."}
{"id": "3549526", "revid": "599013", "url": "https://it.wikipedia.org/wiki?curid=3549526", "title": "Giovanni Colzato", "text": "Carriera.\nCresciuto calcisticamente nel Bologna senza disputarvi partite di campionato, nel 1971 passa al all'epoca in Serie C per disputarvi due campionati da titolare; pass\u00f2 quindi alla SPAL in Serie B e quindi nella stessa categoria al Brescia, dove in tre anni disputa 78 partite, per tornare a giocare in Serie C nella stagione 1977-1978 con il Chieti, giocandovi da titolare 29 incontri.\nL'anno dopo ritorn\u00f2 in Serie B con la , e successivamente gioc\u00f2 con Asti T.S.C., e , sempre in Serie C2.\nHa totalizzato complessivamente 125 presenze in Serie B."}
{"id": "3549528", "revid": "767487", "url": "https://it.wikipedia.org/wiki?curid=3549528", "title": "Paolo De Giovanni", "text": "Nella sua carriera agonistica ha disputato un incontro in Serie A e 142 incontri in Serie B.\nCarriera.\nGiocatore.\nInizia la carriera nella squadra del suo capoluogo, il Foggia, club con cui gioca l'unica partita in massima serie della sua carriera ovvero la sconfitta casalinga dei \"rossoneri\" per 2-0 contro il il 16 gennaio 1977. Nella stagione in Serie A ottiene la permanenza di categoria.\nNel 1977 passa alla , societ\u00e0 militante in serie cadetta. In riva al Tronto ottiene l'ottavo posto.\nLa stagione seguente torna al Foggia, retrocesso dalla massima serie. Con i pugliesi al termine della stagione retrocede in terza serie.\nNel 1979 \u00e8 ingaggiato dal , squadra cadetta. Con il \"Grifone\" ottiene il nono posto della Serie B 1979-1980.\nLa stagione seguente torna al Foggia, promosso in Serie B. Con i \"rossoneri\" milita sino all'ottobre 1982, quando passa alla , in Serie C1.\nNella prima stagione sullo stretto retrocede in Serie C2, divisione che abbandoner\u00e0 immediatamente grazie alla vittoria del Girone D nella stagione seguente.\nLa stagione 1984-1985, l'ultima che De Giovanni disputa con gli \"amaranto\", termina con la retrocessione in quarta serie.\nNel 1985 passa al , societ\u00e0 con cui gioca due stagioni in Serie C1, retrocedendo nella serie inferiore al termine della stagione 1986-1987. Termina la carriera con i sorrentini a causa di un infortunio patito durante un incontro.\nAllenatore.\nRitiratosi, diviene allenatore del San Giovanni Rotondo, club di Promozione.\nDal 2001 al 2003 guida gli Allievi del Foggia, con cui vince due Coppa Allievi Professionisti, nel 2001 e nel 2002.\nDirigente.\nTornato a San Marco in Lamis, fonda una societ\u00e0 sportiva, il ASD Trops Sammarco."}
{"id": "3549530", "revid": "599013", "url": "https://it.wikipedia.org/wiki?curid=3549530", "title": "Olympiaschanze", "text": "L'Olympiaschanze (letteralmente, in tedesco: \"trampolino olimpico\") era un trampolino situato a Sankt Moritz, in Svizzera. In disuso dal 2006, nel 2014 \u00e8 stato smantellato per fare posto ad un trampolino pi\u00f9 grande.\nStoria.\nInaugurato nel 1926 in sostituzione del vecchio Julierschanze risalente al 1905, l'impianto ha ospitato le gare di salto con gli sci e di combinata nordica dei II e dei V Giochi olimpici invernali, nel 1928 e nel 1948, oltre a numerose tappe della Coppa del Mondo di combinata nordica e della Coppa del Mondo di salto con gli sci.\nCaratteristiche.\nIl trampolino ha un punto K 95 (trampolino normale HS 100); il primato di distanza, 105,5\u00a0m, \u00e8 stato stabilito dall'austriaco Thomas Thurnbichler nel 2004. Chiuso l'HS 100 nel 2006, sono ancora operativi i salti HS 65 e HS 33."}
{"id": "3549532", "revid": "33689", "url": "https://it.wikipedia.org/wiki?curid=3549532", "title": "Cristoforo Armeno", "text": "Biografia.\nRiconosciuto gi\u00e0 dai suoi contemporanei come interprete della cultura persiana in Italia, tradusse nel 1548 il racconto orientale intitolato \"Viaggi e avventure dei tre principi di Serendippo\" che ispir\u00f2 Horace Walpole (a cui si deve il largo utilizzo della parola \"serendipity\" nella lingua inglese) e Voltaire che s'ispir\u00f2 ad esso per il racconto \"Il cane e il cavallo\" in \"Zadig\". \nIl testo fu pubblicato dall'editore Michele Tramezzino a Venezia nel 1557 e tradotto in seguito in francese da de Mailly nel 1719.\nIn realt\u00e0 Cristoforo Armeno non si limita a una semplice traduzione, ma rielabora e riadatta alla cultura occidentale e cristiana il poema Hasht Bihisht di Amir Khusrow da Delhi, contaminandolo con il poema Haft Peikar di Nezami di Ganj\u00e8."}
{"id": "3549533", "revid": "436472", "url": "https://it.wikipedia.org/wiki?curid=3549533", "title": "Andy M\u00f6ller", "text": ""}
{"id": "3549548", "revid": "1005847", "url": "https://it.wikipedia.org/wiki?curid=3549548", "title": "Olindo Vernocchi", "text": "L'ingresso nel socialismo.\nFiglio di un medico condotto, Vernocchi studiava giurisprudenza (si era iscritto all'Universit\u00e0 di Bologna nel 1908) e gi\u00e0 durante gli studi inizi\u00f2 ad interessarsi di politica. Ader\u00ec al movimentismo di area socialista, allora in crescita nella sua regione, e si spese in diversi giri per tenere conferenze di natura politica insieme al suo amico, un giovane Benito Mussolini. Ed \u00e8 lui a chiamarlo per la prima volta \"duce\" quando nel 1912 Mussolini esce dal carcere. \nNel 1910 fu eletto consigliere comunale a Forlimpopoli, carica confermata alle successive elezioni del 1914. Nello stesso anno fu segretario del congresso nazionale del PSI tenutosi ad Ancona alla fine di aprile e protagonista degli scioperi della settimana rossa in giugno. Qualche mese dopo assunse la direzione unica del giornale dei socialisti forlivesi \"La lotta di classe\" di cui era gi\u00e0 condirettore dal 1912 in sostituzione di Mussolini, passato all\"'Avanti!\".\nAll'ingresso dell'Italia nella prima guerra mondiale, fu richiamato alle armi il 7 giugno 1915, ed assegnato in forza ad un presidio di Forl\u00ec dell'XI reggimento fanteria; tuttavia, a causa della sua attivit\u00e0 di partito, Vernocchi fu presto trasferito ad Agrigento, nella Sicilia meridionale, presso il V Reggimento fanteria. Qui, mentre Enrico La Loggia si attivava per il consolidamento del Partito Socialista Riformista in un partito socialista unitario, Vernocchi si avvicin\u00f2 all'appena costituita sezione socialista cittadina e collabor\u00f2 alla formazione delle prime leghe operaie e della camera del lavoro, oltre che di altre strutture. Coordin\u00f2 preparazione e svolgimento del primo congresso provinciale di Agrigento del partito.\nTerminata la guerra con il 1918, Vernocchi fu posto in congedo dal Regio Esercito il 5 giugno 1919 e si trasfer\u00ec a Roma, dove inizi\u00f2 come redattore la sua importante collaborazione con l'\"Avanti!\", il quotidiano del partito.\nImpegno all\"'Avanti!\".\nOltre all'attivit\u00e0 di redattore per il giornale, Vernocchi inizi\u00f2 a partecipare con crescente impegno all'Unione Romana del PSI, di cui fu il \"leader\" finch\u00e9 non si ebbe lo scioglimento dei partiti per l'avvento del fascismo. All'interno della dialettica politica del partito, fu sostenitore dell'unitarismo, che esplicit\u00f2 in occasione delle sue partecipazioni ai congressi di Livorno (1921), Roma (1922) e Milano (1923), avversando sia la scissione comunista che l'epurazione dei riformisti. Fu invece acceso oppositore della proposta proveniente dalla Russia per un'unificazione con il neonato Partito Comunista d'Italia, linea che fu anche la prevalente nel partito al termine del congresso di Milano. Il 1923 fu del resto un anno di gravi tensioni, iniziato poco prima di quel congresso con l'arresto di Giacinto Menotti Serrati, il \"leader\" dei massimalisti, di ritorno proprio da Mosca. Vernocchi si era insomma avvicinato ai massimalisti, discostandosi dagli autonomisti di Nenni.\nNel 1924, avviandosi alle elezioni, che sarebbero state regolamentate dalla nuova legge Acerbo (con premio di maggioranza), prese posizione per una lista unitaria delle sinistre, eventualmente raccolte in un fronte unico di mera funzione appunto elettorale in contrapposizione alla Lista Nazionale dei mussoliniani, ma le sinistre si presentarono separate. Contemporaneamente assunse la condirezione de l\"'Avanti!\", insieme a Pietro Nenni e Riccardo Momigliano, mentre nello stesso anno Antonio Gramsci aveva appena fondato l'Unit\u00e0. \nNel mese di aprile 1925, essendosi dimesso Tito Oro Nobili, fu eletto segretario del partito. Esprimeva il peso assunto dalla corrente \"Difesa socialista\", che con intransigenza rifiutava le manovre di avvicinamento ai socialdemocratici ed ai comunisti; le altre due correnti principali erano quella nenniana (che puntava ad inserire il partito nella Seconda Internazionale, eventualmente per fusione con i socialisti unitari) e quella dei giovani, \"Azione Socialista\", la sinistra interna, che prefigurava un fronte unico di tutte le sinistre. Vernocchi era nella sua corrente con Nobili, Momigliano, Vella e Lazzari. Durante il breve periodo come segretario cerc\u00f2, invano, di convincere i compagni della necessit\u00e0 di una \"discesa strategica\" dall'Aventino (la prudente linea sostenuta da Nenni) per impostare un'azione maggiormente classista e rivoluzionaria. Cerc\u00f2 di riorganizzare il partito prendendo spunto dalla \"bolscevizzazione\" del neonato Partito Comunista d'Italia, strutturandolo in maniera pi\u00f9 agile e radicata sul territorio, con piccoli gruppi diffusi sui luoghi di lavoro e direttamente in contatto con gli organi esecutivi. Impegnato in quest'opera di ristrutturazione riusc\u00ec il 18 settembre 1925 a far votare alla direzione del partito, grazie alla collaborazione del gruppo Nenni, l'abbandono del PSI dal blocco delle opposizioni. Il suo progetto pi\u00f9 ambizioso era un'alleanza con il PRI, costruito dopo minuziose trattative con Nenni e il repubblicano Mario Bergamo nel corso dell'ottobre-novembre del 1925. A causa delle resistenze da parte repubblicana e il precipitare della situazione politica, l'iniziativa non ebbe seguito. \nNel 1926 infatti, con la promulgazione delle leggi eccezionali, il PSI venne sciolto e Vernocchi fu sottoposto a uno stretto regime di sorveglianza dopo il suo fallito tentativo di espatrio nel 1927. Nel dicembre 1926 verr\u00e0 sostituito nella segreteria del PSI da Ugo Coccia. Salvato dal confino per intervento di Mussolini, ma di fatto impossibilitato a partecipare a qualsiasi attivit\u00e0 politica, oper\u00f2 alle dipendenze della compagnia di assicurazione Phoenix; nel 1932 si impieg\u00f2 come ispettore di assicurazione presso la compagnia \"La Fondiaria\". Intanto manteneva fitti contatti con l'attivismo clandestino e i numerosi compagni espatriati.\nClandestinit\u00e0 e Resistenza.\nIl 22 luglio 1942 fu nel suo studio a Roma che si tenne la riunione nella quale si decise la rifondazione del partito; vi parteciparono Oreste Lizzadri, Giuseppe Romita, Nicola Perotti ed Emilio Canevari. Il partito cominci\u00f2 a consolidarsi: il \"gruppo dei cinque\" riallacci\u00f2 i contatti con i vecchi militanti, viaggiando per tutta l'Italia centrale e meridionale e promuovendo azioni antifasciste direttamente nella citt\u00e0 di Roma: diffusione di volantini e stampa clandestina e sostegno agli scioperi (particolarmente importante quello del 1\u00ba maggio 1943 di cui furono protagonisti gli studenti universitari). Gi\u00e0 l'anno successivo Vernocchi e Romita poterono andare, in rappresentanza del PSI in seno al Comitato delle Opposizioni, dal re Vittorio Emanuele III a chiedere lo scioglimento del Partito Nazionale Fascista. Vernocchi si adoper\u00f2 in particolar modo affinch\u00e9 nel detto Comitato fossero inclusi anche i comunisti, vincendo le resistenze di De Gasperi L'incontro ebbe luogo il 26 luglio 1943, il giorno seguente l'arresto di Mussolini sfiduciato dal Gran Consiglio del Fascismo con l'ordine del giorno Grandi. Qualche mese dopo Vernocchi fu ammesso alla direzione nazionale del partito, che contemporaneamente prese il nome transitorio di \"Partito Socialista Italiano di Unit\u00e0 Proletaria\", nomina riconfermata al congresso del partito del 1945. Il 4 agosto 1944 firm\u00f2 assieme al compagno Romita e ai comunisti Amendola e Roveda il patto d'azione con il PCI.\nIntanto, l'11 settembre 1943, era stato pubblicato il primo e unico numero del giornale il \"Lavoro d'Italia\", che sostituiva il precedente \"Lavoro Fascista\". Diretto congiuntamente da Vernocchi, dal democristiano Alberto Canaletti Gaudenti e dal comunista Mario Alicata, era espressione del comitato sindacale interconfederale, segno della volont\u00e0 dei maggiori partiti antifascisti di concentrare le forze sindacali in un unico soggetto.\nDopo la guerra.\nDopo la fine della seconda guerra mondiale, Vernocchi fu eletto deputato alla Costituente, in cui fu nominato membro della Prima Commissione per l'esame dei disegni di legge. Il suo apporto ai lavori si riassume nell'appoggio ad alcune mozioni presentate dall'area socialista, di cui fu per lo pi\u00f9 relatore Ernesto Carpano Maglioli.\nNel gennaio 1947 ebbe il primo turno di presidenza del congresso socialista della \"scissione\" di Saragat. Fu suo il primo intervento, ed esord\u00ec svelando subito la sua posizione unitarista: \u00ab\"Noi abbiamo dei doveri nei riguardi del proletariato che trepida al pensiero che il nostro partito possa scindersi\"\u00bb.\nDopo la separazione, fu Vernocchi a proporre ed ottenere che il partito riassumesse l'originaria denominazione di \"Partito Socialista Italiano\"; la proposta aveva anche il fine di evitare che del nome potessero impossessarsi gli scissionisti.\nNel febbraio, sempre del 1947, fece parte della delegazione che per conto del suo partito and\u00f2 a trattare con esponenti della Democrazia Cristiana e del Partito Comunista Italiano la composizione del nuovo governo De Gasperi, il suo terzo, che presentava l'alleanza DC-PSI-PCI, senza pi\u00f9 il Partito Repubblicano Italiano presente nel gabinetto precedente. Questo \"rimpasto \"ad excludendum\"\" seguiva di pochissimo il rientro dagli Stati Uniti di De Gasperi, che vi aveva ottenuto il noto grande prestito per la ricostruzione.\nIl mese successivo, proseguendo l'attivit\u00e0 della Costituente, fu il relatore del disegno di legge n.12 concernente \"Ordinamento dell'industria cinematografica nazionale\", presentato da De Gasperi e diversi fra i suoi ministri.\nIntanto gi\u00e0 dal 1944 Vernocchi era stato nominato presidente del consiglio di amministrazione dell'Istituto Luce grazie all'intervento del governo Parri, carica che mantenne fino al maggio del 1947 quando l'istituto stesso venne posto in liquidazione sotto la vigilanza di un apposito comitato presieduto ancora una volta da Vernocchi. Sotto la sua presidenza l'Istituto, ribattezzato \"Istituto Nazionale Luce Nuova\" produsse una serie di cinegiornali, denominati \"Notiziari Nuova Luce\", dal 26 luglio 1945 fino al gennaio 1947, per un totale di 22 numeri.\nTermin\u00f2 il suo incarico alla Costituente il 31 gennaio 1948, pochi giorni dopo aver partecipato al suo ultimo congresso del partito, tenutosi a Roma dal 19 al 22 gennaio. Si spegner\u00e0 meno di due mesi dopo nella sua casa romana."}
{"id": "3549549", "revid": "400518", "url": "https://it.wikipedia.org/wiki?curid=3549549", "title": "Alternativa di Tits", "text": "In matematica, l'alternativa di Tits, dal nome del matematico francese Jacques Tits che l'ha formulata e che ha contribuito a valergli la vittoria del Premio Abel 2008, \u00e8 un teorema cos\u00ec definito:\nGeneralizzazione.\nNella teoria dei gruppi, un gruppo \"G\" si dice che soddisfa l'alternativa di Tits se per ogni sottogruppo \"H\" di \"G\" o \"H\" \u00e8 virtualmente solubile o \"H\" contiene un sottogruppo libero non abeliano (in alcune definizioni questa condizione \u00e8 necessaria essere soddisfatta solo per tutti i sottogruppi di \"G\" finitamente generati)."}
{"id": "3549553", "revid": "767487", "url": "https://it.wikipedia.org/wiki?curid=3549553", "title": "La spada della legge", "text": "La spada della legge (\"Name the Man\") \u00e8 un film muto del 1924 diretto da Victor Sj\u00f6str\u00f6m. Il nome di Albert Lewin viene riportato come segretario di edizione.\nTrama.\nVictor Stowell, figlio del magistrato dell'isola di Man, \u00e8 fidanzato con Fenella Stanley ma resta coinvolto in una storia con una ragazza del posto, Bessie Collister. Alla morte del padre, Victor ne prende il posto e si trova a dover giudicare Bessie quando questa viene accusata di infanticidio per aver ucciso il suo bambino illegittimo. Al rifiuto della ragazza di rivelare il nome del padre, sia Fenella che Alick, un giovane innamorato di Bessie, arguiscono che il colpevole debba essere Victor. Bessie viene condannata a morte, ma Victor l'aiuta a scappare e a raggiungere Alick. Lui, invece, confessa di essere il padre, accettando di andare in carcere a scontare la sua pena, mentre Fenella lo attende per sposarlo quando lui sar\u00e0 finalmente libero.\nProduzione.\nIl film fu prodotto dalla Goldwyn Pictures Corporation.\nDistribuzione.\nDistribuito dalla Goldwyn-Cosmopolitan Distributing Corporation, il film usc\u00ec nelle sale cinematografiche USA il 27 gennaio 1924. In Italia venne distribuito dalla stessa Goldwyn nel 1926. In Germania, il film venne distribuito dall'Universum Film (UFA)."}
{"id": "3549555", "revid": "543975", "url": "https://it.wikipedia.org/wiki?curid=3549555", "title": "Episodi di Rescue Me (sesta stagione)", "text": "La sesta stagione di \"Rescue Me\", composta da dieci episodi, \u00e8 stata trasmessa sul canale statunitense FX dal 29 giugno al 31 agosto 2010.\nIn Italia \u00e8 stata trasmessa in prima visione su Italia 1 dal 31 ottobre al 20 novembre 2012 in orario notturno."}
{"id": "3549558", "revid": "767487", "url": "https://it.wikipedia.org/wiki?curid=3549558", "title": "Umufumu", "text": "L'umufumu (o mufumu, o umukhomu) \u00e8 uno stregone africano, tipico del Burundi ; la figura vive sulle colline e mantiene generalmente segreta la propria identit\u00e0. Gli sono attribuite capacit\u00e0 di guaritore dalle patologie mediche e dagli avvelenamenti: questi ultimi sono un problema particolarmente sentito, a causa della loro diffusione nel paese come sistema di regolamento di conti fra nemici.\nIl metodo tradizionale di cura prevede la somministrazione di preparati a base di erbe. Oltre a ci\u00f2 l'umufumu pratica rituali magici intesi a togliere le fatture e il malocchio; ma come rimedia alle maledizioni \u00e8 eventualmente anche capace di scagliarne."}
{"id": "3549559", "revid": "1776051", "url": "https://it.wikipedia.org/wiki?curid=3549559", "title": "Es Cal\u00f3 de Sant August\u00ec", "text": "Es Cal\u00f3 di Sant August\u00ec \u00e8 un piccolissimo villaggio dell'isola di Formentera con un minuscolo, e molto caratteristico, porticciolo di pescatori ed \u00e8 stato uno dei primi centri dell'isola a essere colonizzato dal turismo. Precedentemente era sede dell'unico porto mercantile dell'isola e scalo di carenaggio per le imbarcazioni d pesca.\nL'appellativo \"Sant August\u00ec\" risale alla presenza nella zona di un antico monastero del XIV secolo, monastero di cui oggi non vi \u00e8 pi\u00f9 alcuna traccia.\nDa Es Cal\u00f3 parte un sentiero lastricato, chiamato \"Cammino Romano\", risalente alla dominazione romana e una dei pochi resti di quel periodo."}
{"id": "3549567", "revid": "486946", "url": "https://it.wikipedia.org/wiki?curid=3549567", "title": "James L. Farmer Jr.", "text": ""}
{"id": "3549568", "revid": "41591332", "url": "https://it.wikipedia.org/wiki?curid=3549568", "title": "Menta di pancalieri", "text": ""}
{"id": "3549570", "revid": "767487", "url": "https://it.wikipedia.org/wiki?curid=3549570", "title": "Three Weeks", "text": "Three Weeks \u00e8 un film muto del 1924 diretto da Alan Crosland. Il romanzo di Elinor Glyn era gi\u00e0 stato portato sullo schermo nel 1914 in un'altra versione di \"Three Weeks\" diretta da Perry N. Vekroff. Nel 1917, il regista ungherese M\u00e1rton Garas aveva firmato H\u00e1rom h\u00e9t, la cui copia \u00e8 ancora esistente.\nNel ruolo minore di Peter, appare il nome dell'astrologo Dane Rudhyar. Tra le comparse, Tom Tyler.\nFu il primo grande successo nella carriera di Aileen Pringle.\nTrama.\nLa regina di Sardalia \u00e8 infelicemente sposata con il brutale re Costantino II. Decide, allora, di prendersi alcune settimane di vacanza lasciando il paese, il marito e la sua vita di tutti i giorni. In Svizzera, dove si \u00e8 recata, incontra Paul Verdayne. I due si innamorano e si recano insieme a Venezia dove vivono intensamente il loro amore. Dopo tre settimane, per\u00f2, devono lasciarsi: la vita di Paul \u00e8 in pericolo, minacciata dagli sgherri del re. Passano tre anni: la passione non \u00e8 spenta e la regina riesce a rivedere Paul a Sardalia. Il re, furioso, li scopre e spinto dalla gelosia uccide la moglie.\nAnni dopo. Paul, ritornato a Sardalia per assistere all'incoronazione del giovane principe che, in realt\u00e0, \u00e8 figlio suo, ricorda il suo grande amore che non ha mai potuto dimenticare.\nProduzione.\nIl film fu prodotto dalla Goldwyn Pictures Corporation\nDistribuzione.\nIl copyright del film, richiesto dalla Goldwyn Pictures, fu registrato il 12 marzo 1924 con il numero LP19980.\nDistribuito dalla Goldwyn-Cosmopolitan Distributing Corporation, il film usc\u00ec nelle sale cinematografiche statunitensi il 10 febbraio 1924. Nel Regno Unito, fu distribuito con il titolo \"The Romance of a Queen\". In Finlandia, il film usc\u00ec il 1\u00ba dicembre 1924 come \"Kolme viikkoa\"; in Germania fu distribuito nel gennaio 1925 come \"Liebesurlaub einer K\u00f6nigin\". Usc\u00ec anche in Portogallo il 21 novembre 1928 come \"Amor Fatal\".\nCopia completa della pellicola si trova conservata negli archivi del Gosfilmofond di Mosca."}
{"id": "3549572", "revid": "287204", "url": "https://it.wikipedia.org/wiki?curid=3549572", "title": "Goran Maksimovic", "text": ""}
{"id": "3549576", "revid": "481666", "url": "https://it.wikipedia.org/wiki?curid=3549576", "title": "The Romance of a Queen", "text": ""}
{"id": "3549577", "revid": "486946", "url": "https://it.wikipedia.org/wiki?curid=3549577", "title": "Montichiari Calcio", "text": ""}
{"id": "3549589", "revid": "34392", "url": "https://it.wikipedia.org/wiki?curid=3549589", "title": "Carducci-Molinette (metropolitana di Torino)", "text": ""}
{"id": "3549590", "revid": "486946", "url": "https://it.wikipedia.org/wiki?curid=3549590", "title": "Associazione Sportiva Dilettantistica Treviso", "text": ""}
{"id": "3549598", "revid": "92723", "url": "https://it.wikipedia.org/wiki?curid=3549598", "title": "Coloni italiani in Albania", "text": "I coloni italiani in Albania furono gli italiani che, dopo l'occupazione italiana del Regno di Albania nel 1939, furono trasferiti allo scopo di \"italianizzare\" l'Albania. Alcuni vi giunsero dopo la prima guerra mondiale.\nVicende storiche.\nNegli anni precedenti la prima guerra mondiale l'Italia e l'Austria avevano appoggiato la creazione di uno Stato albanese indipendente e dopo il 1915 truppe italiane occuparono la met\u00e0 meridionale dell'Albania fino al 1920.\nNella Conferenza di Pace di Parigi l'Italia tent\u00f2 di conservare l'area di Valona, ma la pressione del presidente statunitense Woodrow Wilson, unita alla lotta nazionale albanese, costrinsero le truppe italiane ad abbandonare l'area, mantenendo solo l'isola di Saseno. Questa piccola isola fu annessa alla Provincia di Zara della Dalmazia italiana.\nMussolini promosse attivamente la penetrazione economica italiana in Albania fin dal 1925, favorendo l'emigrazione di 300 italiani intorno a Durazzo e Tirana per potenziare l'arretrata agricoltura albanese.\nIl fascismo aument\u00f2 negli anni trenta il controllo sull'Albania, nonostante l'opposizione di Re Zog I, arrivando nell'aprile 1939 ad occupare militarmente il piccolo Stato balcanico.\nL'Albania oppose solo una ridotta resistenza alla conquista: fu subito inserita nell'Impero italiano con Vittorio Emanuele III come Re d'Albania appoggiato da Governatori italiani, ma con un governo civile formato da albanesi fascisti o favorevoli all'Italia.\nUno di loro, il primo ministro Shefqet V\u00ebrlaci, autorizz\u00f2 che enti italiani sfruttassero le risorse minerarie albanesi (come il petrolio) come pagamento dei debiti contratti dal decaduto Re Zog verso l'Italia, ma anche permise che cittadini italiani colonizzassero alcune terre albanesi. Verlaci (che aveva lontane origini italiane) approv\u00f2 anche una possibile unione amministrativa dell'Albania con l'Italia poich\u00e9 voleva l'appoggio italiano per unire alla sua Albania il Kosovo, la Ciamuria ed altre zone albanesi \"irredente\" creando la cosiddetta Grande Albania. Cosa che fu ottenuta nella primavera del 1941, quando l'Asse sconfisse la Jugoslavia e la Grecia.\nCittadini italiani, in maggioranza membri della collettivit\u00e0 arb\u00ebresh\u00eb siciliana e calabrese, fin dall'estate 1939 si trasferirono in Albania come coloni agricoli.\n, anche per via dei loro legami etnici, e l'assimilazione degli albanesi attraverso la propaganda fascista che mirava ad \"italianizzarli\" (con la creazione di un irredentismo italiano in Albania) ebbe un certo successo inizialmente. Ma a partire dal novembre 1941 questi coloni cominciarono a subire ostilit\u00e0 da parte degli Albanesi, specialmente quelli organizzati dal partito comunista di Enver Hoxha.\nI coloni italiani.\nI primi italiani che colonizzarono l'Albania erano famiglie di pescatori dalla Puglia, che si trasferirono nell'isola di Saseno di fronte a Valona nel 1918. L'isola (attualmente disabitata, dopo il loro rientro nel 1945) fu ufficialmente italiana fino al 1947.\nNel 1926 il governo italiano, d'accordo con quello albanese, invi\u00f2 300 coloni italiani a Kamez, vicino a Tirana, allo scopo di promuovere lo sviluppo agricolo dell'area.\nLa maggioranza di loro erano contadini arb\u00ebresh\u00eb del meridione italiano: essi ebbero un notevole successo iniziale (crearono anche l\"'Ente industria agraria albanese\" ed una rinomata scuola agricola), ma il regime di Zog li espulse in massa nel 1931 per timore di una eccessiva influenza italiana nella societ\u00e0 albanese. Comunque questa influenza divenne notevole nella seconda met\u00e0 degli anni trenta, specialmente sul piano economico e finanziario.\nDopo l'occupazione dell'Albania nella primavera del 1939, Mussolini invi\u00f2 circa 11.000 coloni italiani in Albania (ed inizi\u00f2 a creare l'irredentismo italiano in Albania, rifacendosi principalmente all'Albania veneta). La maggioranza di loro venivano dal Veneto e dalla Sicilia. Si radicarono specialmente a Durazzo, Valona, Scutari, Porto Palermo, Elbasan e Santi Quaranta: essi erano il primo gruppo di coloni italiani che sarebbero stati inviati dal Fascismo in Albania allo scopo di italianizzarla nella cosiddetta Grande Italia.\nIn aprile di 1940 in aggiunta a questi coloni in Albania andarono anche oltre 22.000 lavoratori italiani, incaricati di costruire scuole, strade, ferrovie ed infrastrutture varie che mancavano nello Stato balcanico.\nLa maggioranza dei coloni italiani arrivati dal 1939 erano inquadrati nella cosiddetta Milizia Fascista Albanese. Questa organizzazione era un gruppo fascista paramilitare, inserito nelle Camicie nere della MVSN. Successivamente vi fecero parte anche cittadini albanesi. L'organizzazione aveva il quartier generale a Tirana ed era divisa in quattro \"legioni\": Tirana, Coriza, Valona e Scutari. La Milizia albanese fu smantellata nel 1943, dopo la resa italiana nella seconda guerra mondiale.\nDopo la caduta del fascismo.\nDopo l'8 settembre 1943 molti Italiani rimasero bloccati nel paese dove era esplosa anche la guerra civile. La popolazione albanese accolse i soldati italiani nelle case pur di non consegnarli alle truppe tedesche, che trattavano i militari italiani da disertori. Ci fu un solo episodio dove un gruppo di partigiani comandato da Xhelal Saravecka (un ex militare albanese del regno di Zog Istruito in Italia all'Accademia Militare di Napoli) e da Kadri Hoxha, ebbe uno scontro e fucil\u00f2 un gruppo di carabinieri (tra loro anche albanesi) colpevoli di aver maltrattato dei civili. L'episodio \u00e8 noto come l'episodio della Colonna Gamucci. Il Colonnello Saravecka dopo essere stato espulso dai gruppi partigiani, si trasfer\u00ec in Italia dopo la guerra a poi in Francia ove mor\u00ec. L'altro comandante del gruppo di partigiani, Kadri Hoxha, fu condannato in Albania con l'espulsione dall'esercito partigiano e 40 anni di prigione.\nAttualmente non vi sono coloni italiani rimasti in Albania. I pochi rimasti sotto il regime comunista di Hoxha ed i loro discendenti hanno potuto far rientro in Italia solo nel 1992, ed ora sono rappresentati dall'associazione \"ANCIFRA\"."}
{"id": "3549611", "revid": "287204", "url": "https://it.wikipedia.org/wiki?curid=3549611", "title": "Doppels\u00e4ule 23/70", "text": "Doppels\u00e4ule 23/70 \u00e8 una scultura monumentale di Erich Hauser creata nel 1970. Fu eretta a Monaco di Baviera nel 1984 nel quartiere Maxvorstadt tra Alte Pinakothek e Neue Pinakothek. "}
{"id": "3549612", "revid": "1591878", "url": "https://it.wikipedia.org/wiki?curid=3549612", "title": "Sacra Famiglia con i santi Elisabetta e Giovannino (Correggio Pavia)", "text": "La Sacra Famiglia con i santi Elisabetta e Giovannino \u00e8 un dipinto a olio su tavola (28x21,5\u00a0cm) attribuita al Correggio, databile al 1510 circa e conservato nella Pinacoteca Malaspina di Pavia.\nDescrizione e stile.\nL'opera fu attribuita al Correggio da Giovanni Morelli nel 1880. Prima di giungere alla Pinacoteca apparteneva al marchese Luigi Malaspina ma era registrata nel suo testamento del 1833 come opera del pittore bolognese Francesco Francia. Grazie all'attribuzione di Morelli, l'opera fu accolta nel catalogo del Correggio dalla maggior parte della critica successiva e venne esposta nella prima grande mostra dedicata all'artista a Parma nel 1884. Tuttavia, in tempi pi\u00f9 recenti la critica ha suggerito di espungerla dal catalogo dell'artista considerandola di un anonimo pittore mantovano i cui lavori si raccolgono sotto il nome di \"Maestro Orombelli\". David Ekserdjian, infine, ha espresso i propri dubbi sull'attribuzione al Correggio.\nEffettivamente la qualit\u00e0 del dipinto non \u00e8 eccelsa e, a meno di non volerlo considerare un lavoro assai giovanile del Correggio, risulta difficile ascriverlo al maestro. I rimandi a opere del Correggio del secondo decennio del Cinquecento, come la figura della Vergine che ricorda da vicino la ben pi\u00f9 riuscita Vergine della \"Madonna col Bambino e san Giovannino\" di Chicago, contribuiscono a sostanziare l'ipotesi di una paternit\u00e0 diversa da quella del Correggio.\nTuttavia il cattivo stato di conservazione dell'opera impedisce di dare in questo senso alcuna risposta definitiva. Gi\u00e0 nel 1901 Gustavo Frizzoni lamentava che la tavola aveva sofferto restauri inappropriati e nel 1914 e nel 1948 il dipinto dovette subire altri due restauri ad opera rispettivamente di Luigi Cavenaghi e Mario Rossi.\nLa Sacra Famiglia si trova davanti a un parapetto, con il Bambino che si rivolge a san Giovannino, mentre sant'Elisabetta affiora dall'oscurit\u00e0."}
{"id": "3549614", "revid": "339392", "url": "https://it.wikipedia.org/wiki?curid=3549614", "title": "Province del Kazakistan", "text": ""}
{"id": "3549616", "revid": "135491", "url": "https://it.wikipedia.org/wiki?curid=3549616", "title": "Troppo bella per te", "text": ""}
{"id": "3549618", "revid": "41593242", "url": "https://it.wikipedia.org/wiki?curid=3549618", "title": "Gimnosomato", "text": ""}
{"id": "3549620", "revid": "212348", "url": "https://it.wikipedia.org/wiki?curid=3549620", "title": "Davide davanti all'Arca dell'Alleanza", "text": "Davide davanti all'Arca dell'Alleanza \u00e8 un dipinto a olio su tela (260x153,5\u00a0cm) di Correggio, databile al 1515 circa e conservato in una collezione privata di Torino.\nStoria.\nScoperto solo recentemente, nel 1996, questo dipinto \u00e8 stato riconosciuto come opera del Correggio da Giovanni Romano. L'ascrizione, prontamente accolta da David Ekserdjian \u00e8 sostenuta da considerazioni di ordine non solo stilistico.\nInfatti si \u00e8 riferito a quest'opera un passo dell'abate Luigi Lanzi in cui sono trattati \u201c\"I giovani Mantegni\"\u201d, gli artisti cio\u00e8 attivi nella strettissima cerchia di Andrea Mantegna. Fra questi, Lanzi ricorda un certo Carlo del Mantegna che avrebbe lavorato nella cappella funeraria del padre e a \u201cdue istorie dell'Arca nel monistero di San Benedetto di Mantova, ove si rivede la maniera di Andrea ampliata alquanto, ancorch\u00e9 di forme men belle\u201d.\nDal momento che sappiamo dai documenti rinvenuti che il Correggio aveva eseguito le portelle dell'organo di San Benedetto Po nel mantovano si \u00e8 ipotizzato che sotto il nome del poco conosciuto Carlo del Mantegna si celasse in realt\u00e0 un riferimento al Correggio giovane.\nIl ritrovamento della tela di Torino infine ha offerto l'ultimo tassello mancante presentando un'iconografia assolutamente pertinente a quella descritta da Lanzi.\nDescrizione e stile.\nNella tela \u00e8 rappresentato il re David (con la corona e il tipico strumento musicale a corse) davanti all'Arca dell'Alleanza in uno stile che ricorda molto quello del Correggio e che, al tempo stesso, \u00e8 intriso di suggestioni mantegnesche.\nScrisse a tal proposito Ekserdjian (1997): \"Lo stile del \"David\" \u00e8 sorprendentemente mantegnesco e pu\u00f2 sembrare pi\u00f9 facile associarlo agli inizi del Correggio, in particolare ai tondi di Sant'Andrea, che alla \"Madonna di San Francesco\". Inoltre, il contenuto, l'uso della tela, il bordo dipinto e il fatto che sia solo una met\u00e0 di un insieme pi\u00f9 ampio indicano tutti che il presente dipinto era in origine una porta d'organo. [...] Dato che il soggetto era una processione trionfale, non sorprende che il Correggio traesse ispirazione dai \"Trionfi di Cesare\" di Mantegna. Suonatori di tromba compaiono nella prima e nella quarta tela di Mantegna, mentre sia la quarta che la quinta hanno dei buoi ben visibili. L'altro particolare di cui il Correggio si \u00e8 appropriato \u00e8 la figura che guarda indietro al fine di stabilire la continuit\u00e0: la prima e la quinta tela del Trionfo contengono esempi di pose simili a quella adottata dal sacerdote che porta il rotolo in Correggio. Egli adotta un punto di vista pi\u00f9 decisamente dal \u201csotto in su\u201d determinato forse dalla posizione elevata delle porte dell'organo, ma segue Mantegna nel mettere Gerusalemme \u2013 ispirata ai paesaggi urbani dell'affresco dell'Incontro nella Camera degli Sposi \u2013 su un alto orizzonte\".\nIl particolare del toro che sta al centro e guarda fuori del quadro incrociando lo sguardo dell'osservatore e tradendo un'espressione sottilmente ironica ricorda sia i dettagli delle teste d'ariete affrescate nella Camera di San Paolo, sia analoghi artifici impiegati in figure di animali come il leone della \"Madonna di San Girolamo\".\nAncora Ekserdjian: \"I tratti pi\u00f9 correggeschi della nuova tela sono la morbidezza e la fluidit\u00e0 della pittura, alquanto diversa dalla tecnica spigolosa di Mantegna. Inoltre, le tipologie dei volti sono proprie del Correggio, in particolare forse l'ispirato sguardo verso il cielo dello stesso David. Le sue gambe sono poi sorprendentemente vicine a quelle del Battista della \"Madonna di San Francesco\", sebbene la parte superiore del corpo sia per necessit\u00e0 molto diversa. Anche le tenui armonie cromatiche sono del tutto caratteristiche del Correggio. E ancora, l'ampio uso di arancio intenso e blu-violetto rafforza l'idea che si tratti di un'opera realizzata attorno al 1515\".\nRestano ancora dubbi riguardo al periodo dell'esecuzione e, come accade sempre quando una nuova opera si aggiunge tardivamente al catalogo di un artista importante come il Correggio, sar\u00e0 necessario aspettare ancora qualche anno perch\u00e9 la tela trovi il giusto spazio di considerazione negli studi specialistici."}
{"id": "3549626", "revid": "767487", "url": "https://it.wikipedia.org/wiki?curid=3549626", "title": "Bruna Genovese", "text": "Il suo record personale di 2h25\"28 rappresenta la 4\u00aa miglior prestazione italiana di tutti tempi (alle spalle del 2h23'44\" di Valeria Straneo (record italiano), del 2h23'47\" di Maura Viceconte e del 2h25'17\" della romana Franca Fiacconi), e la 349\u00aa mondiale \nBiografia.\nHa partecipato a due edizioni dei Giochi olimpici, e . Nel 2011 l'atleta ha scelto di prendersi un anno di sosta a causa della maternit\u00e0 ed ha annunciato il suo rientro per il 2012, anno delle Olimpiadi di , a cui spera di partecipare per la terza volta .\nCon la nazionale italiana si \u00e8 laureata campionessa europea a squadre a G\u00f6teborg 2006 .\nProgressione.\nLa Genovese \u00e8 stata presente in 3 stagioni nella \"top 25\" mondiale ."}
{"id": "3549627", "revid": "36426", "url": "https://it.wikipedia.org/wiki?curid=3549627", "title": "Volto di Cristo", "text": "Il Volto di Cristo \u00e8 un dipinto a olio su tavola (24x18 cm) di Correggio, databile al 1518 circa e conservato nel Museo civico di Correggio.\nStoria e descrizione.\nFigura centrale di questa tavoletta \u00e8 la testa di Cristo incoronato di spine, che si volge a guardare, quasi parlando, verso un interlocutore fuori dallo spazio. La tipologia \u00e8 vicina alla \"Testa di Cristo\" del Getty Museum, cos\u00ec come i pigmenti. Non si conosce il committente dell'opera che \u00e8 stata inizialmente attribuita al Correggio da Roberto Salvini, in una lettera del 1972. Risulta copiata splendidamente in un dipinto di Pierre Mignard (sec. XVII) e un'altra copia \u00e8 presente nella raccolta dell'Accademia dei Concordi di Rovigo.\nApparsa sul mercato e riconosciuta da Eugenio Ricc\u00f2mini la tavoletta fu acquistata dalla Fondazione Il Correggio nel 1996. Le vicende conservative ne compromettono la buona lettura, aiutata peraltro dal recente restauro di M. Parlatore. Pareri favorevoli all'autografia sono stati espressi da S. B\u00e9guin, Cecil Gould, M. Di Gimapaolo, A. Muzzi, mentre \u00e8 stata pubblicata con riserve da D. Ekserdjian."}
{"id": "3549629", "revid": "767487", "url": "https://it.wikipedia.org/wiki?curid=3549629", "title": "Velo della Veronica (Correggio)", "text": "Il Velo della Veronica (o Testa di Cristo) \u00e8 un dipinto a olio su tavola (28,58x23 cm) di Correggio, databile al 1521 circa e conservato nel Getty Museum di Los Angeles.\nStoria e descrizione.\nSi tratta di un piccolo dipinto, nato per la devozione privata, che rappresenta la testa di Cristo coronato di spine, durante la Passione. Il bordo indefinito della veste, che si fonde con lo sfondo bianco, farebbero pensare che si tratti di una rappresentazione del velo della Veronica: durante la salita al calvario, secondo i Vangeli, Cristo inciamp\u00f2 nel portare la croce e fu confortato da santa Veronica che gli asciug\u00f2 il sudore con un velo su cui rimase impressa l'immagine del Salvatore.\nCristo, di notevole bellezza, dischiude le labbra come per parlare allo spettatore. Attraverso l'uso di una luce forte, le ombre appaiono pronunciate sugli zigomi, evidenziando la linea del naso, la cava del collo e, in generale, il senso del volume. Il tutto \u00e8 per\u00f2 addolcito dai toni smorzati delle sfumature che, legate alla corposit\u00e0 del colore, ne fanno uno dei tratti pi\u00f9 distinguibili dello stile \"dolce\" dell'artista.\nLa tavola ha in comune iconografia, formato e tecnica esecutiva con il \"Volto di Cristo\" nel Museo civico di Correggio, che si trova per\u00f2 in un peggiore stato conservativo. Lo stile pi\u00f9 maturo della prova al Getty sposta in genere la datazione in avanti, alla fase della maturit\u00e0, a ridosso degli affreschi della Camera di San Paolo."}
{"id": "3549633", "revid": "715388", "url": "https://it.wikipedia.org/wiki?curid=3549633", "title": "Maratona di Tokyo", "text": "La Maratona di Tokyo (\u6771\u4eac\u30de\u30e9\u30bd\u30f3) \u00e8 una maratona internazionale che viene disputata con cadenza annuale, dal 1981 l'edizione maschile e dal 1979 quella femminile, per le strade di Tokyo, Giappone, usualmente in febbraio.\nFino al 2006 con la denominazione di Tokyo International Marathon e Tokyo International Women's Marathon si disputavano le edizioni maschile e femminile in periodi diversi; dal 2007 le due competizioni si disputano lo stesso giorno, come avviene per tutte le altre principali maratone internazionali.\nAlbo d'oro.\nDi seguito l'elenco dei vincitori dal 2007, anno in cui la maratona ha assunto l'attuale denominazione. Il tempo evidenziato rappresenta il record della corsa."}
{"id": "3549634", "revid": "1573940", "url": "https://it.wikipedia.org/wiki?curid=3549634", "title": "Chiesa di San Bernardo di Chiaravalle (Onsernone)", "text": "La chiesa parrocchiale di San Bernardo \u00e8 un edificio religioso che si trova a Mosogno, frazione di Onsernone in Canton Ticino. \u00c8 la chiesa principale del paese, dove vengono svolte la maggior parte delle funzioni, ed situata nel nucleo del paese. \nStoria.\nEretta nel 1596 sulle fondamenta di un edificio preesistente, venne ampliata nel 1817. Il campanile risale al 1673. Durante gli scavi di ristrutturazione negli anni 1960 furono trovate alcune tombe, ora esposte all'entrata, di sacerdoti seppelliti fino a 1000 anni or sono. Il campanile \u00e8 stato ristrutturato nel 2013.\nDescrizione.\nLa chiesa ha una pianta ad unica navata ricoperta con una volta a botte lunettata."}
{"id": "3549642", "revid": "287204", "url": "https://it.wikipedia.org/wiki?curid=3549642", "title": "I diabolici (romanzo)", "text": "I diabolici titolo originale \"Les diaboliques (Celle qui n'\u00e9tait plus)\" \u00e8 un romanzo noir degli autori francesi Pierre Boileau (Parigi, 28 aprile 1906 - Beaulieu-sur-Mer, 16 gennaio 1989) e Thomas Narcejac (Rochefort-sur-Mer, 3 luglio 1908 - Nizza, 7 giugno 1998). Il romanzo \u00e8 composto da una prefazione degli autori, undici capitoli e l'epilogo. \nDa questo romanzo il regista Henri-Georges Clouzot ha tratto il capolavoro omonimo. Altri romanzi della coppia d'autori sono: La donna che visse due volte e I vedovi.\nTrama.\nQuesta storia incomincia i primi del mese di novembre, quel giorno la nebbia era fittissima. Fernand Ravinel e Lucienne Mogard sono amanti. Con uno stratagemma, i due amanti, riescono ad attirare in una trappola mortale Mireille, la moglie di Fernand. La imbottiscono di tranquillante, la sdraiano nella vasca da bagno che riempiono d'acqua e per tenerla sommersa le poggiano sul petto alcuni ferri. Lo scopo di questo omicidio \u00e8 il premio dell'assicurazione sulla vita di Mireille. Il beneficiario della polizza \u00e8 Fernand Ravinel.\nOra Fernand si deve creare un alibi di ferro e, come da piano studiato con Lucienne, deve farsi vedere, come sempre, dagli amici e dai suoi clienti. Ma lui non ha il giusto sangue freddo per effettuare un omicidio. Gli amici, quando lo vedono, notano che \u00e8 diverso dal solito, ma lui riesce, con una bugia, a giustificarsi. Spessissimo la sua coscienza lo attanaglia, ed ha tanti rimorsi per quello che ha fatto. Fernand non avrebbe potuto uccidere sua moglie con un colpo di pistola ma, per questo omicidio, si sente un po' meno colpevole.\nAlcune ore dopo Fernand ritorna, insieme a Lucienne, sul luogo del delitto. Depositano il cadavere di Mireille su un telo che gli avvolgono addosso e caricano il tutto su un furgone. Si dirigono verso la cittadina di Enghien, dove i coniugi Ravinel abitano. Durante tutto il viaggio Fernand ha tanti rimorsi per quello che ha fatto e che sta facendo. La coscienza non lo molla mai e ha tanti rimorsi che lo stomaco gli si torce. Appena arrivati a destinazione scaricano il corpo della povera Mireille in un ruscello che scorre vicinissimo a casa. Quel piccolo ruscello \u00e8 accanto al lavatoio di casa Ravinel.\nLo scopo di questo trasporto \u00e8 di depistare le indagini creando una scena del delitto per simulare un suicidio o un incidente mortale. Dopo aver scaricato il corpo ripongono, dentro casa, alcuni degli accessori personali (borsetta, cappello, ecc.) di Mireille. Subito dopo si dirigono frettolosamente verso la stazione delle ferrovie, il treno per Parigi parte alle ore 06:00.\nFernand dopo essere arrivato a Parigi pensa gi\u00e0 alle incombenze per il funerale della moglie. La mattina rientra a casa e per dare maggior risalto alla scoperta del cadavere di sua moglie invita Goutre a casa sua con una scusa. Nonostante tutto il cadavere \u00e8 sparito, non \u00e8 pi\u00f9 dove Fernand e Lucienne lo hanno depositato. Poco dopo riesce, con la scusa che \u00e8 stanco dal lungo viaggio, a rimanere solo in casa. Si mette a cercare per tutta la casa e anche fuori il cadavere di sua moglie.\nLe ricerche sono completamente infruttuose per cui, sfinito per la stanchezza e per lo stress, si sdraia sul letto e si addormenta. Al suo risveglio trova una sorpresa inattesa, nella buca delle lettere rinviene una busta, regolarmente affrancata, con un messaggio scritto da Mireille Ravinel. Il romanzo continua con la solitudine e con l'angoscia che Fernand prova per questo delitto da lui commesso, dove il cadavere di sua moglie \u00e8 scomparso misteriosamente, ed anche dal ritrovamento inquietante di indizi che gli fanno credere che Mireille sia ancora viva."}
{"id": "3549644", "revid": "92723", "url": "https://it.wikipedia.org/wiki?curid=3549644", "title": "Plav\u00e9 Vozokany", "text": "Plav\u00e9 Vozokany (in ungherese \"Fak\u00f3vezek\u00e9ny\") \u00e8 un comune della Slovacchia facente parte del distretto di Levice, nella regione di Nitra."}
{"id": "3549645", "revid": "287204", "url": "https://it.wikipedia.org/wiki?curid=3549645", "title": "Plave Vozokany", "text": ""}
{"id": "3549647", "revid": "767487", "url": "https://it.wikipedia.org/wiki?curid=3549647", "title": "Podlu\u017eany (Nitra)", "text": "Podlu\u017eany (in ungherese \"Berekalja\") \u00e8 un comune della Slovacchia facente parte del distretto di Levice, nella regione di Nitra."}
{"id": "3549649", "revid": "767487", "url": "https://it.wikipedia.org/wiki?curid=3549649", "title": "Pohronsk\u00fd Ruskov", "text": "Pohronsk\u00fd Ruskov (in ungherese \"Oroszka\") \u00e8 un comune della Slovacchia facente parte del distretto di Levice, nella regione di Nitra."}
{"id": "3549650", "revid": "287204", "url": "https://it.wikipedia.org/wiki?curid=3549650", "title": "Pohronsky Ruskov", "text": ""}
{"id": "3549651", "revid": "767487", "url": "https://it.wikipedia.org/wiki?curid=3549651", "title": "Gil Cuppini", "text": "\u00c8 uno dei pi\u00f9 noti artisti della musica jazz italiana, attivi particolarmente negli anni cinquanta-sessanta, anche in veste di bandleader. Ha inciso per La Voce del Padrone, Meazzi Edizioni Discografiche e Fox.\nBiografia.\nFiglio d'arte (anche il padre era un musicista e direttore d'orchestra), abbandon\u00f2 alla fine della seconda guerra mondiale gli studi in medicina per avvicinarsi alla musica, particolarmente al genere swing. Dopo il debutto con l'orchestra di Arturo Prestipino, uno dei primi violinisti jazz italiani del dopoguerra, incise dal 1947 i suoi primi dischi alla guida del Sestetto Jazz Gil Cuppini. Contestualmente, continu\u00f2 a collaborare come strumentista in famose orchestre alla cui guida erano nomi come Pippo Barzizza ed Armando Trovajoli, per citarne solo un paio. Dal 1948 si avvicin\u00f2 al Be Bop, scegliendo di praticare un repertorio che fosse maggiormente vicino ai gusti popolari.\nVincitore nel 1969 della manifestazione La coppa del Jazz organizzata dalla RAI con il suo \"Gil Cuppini Quintet\", composto da Sergio Fanni alla tromba, Eraldo Volont\u00e8 al sassofono, Ettore Righello al pianoforte e Giorgio Buratti al contrabbasso - ha suonato spesso al Capolinea di Milano.\nHa avuto in carriera molteplici ed importanti collaborazioni artistiche con i maggiori nomi del jazz italiano. Si segnalano quelle con Giorgio Gaslini, Giampiero Boneschi (con cui negli anni cinquanta costitu\u00ec un trio con Volont\u00e8), Piero Umiliani, Glauco Masetti, Enrico Intra, Shirley Bunnie Foy, Bruno Aragosti, Sergio Coppotelli e Giancarlo Barigozzi. Ha inciso poi diversi dischi con la \"Concert Jazz Band\", fondata nel 1964, mentre sul finire della carriera si \u00e8 esibito spesso con il gruppo \"Jazz Stars of Italy\" organizzato da Lino Patruno con Romano Mussolini, Carlo Loffredo ed Henghel Gualdi. Molte le esibizioni dal vivo di Gil Cuppini nella scena jazz milanese, e non solo, con musicisti come Oscar Valdambrini, Shirley Bunnie Foy, Giorgio Azzolini, Mario Rusca, Sergio Valenti, Paolo Tomelleri, Roberto Frizzo etc. Alla fine degli anni cinquanta aveva avuto anche un'esperienza \"rock\" con il complesso di Ghigo Agosti. Tra i suoi dischi di maggior risalto si possono annoverare \"What's New?\" del \"Gil Cuppini Quintet\", con Du\u0161ko Gojkovi\u0107, Barney Wilen, George Gruntz e Karl Theodor Geier e la 'Jazz Suite for Bigband' \"A New Day\", album pubblicato nel 1980 dalla Red Records.\n\u00c8 deceduto a 72 anni di et\u00e0 per i postumi di un intervento chirurgico ed \u00e8 stato sepolto nel cimitero di San Lazzaro, presso Sarzana."}
{"id": "3549652", "revid": "767487", "url": "https://it.wikipedia.org/wiki?curid=3549652", "title": "Pukanec", "text": "Pukanec (in ungherese \"Bakab\u00e1nya\", in tedesco \"Pukantz\") \u00e8 un comune della Slovacchia facente parte del distretto di Levice, nella regione di Nitra."}
{"id": "3549653", "revid": "88740", "url": "https://it.wikipedia.org/wiki?curid=3549653", "title": "James McDonald", "text": "\u00c8 stato professore di Meteorologia all'Universit\u00e0 di Tucson. McDonald \u00e8 conosciuto anche per la sua attivit\u00e0 nel campo dell'ufologia.\nBiografia.\nMc Donald \u00e8 nato e cresciuto a Duluth, in Minnesota. Durante la seconda guerra mondiale ha prestato servizio militare nell'United States Navy. McDonald ha conseguito il bachelor of arts in Chimica all'Universit\u00e0 di Omaha, la laurea in Fisica al Massachusetts Institute of Technology e il Ph.D. in fisica alla Iowa State University. Si \u00e8 sposato con Betsy Hunt, da cui ha avuto sei figli.\nCompiuti gli studi, ha prestato servizio per un anno all'Universit\u00e0 di Chicago. Nel 1954 divent\u00f2 assistente di meteorologia all'Universit\u00e0 dell'Arizona e nel 1957 fu nominato professore di meteorologia. In seguito divenne nella stessa Universit\u00e0 direttore dell'Istituto di Fisica dell'Atmosfera, ma rassegn\u00f2 le dimissioni dopo un anno perch\u00e9 preferiva insegnare e occuparsi di ricerca piuttosto che avere le incombenze di dirigere il dipartimento. La sua specialit\u00e0 era costituita dalla formazione e fisica delle nubi, ma la sua naturale curiosit\u00e0 lo spingeva ad occuparsi di molti altri campi della scienza. Egli pubblic\u00f2 molti articoli di meteorologia su riviste scientifiche e contribu\u00ec alla scrittura di diversi libri di testo riguardanti la materia. McDonald fu chiamato a far parte del Comitato per le risorse idriche e del Comitato per i cambiamenti del clima. Entr\u00f2 a far parte dell'American Meteorological Society, dell'American Association for the Advancement of the Sciences e dell'American Geophysical Society. Come fisico dell'atmosfera, McDonald si schier\u00f2 contro lo sviluppo dei trasporti aerei supersonici, perch\u00e9 temeva che potessero provocare danni allo strato di ozono dell'atmosfera.\nDalla met\u00e0 degli anni sessanta cominci\u00f2 ad interessarsi intensamente di ufologia e cerc\u00f2 di promuovere l'interesse della comunit\u00e0 scientifica verso la materia. Egli considerava seriamente l'ipotesi extraterrestre e si scontr\u00f2 con vari scettici, tra cui Donald Menzel e Philip J. Klass. Klass attacc\u00f2 violentemente McDonald accusandolo di spendere per ricerche personali sugli UFO un finanziamento che aveva ricevuto dall'Office of Naval Research per condurre studi su alcuni tipi di nubi che potevano spiegare alcuni avvistamenti di UFO; per chiudere la controversia, l'Office of Naval Research decise di interrompere il finanziamento.\nLa sua posizione in campo ufologico e il suo carattere lo condussero gradualmente ad un isolamento in ambito professionale che ebbe riflessi negativi anche sul suo matrimonio e lo port\u00f2 ad ammalarsi di depressione. Nell'aprile del 1971 tent\u00f2 il suicidio sparandosi un colpo di pistola alla testa, ma venne salvato rimanendo per\u00f2 cieco. Nelle settimane successive riusc\u00ec a recuperare parzialmente la vista, ma nel mese di giugno dello stesso anno una famiglia di passaggio vicino Tucson scopr\u00ec presso il ponte del Ca\u00f1on de Oro un cadavere che venne identificato per quello di McDonald. Accanto al corpo vennero ritrovate una rivoltella calibro 38 e una lettera contenente propositi di suicidio.\nAttivit\u00e0 in ufologia.\nMcDonald vide per la prima volta un UFO nel 1954, mentre viaggiava in auto nel deserto dell'Arizona; questo fatto accese in lui l'interesse per la materia. Verso la fine degli anni cinquanta entr\u00f2 a far parte del NICAP e cominci\u00f2 ad interessarsi di avvistamenti segnalati in Arizona. Grazie alla sua specializzazione in meteorologia, era in grado di esaminare i rapporti sugli UFO in maniera pi\u00f9 approfondita di altri scienziati e di fornire spiegazioni per casi precedentemente non spiegati.\nAll'inizio del 1966 egli si rec\u00f2 alla base USAF di Dayton per raccogliere rapporti di osservazioni di UFO che potevano rivestire un interesse meteorologico. Nel mese di ottobre dello stesso anno tenne il suo primo discorso pubblico sugli UFO, nel corso di un'assemblea dell\"'American Meteorological Society\". McDonald disse che a suo parere la maggior parte degli UFO potevano diventare IFO (oggetti identificati) e secondo la sua stima si poteva parlare di casi sconosciuti solo per l'1% dei casi. Egli afferm\u00f2 che la comunit\u00e0 scientifica avrebbe dovuto studiare questi casi sconosciuti e critic\u00f2 l'USAF per il modo superficiale con cui trattava i casi ufologici.\nNel 1967 McDonald si rec\u00f2 alla base aerea di Wright Patterson per prendere visione degli archivi del Progetto Blue Book e si convinse che l'USAF stava trascurando l'evidenza sugli UFO. Nello stesso anno egli critic\u00f2 in una conferenza stampa l'operato della Commissione Robertson e accus\u00f2 l'astronomo Josef Allen Hynek di non avere avvisato la comunit\u00e0 scientifica che il Progetto Blue Book, di cui era consulente, stava trascurando alcuni dei pi\u00f9 anomali rapporti di avvistamenti UFO. Hynek rispose che se lo avesse fatto sarebbe stato escluso dalla Commissione, in cui era l'unico scienziato; questo fatto caus\u00f2 tra i due uomini una frattura che non si sarebbe pi\u00f9 sanata.\nAlla fine degli anni sessanta, McDonald cerc\u00f2 di convincere giornalisti, politici e scienziati che il problema degli UFO era una delle questioni pi\u00f9 importanti che la scienza doveva affrontare e per raggiungere il suo scopo scrisse parecchi articoli e tenne decine di conferenze. Egli cerc\u00f2 di sensibilizzare sull'argomento anche l'ONU, a cui invi\u00f2 una relazione sugli UFO, e il Congresso degli Stati Uniti d'America, davanti a cui tenne un discorso nel 1968.\nNel 1969 egli scrisse una critica dettagliata contro le conclusioni della Commissione Condon. Nello stesso anno fu relatore ad un simposio sugli UFO organizzato dall\"'American Association for the Advancement of Science\".\nMcDonald riteneva che l'ipotesi extraterrestre fosse la meno insoddisfacente per interpretare i casi non spiegati di UFO. Egli vedeva tale idea non come un fatto assodato, ma come un'ipotesi di lavoro, tuttavia egli non riusc\u00ec a convincere il mondo scientifico: come ha ricordato l'astronomo Carl Sagan, \"dove McDonald vedeva alieni, altri scienziati vedevano spiegazioni molto pi\u00f9 prosaiche."}
{"id": "3549654", "revid": "640277", "url": "https://it.wikipedia.org/wiki?curid=3549654", "title": "HD 10180 c", "text": "HD 10180 c \u00e8 un pianeta extrasolare che orbita intorno alla stella di tipo solare HD 10180 distante circa 128 anni luce dalla Terra, nella costellazione dell'Idra Maschio.\nScoperta.\nHD 10180 c fu scoperto il 24 agosto 2010 da un gruppo di ricerca, guidato da Christophe Lovis, dell'universit\u00e0 di Ginevra. Il gruppo individu\u00f2 HD 10180 c, ipotizzando che facesse parte di un sistema planetario di sette pianeti, assicurandone la presenza di cinque di questi. I pianeti sono stati rilevati utilizzando lo spettrografo HARPS, in collaborazione con il telescopio di 3,6 metri dell'ESO presso l'osservatorio di La Silla in Cile, utilizzando la spettroscopia Doppler.\nParametri orbitali.\nHD 10180 c \u00e8 un pianeta extrasolare gigante gassoso avente una massa pari a circa tredici volte quella terrestre, cio\u00e8 pari a quattro centesimi della massa gioviana: si tratta quindi di un pianeta gioviano avente pi\u00f9 o meno la massa di Nettuno. Al momento sapere dati quali periastro ed afastro, raggio e magnitudini, non \u00e8 possibile poich\u00e9 una massa minima planetaria pu\u00f2 essere attualmente ottenuta e l'inclinazione dei pianeti non \u00e8 nota. Il pianeta dista circa dieci milioni di chilometri dalla stella, e percorre l'orbita intorno all'astro madre in circa cinque giorni e diciotto ore. Il pianeta mostra anche una certa risonanza orbitale con HD 10180 b (1:5) e HD 10180 d (1:3)."}
{"id": "3549655", "revid": "41594028", "url": "https://it.wikipedia.org/wiki?curid=3549655", "title": "Organizzazione Idrografica Internazionale", "text": ""}
{"id": "3549656", "revid": "41594030", "url": "https://it.wikipedia.org/wiki?curid=3549656", "title": "Idrografico", "text": ""}
{"id": "3549657", "revid": "399", "url": "https://it.wikipedia.org/wiki?curid=3549657", "title": "James E. McDonald", "text": ""}
{"id": "3549659", "revid": "399", "url": "https://it.wikipedia.org/wiki?curid=3549659", "title": "Edwin H. Land", "text": ""}
{"id": "3549662", "revid": "399", "url": "https://it.wikipedia.org/wiki?curid=3549662", "title": "Cecil M. Hepworth", "text": ""}
{"id": "3549664", "revid": "399", "url": "https://it.wikipedia.org/wiki?curid=3549664", "title": "Sirhan B. Sirhan", "text": ""}
{"id": "3549666", "revid": "74801", "url": "https://it.wikipedia.org/wiki?curid=3549666", "title": "Rybn\u00edk (Nitra)", "text": "Rybn\u00edk (in ungherese \"Garamsz\u0151l\u0151s\") \u00e8 un comune della Slovacchia facente parte del distretto di Levice, nella regione di Nitra.\nHa dato i natali a Benedikt S\u0151l\u0151\u0161i (1609-1656), gesuita che compil\u00f2 \"Cantus catholici\", la prima raccolta di canti cattolici in slovacco."}
{"id": "3549670", "revid": "399", "url": "https://it.wikipedia.org/wiki?curid=3549670", "title": "Robert A. Monroe", "text": ""}
{"id": "3549671", "revid": "767487", "url": "https://it.wikipedia.org/wiki?curid=3549671", "title": "Santovka", "text": "Santovka (in ungherese \"Sz\u00e1nt\u00f3\") \u00e8 un comune della Slovacchia facente parte del distretto di Levice, nella regione di Nitra."}
{"id": "3549672", "revid": "399", "url": "https://it.wikipedia.org/wiki?curid=3549672", "title": "Paul J. Smith", "text": ""}
{"id": "3549673", "revid": "287204", "url": "https://it.wikipedia.org/wiki?curid=3549673", "title": "Paul Smith", "text": ""}
{"id": "3549674", "revid": "767487", "url": "https://it.wikipedia.org/wiki?curid=3549674", "title": "Sazdice", "text": "Sazdice (in ungherese \"Sz\u00e1zd\") \u00e8 un comune della Slovacchia facente parte del distretto di Levice, nella regione di Nitra."}
{"id": "3549677", "revid": "767487", "url": "https://it.wikipedia.org/wiki?curid=3549677", "title": "Sikenica", "text": "Sikenica (in ungherese \"Peszektergenye\") \u00e8 un comune della Slovacchia facente parte del distretto di Levice, nella regione di Nitra."}
{"id": "3549680", "revid": "1305772", "url": "https://it.wikipedia.org/wiki?curid=3549680", "title": "Germi", "text": ""}
{"id": "3549682", "revid": "767487", "url": "https://it.wikipedia.org/wiki?curid=3549682", "title": "Slatina (Slovacchia)", "text": "Slatina (in ungherese \"Szalatnya\") \u00e8 un comune della Slovacchia facente parte del distretto di Levice, nella regione di Nitra."}
{"id": "3549683", "revid": "767487", "url": "https://it.wikipedia.org/wiki?curid=3549683", "title": "Un uomo d'affari (film 1924)", "text": "Un uomo d'affari (\"True as Steel\") \u00e8 un film muto del 1924 diretto da Rupert Hughes.\nTrama.\nEva Boutelle \u00e8 una donna che lavora. Suo marito Harry si assenta da casa e lei inizia una relazione con Frank Parry, un collega, bench\u00e9 anche lui sia sposato.\nProduzione.\nIl film fu prodotto dalla Goldwyn Pictures Corporation.\nDistribuzione.\nDistribuito dalla Metro-Goldwyn Pictures Corporation, il film usc\u00ec nelle sale cinematografiche statunitensi il 20 aprile 1924. In Italia, distribuito dalla Metro, usc\u00ec nel 1925 con il visto di censura 20802 e il titolo \"Un uomo d'affari\"."}
{"id": "3549686", "revid": "767487", "url": "https://it.wikipedia.org/wiki?curid=3549686", "title": "Star\u00fd Hr\u00e1dok", "text": "Star\u00fd Hr\u00e1dok (in ungherese \"Kis\u00f3v\u00e1r\") \u00e8 un comune della Slovacchia facente parte del distretto di Levice, nella regione di Nitra."}
{"id": "3549687", "revid": "287204", "url": "https://it.wikipedia.org/wiki?curid=3549687", "title": "Stary Hradok", "text": ""}
{"id": "3549688", "revid": "88221", "url": "https://it.wikipedia.org/wiki?curid=3549688", "title": "Zantac", "text": ""}
{"id": "3549692", "revid": "110157", "url": "https://it.wikipedia.org/wiki?curid=3549692", "title": "Star\u00fd Tekov", "text": "Star\u00fd Tekov (in ungherese \"\u00d3bars\", in tedesco \"Bersenberg\" o \"Altbarsch\") \u00e8 un comune della Slovacchia facente parte del distretto di Levice, nella regione di Nitra."}
{"id": "3549693", "revid": "287204", "url": "https://it.wikipedia.org/wiki?curid=3549693", "title": "Stary Tekov", "text": ""}
{"id": "3549695", "revid": "41594426", "url": "https://it.wikipedia.org/wiki?curid=3549695", "title": "Pensiero anancastico", "text": ""}
{"id": "3549696", "revid": "41594427", "url": "https://it.wikipedia.org/wiki?curid=3549696", "title": "Anancasmo", "text": ""}
{"id": "3549698", "revid": "729019", "url": "https://it.wikipedia.org/wiki?curid=3549698", "title": "Serena Cruz", "text": "Antefatto.\nAlla nascita Serena venne abbandonata e poi affidata ad un orfanotrofio di Manila. Il 7 gennaio 1988 Francesco Giubergia, ferroviere di Racconigi, presentatosi all'ambasciata italiana a Manila, consegn\u00f2 alcuni documenti con i quali riconosceva la paternit\u00e0 su Serena e la iscrisse nel proprio passaporto. Il 13 successivo rientr\u00f2 a Racconigi con la bambina.\nNon essendo stata avviata alcuna pratica di adozione, procedimento ritenuto superfluo dal Giubergia, convinto di essere gi\u00e0 il padre di Serena, il 23 dello stesso mese la Procura del Tribunale dei minori guidata dal magistrato Graziana Calcagno convoc\u00f2 i Giubergia. In seguito venne richiesto al Giubergia di sottoporsi all'esame del sangue, per verificare la fondatezza della asserita paternit\u00e0. Nel giorno stabilito egli non si present\u00f2; in seguito i suoi difensori eccepirono l'incompetenza del tribunale a chiedere tale prova, essendo la piccola stata riconosciuta come figlia da ambo i coniugi. Il tribunale respinse l'eccezione, ma il Giubergia non si present\u00f2 ugualmente. Il 27 ottobre 1988 il pubblico ministero del tribunale dei minori chiese l'inserimento di Serena in una famiglia affidataria. Il 7 novembre il tribunale accolse la richiesta. Il 17 novembre ai Giubergia, convocati in tribunale, si comunic\u00f2 che Serena non poteva restare presso di loro. Il 31 gennaio 1989 la Corte di Appello di Torino conferm\u00f2 tale deliberazione, pur riconoscendo le possibili conseguenze .\nIl successivo 17 marzo Serena venne affidata alle assistenti sociali di una comunit\u00e0-alloggio. I ricorsi successivamente sporti dai Giubergia vennero respinti e Serena scomparve, per essere adottata dalla famiglia Nigro.\nReazioni.\nQuando i Giubergia cominciarono a dubitare che Serena sarebbe rimasta con loro, interessarono la stampa del proprio caso, che ebbe immediatamente risonanza enorme. A Racconigi il 7 marzo 1989 tutti gli esercizi commerciali restarono chiusi, la statale venne bloccata e si costituirono comitati \"pro Serena Cruz\" in vari comuni italiani. Non essendo ancora tutelata la privacy, l'immagine di Serena divenne nota in tutta Italia, che si spacc\u00f2 letteralmente in due:\nLa vicenda provoc\u00f2 reazioni fino ai pi\u00f9 alti livelli istituzionali: dal presidente della repubblica Francesco Cossiga al Guardasigilli Giuliano Vassalli; dal ministro degli Affari Sociali Rosa Russo Jervolino al presidente della Camera Nilde Iotti. Si ipotizz\u00f2 anche l'emanazione di un decreto-legge \"ad personam\"; intervenne persino il governo filippino a reclamare la piccola che, stante la decisione del tribunale, si trovava in Italia irregolarmente. A questa vicenda Natalia Ginzburg dedic\u00f2 il suo ultimo scritto. Altre personalit\u00e0 che si interessarono del caso furono Norberto Bobbio, Stefano Rodot\u00e0 e Vittorino Andreoli.\nConseguenze.\nIl caso fu l'occasione per ridiscutere:\nEpilogo.\nAl compimento della maggiore et\u00e0 Serena Cruz (alla quale, dopo la riadozione, era stato cambiato nome), essendo venuta a conoscenza della propria travagliatissima vicenda, ha deciso di tornare a vivere presso i Giubergia ."}
{"id": "3549699", "revid": "287204", "url": "https://it.wikipedia.org/wiki?curid=3549699", "title": "Rasys Enwog Nos Galan", "text": "La Rasys Enwog Nos Galan \u00e8 una corsa non competitiva di 5 km che si tiene il 31 dicembre di ogni anno a Mountain Ash, nella Cynon Valley, Galles meridionale.\nLa marcia celebra la vita del podista gallese Guto Nyth Br\u00e2n. Ideata nel 1958 dall'atleta locale Bernard Baldwin, segue il percorso della prima corsa competitiva effettuata da Bran.\nSeguita televisivamente dalla BBC, la marcia \u00e8 parte integrante delle tradizionali celebrazioni per l'arrivo dell'anno nuovo; nel 1973 fu fermata per le obiezioni della polizia di Glamorgan, che riteneva causasse troppi disagi al traffico, ma nel 1984 la corsa ripart\u00ec con un'edizione ridotta a 1 miglio e a cui presero parte solo 14 persone.\nFra i partecipanti ogni anno viene invitata una celebrit\u00e0, tipicamente uno sportivo locale, che ha il ruolo del \"mystery runner\": dopo la Messa a Llanwynno questi depone una corona sulla tomba di Guto Nyth Bran. Dopodich\u00e9 viene accesa una torcia, che viene portata a Mountain Ash, dove ha luogo la corsa vera e propria: due giri di un circuito all'interno del centro storico. La corsa era inizialmente programmata per terminare a mezzanotte, ma \u00e8 stata negli anni poi anticipata alle 21:00 per motivi di intrattenimento familiare."}
{"id": "3549703", "revid": "110157", "url": "https://it.wikipedia.org/wiki?curid=3549703", "title": "\u0160alov", "text": "\u0160alov (in ungherese \"Garamsall\u00f3\") \u00e8 un comune della Slovacchia facente parte del distretto di Levice, nella regione di Nitra."}
{"id": "3549704", "revid": "287204", "url": "https://it.wikipedia.org/wiki?curid=3549704", "title": "Salov", "text": ""}
{"id": "3549705", "revid": "2206963", "url": "https://it.wikipedia.org/wiki?curid=3549705", "title": "Duomo di Fulda", "text": "Il duomo del Santissimo Salvatore (in tedesco: \"Dom Sankt Salvator\") \u00e8 la cattedrale della diocesi di Fulda, nella citt\u00e0 omonima, nel \"land\" dell'Assia in Germania. \u00c8 il santuario principale e il luogo di sepoltura di san Bonifacio.\nStoria e descrizione.\nIl monastero benedettino di Fulda venne fondato nel 744 da santo Sturmio, discepolo di san Bonifacio. Tra il 790 e l'819 la comunit\u00e0 ricostru\u00ec il monastero principale per accogliere le spoglie di San Bonifacio, considerato l'\"Apostolo della Germania\". Il progetto si basava sul modello di costruzione dell'Antica basilica di San Pietro in Vaticano, risalente al IV secolo (oggi demolita). Vennero usate parti della chiesa precedente, come il transetto e la cripta.\nLa chiesa venne rifatta in stile barocco fra il 1704 e il 1712 ad opera delll'architetto Johann Dientzenhofer, che concep\u00ec un edificio a tre navate con cupola centrale e facciata affiancata da due torri gemelle. L'interno \u00e8 decorato con stucchi, statue e altari barocchi, opere del ticinese Giovanni Battista Artari.\nIl 5 ottobre 1752, con la bolla \"In Apostolicae dignitatis\" di papa Benedetto XIV, venne eretta la diocesi di Fulda e il principe-abate ottenne il titolo tradizionale di principe vescovo. Originariamente la diocesi era immediatamente soggetta alla Santa Sede. I principi-vescovi governarono Fulda e i suoi possedimenti nella regione sin quando il vescovato non venne dissolto dalla dominazione napoleonica, nel 1803."}
{"id": "3549707", "revid": "80030", "url": "https://it.wikipedia.org/wiki?curid=3549707", "title": "Cattedrale di Fulda", "text": ""}
{"id": "3549714", "revid": "71433", "url": "https://it.wikipedia.org/wiki?curid=3549714", "title": "Smokehouse Productions", "text": ""}
{"id": "3549715", "revid": "767487", "url": "https://it.wikipedia.org/wiki?curid=3549715", "title": "\u0160arovce", "text": "\u0160arovce (in ungherese \"S\u00e1r\u00f3\") \u00e8 un comune della Slovacchia facente parte del distretto di Levice, nella regione di Nitra."}
{"id": "3549716", "revid": "287204", "url": "https://it.wikipedia.org/wiki?curid=3549716", "title": "Sarovce", "text": ""}
{"id": "3549720", "revid": "729019", "url": "https://it.wikipedia.org/wiki?curid=3549720", "title": "Claude de Chastellux", "text": "Biografia.\nFiglio unico di Guillaume de Beauvoir, ciambellano di Filippo di Nevers, e di Jeanne de Saint-V\u00e9rain, intraprese sulle orme del padre la carriera delle armi, agli ordini dello zio materno Jean de Saint-V\u00e9rain. Nel 1405 entr\u00f2 come coppiere al servizio di Filippo di Nevers, nel 1409 divenne ciambellano dei duchi di Borgogna.\nNel 1410 entr\u00f2 a far parte delle truppe ducali; nel 1414 era Ch\u00e2tillon-sur-Seine, poi a Bar-sur-Aube dove fece levare l'assedio posto dal balivo di Chaumont. Combattendo nelle Fiandre ottenne dal duca una gratificazione di 100 franchi e il governatorato del Nivernese.\nEra presente alla battaglia di Azincourt il 25 ottobre 1415.\nGuid\u00f2 a Parigi il 29 maggio 1418, con Guy de Bar e Jean de Villiers de L'Isle-Adam, le truppe del duca Giovanni di Borgogna, contribuendo largamente al massacro degli Armagnacchi, fedeli al Delfino Carlo.\nNominato maresciallo di Francia il 2 giugno 1418, quando fu privato del titolo Pierre de Rieux, fedele a Carlo VI, prest\u00f2 giuramento il giorno 6 seguente (riconfermato il 26 settembre), e il 26 ebbe la nomina a luogotenente e capitano generale del re per la Normandia.\nCommissario generale delle finanze in Linguadoca il 7 febbraio 1419, fu inviato in Guienna in giugno, poco prima di essere nominato, in agosto, luogotenente e capitano generale del re. Era presente il 10 settembre all'incontro di Montereau in cui fu assassinato il duca Giovanni, ed ebbe l'incarico di scortarne il feretro da Auxerre ad Avallon.\nRappresent\u00f2 il duca di Borgogna al matrimonio, tenutosi a Troyes, fra Caterina di Valois ed Enrico V d'Inghilterra, il 2 giugno 1420.\nIl re d'Inghilterra, che non lo apprezzava molto, lo priv\u00f2 il 22 febbraio 1422 della carica di maresciallo. Nel 1423 fu tra gli artefici della battaglia di Cravant, che vide prevalere lo schieramento anglo-borgognone contro quello franco-scozzese; per aver conservato la citt\u00e0 di Cravant al Capitolo della cattedrale di Auxerre, da cui dipendeva, ebbe la nomina a canonico con relative prebende, trasmissibile ai discendenti, e il condono dalle ammende ancora pendenti, tra cui una di 25 lire per aver malmenato la badessa del convento delle Bernardine, a poca distanza da Auxerre.\nCome ricompensa il re d'Inghilterra gli fece dono della signoria di Jargeau, e di altri possedimenti, tra il 1424 e il 1429. A nome del duca di Borgogna, prese parte nel novembre 1432 al convegno tenutosi ad Auxerre, auspice il Papa rappresentato dal cardinale Niccol\u00f2 Albergati, in preparazione del trattato di pace del 1435 che pose fine alla guerra civile.\nNominato governatore e capitano di Avallon il 7 giugno 1440, divenne governatore ed amministratore delle terre e delle baronie del conte di Nevers il 27 febbraio 1445. Fece testamento il 19 gennaio 1453 e mor\u00ec il 12 marzo seguente. Fu sepolto nella cattedrale di Auxerre; la sua tomba, distrutta durante le guerre di religione, fu ricostruita nel XVII secolo.\nMatrimoni e discendenza.\nClaude de Chastellux si spos\u00f2 tre volte:\nEbbe inoltre un figlio naturale, Jacques, scudiero di Carlo I di Nevers tra il 1437 e il 1453."}
{"id": "3549721", "revid": "767487", "url": "https://it.wikipedia.org/wiki?curid=3549721", "title": "Tehla", "text": "Tehla (in ungherese \"T\u00f6h\u00f6l\") \u00e8 un comune della Slovacchia facente parte del distretto di Levice, nella regione di Nitra."}
{"id": "3549722", "revid": "1573940", "url": "https://it.wikipedia.org/wiki?curid=3549722", "title": "Erasinus", "text": "Erasinus \u00e8 un genere di ragni appartenente alla famiglia Salticidae.\nCaratteristiche.\nTutti gli esemplari analizzati delle tre specie sono di sesso maschile. L'aracnologo Simon stim\u00f2 questo genere molto simile a Viciria .\nAnalizzando la forma del pedipalpo maschile di \"E. gracilis\" si nota la precisa corrispondenza con quello del genere Epeus , che venne staccato da Viciria nel 1984.\nDistribuzione.\nLe tre specie oggi note di questo genere sono state rinvenute in Indonesia e sono tutti endemismi: uno di Sumatra, uno di Giava e uno del Borneo.\nTassonomia.\nA dicembre 2010, si compone di tre specie:"}
{"id": "3549725", "revid": "767487", "url": "https://it.wikipedia.org/wiki?curid=3549725", "title": "Mountain Ash", "text": "Mountain Ash \u00e8 una comunit\u00e0 del Galles di abitanti nel distretto di contea di Rhondda Cynon Taf, sul fiume Cynon.\nStoria.\nDiversamente da altri villaggi nelle valli del Galles del Sud \u00e8 sempre stato un luogo tranquillo, disturbato solo nel 1818 dalla costruzione del canale di Aberdare. And\u00f2 in disuso all'inizio del XX secolo, quando venne rimpiazzato dalla New Cardiff Road nel 1933.\nLa popolazione del villaggio era di 1.614 persone nel 1841, cresciute a 11.463 nel 1871 con l'apertura di miniere di carbone. Il censimento del 1851 mostra la costruzione di Duffryn Street e Navigation Street. Nel 1859 Mountain Ash ospitava dodici locande, fra cui le pi\u00f9 antiche erano Bruce Arms, Junction Inn ed il New Inn.\nL'attivit\u00e0 estrattiva inizia a declinare in questa localit\u00e0 dopo la prima guerra mondiale, ma, per contrastare l'effetto di questo declino, dopo la seconda guerra mondiale vengono localizzate qui diverse fabbriche, che per\u00f2 hanno poi a loro volta chiuso sul finire del secolo."}
{"id": "3549731", "revid": "339392", "url": "https://it.wikipedia.org/wiki?curid=3549731", "title": "Rhondda Cynon Taf", "text": ""}
{"id": "3549738", "revid": "1573940", "url": "https://it.wikipedia.org/wiki?curid=3549738", "title": "Poessa", "text": "Poessa \u00e8 un genere di ragni appartenente alla famiglia Salticidae.\nDistribuzione.\nL'unica specie oggi nota di questo genere \u00e8 stata rinvenuta nel Madagascar.\nTassonomia.\nA dicembre 2010, si compone di una specie:"}
{"id": "3549744", "revid": "254059", "url": "https://it.wikipedia.org/wiki?curid=3549744", "title": "Adorazione del Bambino (Correggio)", "text": "L'Adorazione del Bambino \u00e8 un dipinto a olio su tela (81x67 cm) di Correggio, databile al 1526 circa e conservato nella Galleria degli Uffizi di Firenze.\nStoria.\nIl valore dell'opera fu compreso gi\u00e0 nel Cinquecento quando venne donata dal Duca di Mantova Francesco I Gonzaga a Cosimo II de' Medici, nel 1617. I Medici infatti vollero esporla nella Tribuna degli Uffizi (6 novembre dello stesso anno), il luogo pi\u00f9 prestigioso della Galleria granducale dove si ammiravano i pi\u00f9 stimati dipinti. \nNon si conosce niente della sua provenienza pi\u00f9 antica, n\u00e9 della committenza relativa a questo quadretto chiaramente destinato alla devozione privata. Un'ipotesi, non sostenuta da alcun avallo documentario, vorrebbe tuttavia identificare quest'opera con quella ricordata da Vasari a Reggio Emilia e portata da Genova da Luigi Pallavicino.\nAgli Uffizi l'opera suscit\u00f2 l'ammirazione del pittore Johann Zoffany che ne produsse una copia; ne esiste anche una miniata di Giovan Battista Stefaneschi.\nLa datazione si basa su dati stilistici: il Bottari sugger\u00ec il 1524-1526, mettendola in relazione con le opere della cappella del Bono, quali la \"Deposizione\" o il \"Martirio dei quattro santi\". Condivide inoltre con la \"Madonna della Cesta\" e il \"Matrimonio mistico di santa Caterina d'Alessandria\" del Louvre uno spiccato tono di intimismo.\nDescrizione e stile.\nQuesta piccola opera, che rappresenta un soggetto semplicissimo quale l\"'Adorazione del Bambino\" da parte della Vergine, permette di verificare la capacit\u00e0 del Correggio di rinnovare la tradizione iconografica puntando sullo studio e sulla rappresentazione dei \"moti dell'animo\". \u00c8 infatti il gesto naturalissimo della Vergine con le mani dolcemente dischiuse e l'espressione rapita in contemplazione del piccolo Bambino a rendere tanto fresca e deliziosa questa immagine. L'intimo rapporto tra madre e figlio \u00e8 valorizzato anche dall'idea di poggiare il neonato su un lembo del mantello.\nSono stati rilevati alcuni possibili significati simbolici relativi alla pianta di fico visibile sulla destra o alla stoffa bianca su cui poggia il Bambino: motivo che potrebbe essere interpretato in termini eucaristici. Pi\u00f9 esplicite, tuttavia, sebbene ancora minimizzate, sono le allusioni alla fuga in Egitto per mezzo della sella visibile in primo piano e della palma ondeggiante sullo sfondo. Lo stesso vale per il fico che cresce dalle rovine, e che serve a ricordare come il sacrificio di Cristo abbia redento la prima disobbedienza di Adamo. Le rovine antiche invase dall'erba alludono alla fine del paganesimo.\nLa scena \u00e8 inondata da una luce dorata che sullo sfondo compone un luminoso tramonto o, pi\u00f9 verosimilmente, un'alba."}
{"id": "3549746", "revid": "155634", "url": "https://it.wikipedia.org/wiki?curid=3549746", "title": "Torneo di Wimbledon 2011 - Qualificazioni singolare maschile", "text": "Le qualificazioni del singolare maschile del Torneo di Wimbledon 2011 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "3549747", "revid": "176990", "url": "https://it.wikipedia.org/wiki?curid=3549747", "title": "Achinos", "text": "Achinos () \u00e8 un ex comune della Grecia nella periferia della Macedonia Centrale (unit\u00e0 periferica di Serres) con 3.008 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Visaltia."}
{"id": "3549748", "revid": "36426", "url": "https://it.wikipedia.org/wiki?curid=3549748", "title": "Martirio dei santi Placido, Flavia, Eutichio e Vittorino", "text": ""}
{"id": "3549750", "revid": "36426", "url": "https://it.wikipedia.org/wiki?curid=3549750", "title": "Martirio dei quattro santi", "text": ""}
{"id": "3549754", "revid": "36426", "url": "https://it.wikipedia.org/wiki?curid=3549754", "title": "Riposo dalla fuga in Egitto con san Francesco", "text": ""}
{"id": "3549755", "revid": "1305772", "url": "https://it.wikipedia.org/wiki?curid=3549755", "title": "Kalasatama", "text": ""}
{"id": "3549756", "revid": "36426", "url": "https://it.wikipedia.org/wiki?curid=3549756", "title": "Riposo durante la fuga in Egitto con san Francesco", "text": ""}
{"id": "3549757", "revid": "1442080", "url": "https://it.wikipedia.org/wiki?curid=3549757", "title": "Torneo di Wimbledon 2011 - Qualificazioni singolare femminile", "text": "Le qualificazioni del singolare femminile del Torneo di Wimbledon 2011 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "3549758", "revid": "125971024", "url": "https://it.wikipedia.org/wiki?curid=3549758", "title": "Cartoon Network (Italia)", "text": "Cartoon Network \u00e8 un canale televisivo italiano per bambini e ragazzi, nato il 31 luglio 1996.\nEdito da Turner Broadcasting System Italia, il canale ha le sue origini in seguito al lancio di massa del feed paneuropeo di Cartoon Network nel settembre 1993.\nGli speaker ufficiali di Cartoon Network sono i doppiatori Lorenzo Scattorin dal 2013 e Gianluca Iacono dal 2016.\nStoria.\nAnni '90.\nDopo il lancio del feed paneuropeo Cartoon Network Europe, distribuito dal Regno Unito, il 17 settembre 1993, la rete distribuiva le proprie tracce audio in 34 Paesi europei, tra cui l'Italia, entro fine 1994. Il canale, raggiungibile via satellite, includeva 14 ore di programmazione in lingua originale di serie animate per bambini e altre 10 ore destinate ai lungometraggi.\nIl 30 giugno 1996, Cartoon Network viene presentato per la prima volta come programma contenitore di TMC 2, condotto da Emanuela Panatta e Beppe Rispoli. Il blocco \u00e8 andato in onda ufficialmente dal giorno dopo, trasmettendo tutte le sere dalle 19.45 alle 20.45 con una programmazione composta prevalentemente dagli archivi Hanna-Barbera e talvolta da quelli Warner Bros. Television e Metro-Goldwyn-Mayer. I programmi sono stati trasmessi anche su Telemontecarlo la mattina, mentre la domenica andava in onda nel pomeriggio con un appuntamento speciale. Durante la trasmissione, il blocco aveva una media del 4,00 - 4,50% di share la mattina e del 6,00% la sera, con circa 200-300 telespettatori complessivi.\nIl 31 luglio 1996, la Turner Broadcasting System Italia, seguita dal direttore responsabile Luca Simoni, presenta il canale all'interno dei bouquet a pagamento di TELE+ Digitale e Stream TV, trasmettendo inizialmente 14 ore al giorno in lingua originale. A partire dal 1998, Cartoon Network ha iniziato a presentare piccola parte della programmazione in italiano, includendo i Cartoon Cartoons. Successivamente sono state aumentate le ore di trasmissione giornaliere, dedicando pi\u00f9 spazio alle serie doppiate.\nAnni 2000.\nNell'aprile 2000 viene aperto il sito italiano ufficiale di Cartoon Network. In estate, il vicepresidente esecutivo Jaime Ondarza diventa il nuovo direttore marketing e New Media Development della Turner Broadcasting System Italia, con lo scopo di seguire la start-up italiana delle attivit\u00e1 di marketing, commerciali e di comunicazione di Cartoon Network.\nIn seguito al passaggio da Telemontecarlo a LA7, Il blocco di Cartoon Network \u00e8 stato riproposto dal febbraio 2002 al 2004 col nome \"Cartoon Network Week-end\" e in seguito \"Cartoon CARTOON\", condotto solo da Panatta. In quel periodo, il canale \u00e8 stato reso disponibile anche con Turbo Web nel pacchetto Tin.it Family di Virgilio.\nIl 31 luglio 2003, in seguito alla fusione tra TELE+ e Stream TV il canale approda su Sky Italia. Il canale ha contribuito, insieme a Boomerang, alla diffusione e al successo di Sky rappresentando uno dei contenuti pi\u00f9 apprezzati dagli spettatori della piattaforma, insieme a CNN.\nNel 2004, Turner Broadcasting System ha partecipato con Wind al lancio dell'i-mode in Italia, chiudendo un accordo, il primo al mondo, per la distribuzione di Cartoon Network su mobile TV.\nNel febbraio 2006, Medita e Neo Network, partner del canale per la gestione dei servizi multimediali e web, hanno collaborato all'ideazione della community Cartoon Network Gang. Accessibile dal sito ufficiale di Cartoon Network, la community dava la possibilit\u00e0 di accedere al palinsesto, elencato da Medita, e ad un megazine online fornito da Neo Network.\nL'11 settembre 2006, su modello di quanto accaduto per alcune versioni estere del canale, Cartoon Network ha cambiato logo, sperimentando inoltre una grafica 3D per i promo.\nDall'8 dicembre 2008, il canale \u00e8 stato disponibile anche su Mediaset Premium, all'interno del pacchetto Premium Fantasy.\nAnni 2010.\nIl 29 novembre 2010 Cartoon Network ha cambiato logo e grafiche, uniformandosi cos\u00ec alla versione americana.\nDal 4 al 12 febbraio 2017, Cartoon Network +1 si \u00e8 trasformato in Cartoon Network Lego\u00ae Days, uno spazio interamente dedicato alle serie e ai film TV targati Lego. Tale iniziativa si \u00e8 ripetuta dal 27 ottobre al 4 novembre 2018 e dal 18 al 27 ottobre 2019.\nIl 1\u00ba giugno 2018 Cartoon Network viene eliminato da Mediaset Premium.\nAnni 2020.\nDal 1\u00ba maggio 2020 il canale \u00e8 visibile insieme a Boomerang su Now TV, in sostituzione a Disney Channel e Disney Junior.\nDal 9 settembre 2020 il canale \u00e8 visibile esclusivamente in HD sul satellite; tuttavia la versione SD del canale continua ad essere disponibile in streaming su Sky Go.\nIl 15 dicembre 2020 la versione SD del canale viene rimossa da Sky Go, cessando cos\u00ec di esistere definitivamente.\nDal 4 al 14 marzo 2021, Cartoon Network +1 ha dedicato la sua programmazione alla serie animata \"We Bare Bears - Siamo solo orsi\" e \"Siamo solo orsi - Il film\".\nIl 15 marzo dello stesso anno, Cartoon Network ha lanciato la campagna \"#ioSonoDiverso\" per celebrare la diversit\u00e0 attraverso quattro cortometraggi presentati da altrettanti testimonial: il cantautore Francesco Gabbani, la calciatrice Sara Gama, la conduttrice Andrea Delogu e lo youtuber CiccioGamer89. I corti sono stati animati dagli youtuber Sio e Fraffrog e sono stati trasmessi dal 15 marzo al 14 giugno 2021, accompagnati dai personaggi di \"Steven Universe\", \"The Powerpuff Girls\", \"Lo straordinario mondo di Gumball\", \"Adventure Time\" e \"We Bare Bears - Siamo solo orsi\". Prima della messa in onda dei corti, Cartoon Network ha rivelato l'arrivo di altre clip animate per un'altra campagna targata \"Be a Buddy not a Bully\", volta a sensibilizzare i ragazzi sul tema del bullismo, che sono stati trasmessi dal luglio 2021.\nPalinsesto.\nBlocchi.\nToonami.\nIl blocco di programmazione Toonami, incentrato sugli anime e le serie animate d'azione americane, \u00e8 stato trasmesso in Italia all'interno di Cartoon Network dal 31 luglio 2003, col debutto del canale insieme alla piattaforma Sky Italia.\nAdult Swim.\nIn seguito all'apertura del sito ufficiale italiano del blocco, Cartoon Network ha annunciato l'arrivo imminente di Adult Swim, prima in rete poi in televisione, nel maggio 2009. Il sito ha pubblicato clip in italiano di \"Robot Chicken\", sponsorizzando varie serie provenienti dal blocco originale. Il sito ufficiale \u00e8 stato chiuso verso fine 2009. Jaime Ondarza, assistente di Turner Broadcasting System Italia e direttore del canale televisivo Boing, ha successivamente confermato che Cartoon Network non avrebbe mai lanciato un blocco Adult Swim in Italia a causa dei contenuti considerati \"troppo espliciti\"."}
{"id": "3549767", "revid": "1305772", "url": "https://it.wikipedia.org/wiki?curid=3549767", "title": "Zingarella", "text": ""}
{"id": "3549768", "revid": "36426", "url": "https://it.wikipedia.org/wiki?curid=3549768", "title": "Zingarella (Tiziano)", "text": ""}
{"id": "3549769", "revid": "36426", "url": "https://it.wikipedia.org/wiki?curid=3549769", "title": "Zingarella (Correggio)", "text": ""}
{"id": "3549770", "revid": "641883", "url": "https://it.wikipedia.org/wiki?curid=3549770", "title": "Verbascoside", "text": "Il verbascoside \u00e8 un fenilpropanoide e uno zucchero estere dell'acido caffeico. Pu\u00f2 essere trovato in specie dell'ordine delle Lamiale (famiglia Scrophulariaceae, come il \"Verbascum phlomoides\" ' e \"Verbascum mallophorum\". Pu\u00f2 anche essere prodotto in colture di cellule vegetali di \"Leucosceptrum sp\" (\"Lamiaceae\") e \"Syringa sp\" (\"Oleaceae\").\nI derivati della verbascoside possono essere trovati nel \"Verbascum undulatum\" in particolare nel \"Verbascum sp\".\nIl verbascoside ha un'attivit\u00e0 antimicrobica, in particolare contro lo \"Staphylococcus aureus\". Pu\u00f2 anche avere propriet\u00e0 anti-infiammatorie.\nPresenta anche un profilo genotossico sui linfociti per un coinvolgimento di PARP-1 e delle proteine p53.\n\u00c8 un inibitore della protein-chinasi C e dell'aldoso-reduttasi, possiede attivit\u00e0 immunomodulatoria ed antitumorale nonch\u00e9 ipertensiva e anti-epatossica ed anche antidolorifica nel dolore neuropatico."}
{"id": "3549771", "revid": "729019", "url": "https://it.wikipedia.org/wiki?curid=3549771", "title": "Torneo di Wimbledon 2011 - Qualificazioni doppio maschile", "text": "Le qualificazioni del doppio maschile del Torneo di Wimbledon 2011 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "3549773", "revid": "254059", "url": "https://it.wikipedia.org/wiki?curid=3549773", "title": "Giberto IV Sanvitale", "text": "Biografia.\nGiberto IV Sanvitale abbracci\u00f2 dapprima la carriera ecclesiastica e visse a Roma, dove fu cameriere segreto di Papa Paolo III. \nDopo la morte dei fratelli divenne per eredit\u00e0, il VI conte di Sala, e abbandon\u00f2 la prelatura. In occasione delle nozze con Livia da Barbiano di Belgioioso commission\u00f2 al pittore bolognese Ercole Procaccini una serie di affreschi per la Rocca di Sala. Fu molto munifico. A Sala fece costruire la chiesa di San Lorenzo e restaurare quella di Santo Stefano. A Parma per la Cappella gentilizia nella Chiesa di San Francesco del Prato, fece dipingere dal Parmigianino una Piet\u00e0.\nTra il 1564 e il 1578 fece decorare il piano nobile della Rocca di Sala Baganza con \"storie di Enea\", \"trionfo della Croce\" (nella Cappella Palatina), ritratti dei Cesari, immagini grottesche e fatiche d'Ercole (queste ultime attribuite da alcuni a Bernardino Campi, da altri a Orazio Samacchini). \nMor\u00ec a Piacenza e fu sepolto nell'oratorio di San Lorenzo di Sala Baganza, che egli stesso aveva fatto costruire.\nDiscendenza.\nSpos\u00f2 Livia da Barbiano di Belgioioso, dalla quale ebbe Eleonora.\nRimasto vedovo, in seconde nozze spos\u00f2 la contessa Barbara Sanseverino, dalla quale ebbe Girolamo.\nEbbe anche un figlio naturale, Fortuniano (?-1627), che fu poeta e uomo di cultura."}
{"id": "3549774", "revid": "729019", "url": "https://it.wikipedia.org/wiki?curid=3549774", "title": "Torneo di Wimbledon 2011 - Qualificazioni doppio femminile", "text": "Le qualificazioni del doppio femminile del Torneo di Wimbledon 2011 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "3549775", "revid": "314905", "url": "https://it.wikipedia.org/wiki?curid=3549775", "title": "Iacobello di Bonomo", "text": ""}
{"id": "3549778", "revid": "547034", "url": "https://it.wikipedia.org/wiki?curid=3549778", "title": "Marcello Masi", "text": "Biografia.\nLaureato in Scienze Politiche con una tesi in storia contemporanea curata da Pietro Scoppola, commendatore della Repubblica, entra in RAI nel 1987. Nel 1989, \u00e8 giornalista economico del Giornale Radio Rai della Mezzanotte. Nel 1992 viene chiamato da Livio Zanetti al Gr Rai. Nel 1994 passa al TG2 diretto da Clemente J. Mimun. Giornalista parlamentare, dal 1996 al 2002 conduttore del TG2 Notte.\nNel 2002 l'allora direttore di Televideo Rai, Antonio Bagnardi, lo nomina suo vicedirettore. Nel 2003 torna come vicedirettore al TG2 di Mauro Mazza. Responsabile della rubrica \"Eat Parade\", inventa la rubrica ecologica \"Alter Eco\". Confermato vicedirettore del TG2 nel 2009 da Mario Orfeo. Oltre a \"Eat Parade\" cura per quattro anni la storica rubrica di approfondimento \"TG2 Dossier\" e la rubrica \"TG2 Dossier Storie\".\nDal 23 giugno 2011 \u00e8 direttore \"ad interim\" del TG2. Il 28 settembre 2011 il CDA Rai lo nomina direttore del TG2. \u00c8 autore e conduttore con Rocco Tolfa del programma \"Signori del vino\" in onda su Rai 2. Dopo il passaggio di consegne della direzione del TG2 a Ida Colucci nell'agosto 2016, dal 1\u00ba ottobre conduce su Rai 1 il programma \"Linea Verde Life\". \u00c8 ideatore, autore e conduttore del programma di Rai 2 \"In viaggio con Marcello\". Dal 29 giugno 2020 conduce \"La vita in diretta Estate\" in coppia con Andrea Delogu."}
{"id": "3549784", "revid": "1573940", "url": "https://it.wikipedia.org/wiki?curid=3549784", "title": "Viciria", "text": "Viciria \u00e8 un genere di ragni appartenente alla famiglia Salticidae.\nCaratteristiche.\nIn questo genere entrambi i sessi misurano da 7 a 12 millimetri. le colorazioni sono simili a quelle del genere Telamonia , ma l'opistosoma dei \"Viciria\" \u00e8 pi\u00f9 allungato e di forma pressoch\u00e9 cilindrica. Peculiare \u00e8 una singola banda larga longitudinale con un disegno di puntini neri sull'opistosoma. Una striscia bianca mediana \u00e8 presente sul cefalotorace delle femmine.\nI maschi di \"V. praemandibularis\" hanno un cefalotorace arancione con peli color bronzo e un opistosoma arancione con una striscia marrone scuro nel mezzo. Le zampe sono giallastre, ad eccezione del primo paio di colore marrone.\nLe femmine hanno il cefalotorace di colore giallo con una banda bianca delimitata da due strisce arancioni. La banda mediana dell'opistosoma \u00e8 di colore arancione brillante, il resto \u00e8 giallastro. Le zampe sono di colore pi\u00f9 pallido dei maschi.\nDistribuzione.\nLe 38 specie oggi note di questo genere sono state rinvenute in varie localit\u00e0 dell'Africa e dell'Asia, prevalentemente in Africa occidentale e in Indonesia.\nTassonomia.\nConsiderato un sinonimo anteriore di \"Eupalina\" , a seguito di un lavoro dell'aracnologo Pr\u00f3szynski del 1984, con trasferimento della specie tipo.\nA dicembre 2010, si compone di 38 specie e una sottospecie:\nSpecie trasferite.\nLa variabilit\u00e0 dei caratteri di questo genere \u00e8 testimoniata anche dal gran numero di specie, ben 18, trasferite ad altri generi:"}
{"id": "3549789", "revid": "41595740", "url": "https://it.wikipedia.org/wiki?curid=3549789", "title": "Reale Societ\u00e0 Geografica", "text": ""}
{"id": "3549791", "revid": "41595795", "url": "https://it.wikipedia.org/wiki?curid=3549791", "title": "Regia Societ\u00e0 Geografica", "text": ""}
{"id": "3549796", "revid": "125702346", "url": "https://it.wikipedia.org/wiki?curid=3549796", "title": "Presidenti della Provincia di Crotone", "text": "Questo elenco riporta i presidenti della Provincia di Crotone.\nPresidenti della Provincia.\nEletti direttamente dai cittadini (1995-2014).\nCoalizioni:"}
{"id": "3549798", "revid": "1543377", "url": "https://it.wikipedia.org/wiki?curid=3549798", "title": "Reginaldo de Grenier", "text": "Carriera.\nReginaldo era figlio di Gerardo di Sidone ed Agnese di Bures e nipote di Eustachio I de Grenier.\nInizi\u00f2 a salire alla ribalta nel 1170, quando spos\u00f2 Agnese di Courtenay, che era gi\u00e0 stata sposata tre volte: \nIl suo matrimonio con Amalrico fu annullato nel 1163, quando si scopr\u00ec che i due erano imparentati ad un grado proibito di consanguineit\u00e0.\nAlcuni autori hanno sostenuto che anche il matrimonio tra Agnese e Reginaldo di Sidone fu annullato, perch\u00e9 anch'essi erano imparentati ad un grado proibito, ma questo si basa su una errata interpretazione di Guglielmo di Tiro, che dice che Gerardo scopr\u00ec una relazione fra \"le due persone di cui sopra\". \nTuttavia, questo deve essere riferito al matrimonio di Agnese e Amalrico: Gerardo era morto al momento del matrimonio di Reginaldo.\nNel dicembre 1179, \"Agnese, Contessa di Sidone\" e \"Reginaldo di Sidone\" testimoniarono insieme in un documento: \nnon ci sono prove a suggerire che non erano pi\u00f9 una coppia.\nNel 1174, Amalrico mor\u00ec e gli successe il figlio minorenne e lebbroso Baldovino IV; Reginaldo divenne quindi patrigno del re.\nUn balivo, o reggente, doveva essere nominato e Reginaldo fu tra i sostenitori di Raimondo III di Tripoli (cugino di primo grado di Amalrico) in opposizione a Milone di Plancy, per questa carica.\nReginaldo fu presente alla Battaglia di Montgisard nel 1177, ma non alla Battaglia del Guado di Giacobbe nel 1179, dove arriv\u00f2 troppo tardi con le sue forze; secondo Guglielmo di Tiro, se avesse continuato il suo cammino avrebbe potuto salvare molti dei profughi dalla battaglia che invece furono uccisi in imboscate quando Reginaldo torn\u00f2 a Sidone. \nPartecip\u00f2 alla difesa del regno quando Saladino lo invase nel 1183; questa volta Guglielmo lo annovera tra quelli che si\n\"distinsero per prodezza in battaglia.\"\nSua moglie a volte partecip\u00f2 alle campagne militari per prendersi cura del malato ma determinato figliuolo.\nLotte di successione nel Regno.\nOrmai Baldovino IV governava da solo, senza la necessit\u00e0 di un reggente. \nPer aumentare la speranza di ricevere sostegno militare da suo cugino Enrico II d'Inghilterra e per ridurre l'influenza di Raimondo di Tripoli, nel 1180 Baldovino aveva fatto sposato sua sorella, la vedova Sibilla, ad un nobile del Poitou, Guido di Lusignano, un vassallo degli Angioini il cui fratello maggiore Amalrico si era gi\u00e0 stabilito a corte.\nVedendo la propria salute declinare, il re nomin\u00f2 Guido reggente nel 1183, durante l'invasione di Saladino, anche se Raimondo e i suoi alleati erano estremamente ostili verso di lui.\nTuttavia, il re fu presto deluso dalle capacit\u00e0 di Guido e lo rimosse.\nNel 1183 Baldovino V, il giovane figlio di Sibilla e del suo primo marito Guglielmo del Monferrato, fu incoronato come co-regnante, nel tentativo di evitare che a succedere fossero Guido e Sibilla.\nReginaldo fu un sostenitore di questa manovra e fu presente all'incoronazione.\nAgnese mor\u00ec probabilmente nella seconda met\u00e0 del 1184 e Baldovino IV nella primavera del 1185.\nBaldovino V, con Raimondo III come reggente, rimase re per meno di un anno prima di morire anche lui nel 1186.\nReginaldo fu tra i nobili che, dopo la morte di Baldovino V, cercarono di evitare che Sibilla e Guido succedessero al trono, ma fallirono.\nBattaglia di Hattin e Terza Crociata.\nIl conflitto tra Guido e Raimondo minacciava la sicurezza del Regno poich\u00e9 Guido pensava di assediare Tiberiade, feudo di Raimondo,\nche si era alleato con Saladino.\nBaliano di Ibelin, un altro dei sostenitori di Raimondo, sugger\u00ec a Guido di inviare invece un'ambasciata da Raimondo a Tripoli, nella speranza che i due potessero riconciliarsi prima che Guido attaccasse insensatamente il pi\u00f9 forte esercito di Saladino.\nReginaldo accompagn\u00f2 Baliano, G\u00e9rard de Ridefort (Gran Maestro dei Cavalieri templari), Roger de Moulins (Gran Maestro dei Cavalieri Ospitalieri) e Ioscio, l'Arcivescovo di Tiro a Tripoli. \nIl primo maggio i Templari e gli Ospitalieri furono sconfitti da al-Afdal, uno dei figli di Saladino, alla Battaglia di Cresson; \nBaliano, che si era fermato nel suo feudo di Nablus e Reginaldo, che era fermato al suo castello di Beaufort, non erano presenti al combattimento.\nRaimondo, avuta la notizia della sconfitta, incontr\u00f2 l'ambasciata a Tiberiade e torn\u00f2 con loro a Gerusalemme.\nLa successiva invasione del Regno da parte del Saladino fu affrontata da Guido, Raimondo e l'esercito crociato alla Battaglia di Hattin, che si concluse con una sconfitta schiacciante per i crociati, Reginaldo era nella retroguardia con Baliano e Joscelin III di Edessa (fratello della sua defunta moglie) e fugg\u00ec con loro; secondo le successive cronache occidentali della Terza Crociata essi si comportarono da codardi, calpestando i propri uomini nella fretta, ma pi\u00f9 probabilmente stavano semplicemente cercando di rompere l'accerchiamento musulmano dell'esercito crociato.\nMa non funzion\u00f2 e Reginaldo e Baliano fuggirono a Tiro, dove Reginaldo potrebbe aver brevemente preso il comando della citt\u00e0 dopo la partenza di Raimondo di Tripoli.\nLa \"Continuazione in francese antico di Guglielmo di Tiro\", risalente al XIII secolo e conosciuta anche come la \"Cronaca di Ernoul\", afferma che egli era in procinto di negoziare la resa a Saladino quando arriv\u00f2 Corrado del Monferrato.\nSaladino aveva dato a Reginaldo delle bandiere da appendere dalle torri della citt\u00e0, ma Reginaldo temeva ritorsioni da parte dei cittadini, se Saladino stesso non era presente. Corrado gett\u00f2 via le bandiere ed espulse Reginaldo.\nTutto ci\u00f2 \u00e8 tuttavia discutibile: i cronisti arabi non dicono nulla in merito e successivamente, Reginaldo e Corrado furono stretti alleati.\nReginaldo potrebbe aver lasciato Tiro per Beaufort (avendo perso anche Sidone a seguito di Hattin), proprio come Raimondo III era partito per Tripoli: poich\u00e9 la priorit\u00e0 di questi potenti era quella di difendere i propri territori.\nTuttavia, egli fu certamente di nuovo a Tiro nel 1188, quando testimoni\u00f2 in un documento per Corrado.\nNel 1189 Reginaldo stava trattando con Saladino la resa di Beaufort.\nEgli offr\u00ec di ritirarsi a Damasco e convertirsi all'Islam, ma era tutto uno stratagemma: stava solo perdendo tempo per consentire che le difese del castello fossero rafforzate.\nQuando torn\u00f2 al castello ordin\u00f2 alle sue guardie a deporre le armi in lingua araba, ma in francese disse loro di continuare a resistere. \nSecondo la \"Continuazione in francese antico di Guglielmo di Tiro\", Saladino tortur\u00f2 Reginaldo fuori del castello fino a quando la guarnigione si arrese, anche se in realt\u00e0 non sembra che abbiano ceduto in quel momento; Reginaldo fu imprigionato a Damasco e il castello alla fine cadde il 22 aprile 1190, in cambio della sua liberazione.\nDopo la sua liberazione, Reginaldo spos\u00f2 Helvis, la figlia maggiore di Baliano di Ibelin e Maria Comnena. \nEbbe poi un ruolo influente nella politica della Terza Crociata.\nSostenne l'annullamento del matrimonio tra Umfredo IV di Toron e Isabella di Gerusalemme, in modo che Isabella pot\u00e9 essere data in sposa a Corrado del Monferrato; l'anonimo autore dell\"'Itinerarium Peregrinorum et Gesta Regis Ricardi\" \ndefinisce Reginaldo membro di un \"consiglio dalla consumata iniquit\u00e0\" (insieme a Baliano di Ibelin e Maria Comnena e Pagano di Haifa) per aver promosso questo atto.\nLe sue conoscenze arabe lo resero utile come un diplomatico: negozi\u00f2 con Saladino per conto di Corrado nel 1191-92 e successivamente aiut\u00f2 a negoziare la pace tra Riccardo e Saladino nel 1192.\nSidone fu ripresa a Saladino nel 1197.\nVita privata.\nIn \"Lignages d'Outremer\" Reginaldo \u00e8 descritto come \"Estremamente brutto e molto saggio\".\nFu uno dei pochi baroni nativi del Regno che parlava arabo ed aveva conoscenze di letteratura araba.\nEra in buoni rapporti con il fratello di Saladino Al-Adil: i suoi negoziati con Corrado furono scoperti dalla fazione di Riccardo I quando Umfredo di Toron lo vide andare a caccia con Al-Adil.\nQuesto non lo rese simpatico a quei cronachisti occidentali che sostenevano Riccardo e Guido di Lusignano: come Raimondo di Tripoli fu addirittura (falsamente) accusato di essersi segretamente convertito all'Islam.\nDopo la sua liberazione dalla prigionia nel 1190, spos\u00f2 Helvis di Ibelin, figlia del suoi amici Baliano e Maria e pi\u00f9 di 40 anni pi\u00f9 giovane di lui (probabilmente era nata nel 1178).\nAveva tre figli, tutti da Helvis secondo i \"Lignages d'Outremer\",\nanche se alcune genealogie moderne suggeriscono che le due ragazze potrebbero essere state di Agnese:\ncertamente, considerate le usanze di denominazione, questo \u00e8 plausibile nel caso della giovane Agnese.\nDopo la morte di Reginaldo, Helvis spos\u00f2 Guy de Montfort."}
{"id": "3549802", "revid": "192549", "url": "https://it.wikipedia.org/wiki?curid=3549802", "title": "Reginaldo di Sidone", "text": ""}
{"id": "3549813", "revid": "1568601", "url": "https://it.wikipedia.org/wiki?curid=3549813", "title": "Avon (fiume Australia)", "text": "L'Avon (in inglese \"Avon river\") \u00e8 un fiume lungo 280\u00a0km che scorre nello Stato di Victoria (AUS). \u00c8 uno dei principali affluenti del fiume Swan.\nIl bacino idrografico di questo fiume copre una superficie di circa 125.000\u00a0km\u00b2 e la sua portata media d'acqua raggiunge i 10\u00a0m\u00b3/s."}
{"id": "3549815", "revid": "125641474", "url": "https://it.wikipedia.org/wiki?curid=3549815", "title": "Castello Orsini-Odescalchi", "text": "Il castello Orsini-Odescalchi, noto anche come castello di Bracciano, \u00e8 un castello nel comune italiano di Bracciano risalente al XV secolo.\nCostituito da tre cinta di mura esterne, presenta cinque torri, una per ogni vertice della fortificazione esterna. Fu costruito dopo il 1470 da Napoleone Orsini probabilmente con la collaborazione di maestranze Sistine. Il castello apparteneva a Braccio da Montone (Casata Bracci) dietro richiesta del papa (per motivi politici) fu donato al suo sottoposto capitano Orsini. Ne \u00e8 prova lo stemma del comune un braccio che tiene una rosa (uno dei simboli degli Orsini). Il fratello di Napoleone (il Cardinale Latino Orsini) era il camerlengo di papa Sisto IV proprio negli anni in cui venivano costruiti quasi simultaneamente la Cappella Sistina e il Castello di Bracciano. Oggi \u00e8 di propriet\u00e0 degli Odescalchi, famiglia che proprio dagli Orsini rilev\u00f2 il Ducato di Bracciano alla fine del XVII secolo. Il castello, aperto al pubblico nel 1952 da Livio IV Odescalchi, \u00e8 visitabile e viene spesso usato per ricevimenti, celebrare matrimoni e per altri eventi privati e culturali.\nStoria.\nIl castello sorge nel 1470 intorno alla vecchia rocca medioevale dei Prefetti di Vico, risalente al tredicesimo secolo, su ordine di Napoleone Orsini che poi viene portata a termine dal figlio Gentil Virginio Orsini nel 1485. Nel 1485 fu ospite della famiglia Orsini il vescovo di Mantova Ludovico Gonzaga, figlio del marchese di Mantova Ludovico III Gonzaga, che fugg\u00ec da Roma a causa della peste. Nella sua storia il castello subisce molti cambiamenti inclusi i progetti di Francesco di Giorgio Martini che fu ospite nella corte di Genti Virginio nel 1490 per restaurare varie fortezze.\nPapa Alessandro VI nel 1496 arriva a confiscare il castello, animato da un profondo risentimento verso gli Orsini. In questi anni risalgono le prime decorazioni, tra i pi\u00f9 famosi il ciclo della donna medievale che illustra la vita di corte del tardo Medioevo e l'affresco di Antoniazzo Romano che riproduce il trionfo di Gentil Virginio Orsini, pagina importante di questo pittore del Quattrocento.\nTerminato il diverbio con il papa gli Orsini riprendono il possesso del castello continuando cos\u00ec l'abbellimento e ampliamento del castello. Alla fine del Cinquecento Giacomo Del Duca, allievo di Michelangelo, realizza una serie di interventi in occasione del sontuoso matrimonio tra Isabella de' Medici e Paolo Giordano Orsini. In quella circostanza i fratelli Taddeo e Federico Zuccari furono chiamati a decorare alcune sale, tra le quali quella che nel 1481 ospit\u00f2 papa Sisto IV della Rovere in fuga dalla peste che infuriava a Roma. Gli Zuccari, due tra i pi\u00f9 importanti artisti della fine del Cinquecento, realizzarono gli affreschi con l'oroscopo dei due sposi e gli emblemi delle due insigni casate.\nNel 1696 agli Orsini subentrarono gli Odescalchi antica famiglia di origine comasca, il cui prestigio si increment\u00f2 notevolmente quando uno dei suoi membri ascese al soglio pontificio con il nome di Innocenzo XI.\nDescrizione.\nL'arco che sovrasta il viale d'entrata del castello \u00e8 opera di Jacopo del Duca cui fu commissionato da Paolo Giordano Orsini dopo la costruzione dei giardini nell'ultima met\u00e0 del Cinquecento. Alla bugnatura aggettante si alternano le rose Orsini, sovrastate dallo stemma della famiglia.\n\u00c8 il primo ambiente che si incontra salendo al castello: il grande edificio rettangolare aveva una doppia funzione: la scuderia al piano terra e il luogo di conservazione del grano nella parte pi\u00f9 alta. Si tratta di una costruzione pi\u00f9 tarda che testimonia il ruolo fondamentale del castello nell'organizzazione dalla vita economica del feudo.\nSovrastata da un robusto arco sorretto da pilastri in pietra, si trova la porta che immette a una serie di ambienti, in parte scavati nella rupe e rischiarati da finestre, destinati al corpo di guardia e al presidio del castello, con deposito di armi e di munizioni. Dall'ultimo di questi ambienti si accede a un cunicolo di drenaggio destinato a raccogliere l'acqua piovana che cadeva nella corte.\nRicavata all'interno della torre nord la sala Papalina \u00e8 anche ricordata per aver ospitato papa Sisto IV della Rovere nel 1481, fuggito dalla pestilenza che flagellava Roma. Il soffitto venne affrescato dai fratelli Zuccari nel 1560 in occasione delle nozze tra Paolo Giordano Orsini e Isabella de' Medici con l'oroscopo delle nozze inserito in una splendida decorazione a grottesche su fondo oro.\nUmberto I vi dimor\u00f2 nel 1900. La decorazione del soffitto a cassettoni \u00e8 attribuita alla scuola di Antoniazzo Romano e venne realizzata probabilmente alla fine dei lavori di costruzione del castello intorno al 1491. Gli arredi e in particolare il letto hanno nei frontali originali elementi cinquecenteschi.\nChiamata cos\u00ec per la composizione a trittico di un'interessante pala d'altare della prima met\u00e0 del Cinquecento con due ante d'organo di Antoniazzo Romano che raffigurano un'annunciazione. Accanto a queste opere sono raccolte in questa sala altri dipinti della collezione di opere del Quattrocento qui collocate probabilmente da Baldassarre Odescalchi in occasione del riarredo del castello.\n\u00c8 detta del Pisanello per lo stile degli affreschi del fregio, che volutamente si riferiscono a quella scuola come omaggio ai rapporti di Gentil Virginio Orsini con la casa di Aragona. Alle pareti accanto ai ritratti di Scuola Fiamminga di membri della famiglia Odescalchi della met\u00e0 del Seicento, troviamo il ritratto del papa Innocenzo XI. \u00c8 conservata in questa sala anche una parte della preziosa collezione di ceramiche dei pi\u00f9 significativi centri di produzione italiana: le tipologie sono diverse e le epoche rappresentate vanno dalla met\u00e0 del XV secolo fino al XVIII.\n\u00c8 la sala pi\u00f9 ampia dell'ala nord; originariamente il soffitto si elevava a doppia altezza ma venne abbassato nella seconda met\u00e0 dell'Ottocento, ricavando una seconda sala. Sulla parete di fondo nel 1960 venne posizionato il grande affresco di Antoniazzo Romano che celebra due importanti momenti della storia di Gentil Virginio Orsini: la cavalcata a capo delle truppe aragonesi verso Bracciano e l'incontro con Piero de' Medici. I busti dei Cesari collocati intorno alle pareti sono in marmo bianco e peperino del XVII secolo.\nDetta degli Orsini perch\u00e9 in origine vi erano collocati i ritratti della casata, andati perduti. Alle pareti si trovano i ritratti di Paolo Giordano e di Isabella de Medici: lo stemma incorniciato da preziosi stucchi celebra il loro matrimonio con l'unione degli emblemi delle nobili casate degli Orsini e dei Medici.\nDetta anche sala Rossa per il colore degli arazzi che in origine ornavano le pareti, questa sala \u00e8 l'ultima del I piano nobile. Nella sala \u00e8 conservato un letto del XVI secolo di scuola veneziana e alle pareti due dipinti su tavola della collezione Odescalchi. La sala \u00e8 tradizionalmente detta sala di Isabella volendo individuare in questo ambiente di rappresentanza, l'appartamento della sposa di Paolo Giordano Orsini. Le decorazioni ad affresco alla base del soffitto \u00e8 composta da putti che sostengono festoni, della scuola di Antoniazzo Romano.\nSi dice che sulla base di un pezzo originale di scuola tedesca della fine del XV secolo, Baldassarre Odescalchi fece realizzare tutto l'arredo della camera in stile neogotico in brevissimo tempo. Il gusto neogotico \u00e8 comune e diffuso in tutta Europa nel corso del XIX secolo e molto apprezzato da Baldassarre stesso. Conoscitore delle arti non volle di certo riferire lo stile della camera all'epoca di costruzione del castello ma volle pi\u00f9 probabilmente dotare anche queste sale di una camera in stile, come consuetudine nei palazzi degli intellettuali eclettici della sua epoca.\nQuesta sala \u00e8 stata ricavata creando un nuovo soffitto alla sala dei Cesari. I ritratti degli uomini e donne illustri che ornano le pareti alla base del soffitto costituivano quindi la decorazione della sala dei Cesari. La sala ospita la parte pi\u00f9 ricca della collezione di armi della famiglia Odescalchi, in particolare armi e armature dal XV al XVII secolo, lance, alabarde e spade. Interessante un'armatura equestre da torneo di fabbrica milanese del secolo XV e due armature da torneo tedesche del secolo XVI.\nLa sala d'Ercole \u00e8 cos\u00ec detta per il fregio che scorre sotto il soffitto raffigurante episodi della vita dell'eroe classico. Non a caso in questa sala \u00e8 collocata la prima parte della raccolta di armi iniziata dal principe Ladislao Odescalchi nel secolo XIX e ultimata dal principe Innocenzo prima dell'ultima guerra. In questa sala in particolare sono presenti alcuni fucili e cannoni accanto ad asce da patibolo del XIV secolo.\nRaccordate dal camminamento di ronda, le cinque torri cilindriche pi\u00f9 una sesta mozza, appartenente alla parte pi\u00f9 antica della Rocca dei Prefetti di Vico, alternano scale, anditi, logge coperte e scoperte ove i soldati assicuravano la difesa dell'intero castello.\nFulcro della zona di servizio del castello, le antiche cucine conservano ancora gli enormi quattro camini dove venivano allestiti i ricevimenti della corte rinascimentale. Sono esposti i tegami di rame con il loro numero di inventario e l'incensiere simbolo della famiglia Odescalchi utilizzato per marchiare la propriet\u00e0.\nAll'interno delle cucine ci sono alcuni trofei di caccia degli Odescalchi (animali imbalsamati).\nDal grande arco d'entrata si accede all'ampia corte del castello, dalla forma di un triangolo irregolare. Il loggiato della parete ovest e il portale di accesso alla sala dei Cesari devono forse il loro aspetto a Francesco di Giorgio Martini. Un giardino pensile affacciato sul lago di Bracciano, in passato ricco di fontane e strutturato come un classico giardino all'italiana, \u00e8 sovrastato da due imponenti cedri secolari del Libano. Alla base delle mura del castello, si trovano scene di caccia scolpite nella roccia mentre \u00e8 ancora visibile la spartizione del muro di cinta composta da lesene e archi in laterizio.\nMuseo.\nCentro amministrativo e di rappresentanza delle importanti famiglie che lo hanno posseduto, il castello narra i suoi sei secoli di storia attraverso le antiche armi, gli arredi e i dipinti, i libri e i manoscritti, le decorazioni e gli affreschi.\nDopo papi e re, matrimoni e assedi, il principe Baldassarre Odescalchi e l'architetto Raffaello Ojetti aprirono un nuovo capitolo della sua storia: nei primi anni del Novecento una lunga campagna di restauri restitu\u00ec bellezza alle antiche pietre, fasto alle sale, quiete ed eleganza ai giardini.\nCome gi\u00e0 accennato prima, il castello fu aperto al pubblico dal 1952 per volont\u00e0 del principe Livio IV Odescalchi, nel ventunesimo secolo il castello di Bracciano costituisce una realt\u00e0 dinamica, che concilia la propria vocazione museale con un'intensa attivit\u00e0 nell'ambito dell'organizzazione di eventi utili alla valorizzazione del Bene e capaci di dar vita a un circolo virtuoso che permette di non trascurare un sapiente e costante lavoro di tutela e restauro.\nLe collezioni.\nLe sale del castello Odescalchi di Bracciano conservano una ricca collezione di oggetti d'arte raccolta dal principe Baldassarre Odescalchi dalla seconda met\u00e0 dell'Ottocento. Amante delle arti e raffinato conoscitore fu vicino all'ambiente culturale internazionale e progressista che animava la Roma post-unitaria. L'interesse per le arti decorative, che aveva condotto il principe a promuovere e sostenere la fondazione del Museo artistico industriale di Roma, si profuse anche nella massiccia campagna di acquisti volti a ricostituire l'arredo andato perso durante la dominazione francese.\nI busti dei dodici Cesari, la rara clessidra del XVI secolo, il letto siciliano in ferro battuto del Settecento, completano insieme a tanti altri oggetti le collezioni del castello raccolte dal principe Baldassarre con la volont\u00e0 di fare della propria storica dimora un vero museo, nel quale gli oggetti sono capaci di dialogare con l'architettura che li ospita, rievocando per il visitatore il gusto, gli usi e i fasti di un castello del XV secolo.\nLa preziosa raccolta di ceramiche testimonia l'attenzione rivolta alla maiolica italiana, in modo particolare quella cinquecentesca, offrendo un panorama rappresentativo dei principali centri di produzione, attraverso tipologie d'uso e sontuosi esemplari da pompa o devozionali.\nGli arredi scelti per le sale rivelano un gusto particolare per la mobilia quattrocentesca e cinquecentesca dell'Europa del Nord, rappresentata dai cassoni nuziali in legno intagliato o pastiglia, bench\u00e9 non manchino esemplari di manifattura italiana, come il pregevole trono ligneo della fine del XV secolo.\nLa suggestiva Sala Gotica testimonia invece il gusto storicista proprio della seconda met\u00e0 dell'Ottocento, profuso nel severo arredamento qui conservato, realizzato secondo lo stile che ha dato il nome alla sala.\nLa ricca collezione di armi, che occupa buona parte del secondo piano, per l'importanza dei pezzi che la compongono pone il castello Orsini Odescalchi con le prestigiose raccolte pubbliche italiane, quali quelle del Museo Stibbert di Firenze e del Museo nazionale di palazzo Venezia di Roma, anch'essa di provenienza Odescalchi.\nLa quadreria offre una selezione di pittura del primo Rinascimento, per lo pi\u00f9 dell'Italia centrale, della quale fanno parte la bellissima \"Crocifissione\", il \"Sant'Antonio da Padova\" e la \"Maddalena\" che, attribuita alla scuola di Crivelli, guarda invece all'arte veneta del Quattrocento.\nFilm e programmi televisivi.\nNel castello sono stati girati film, serie TV e programmi televisivi:"}
{"id": "3549820", "revid": "41596244", "url": "https://it.wikipedia.org/wiki?curid=3549820", "title": "Muramidasi", "text": ""}
{"id": "3549828", "revid": "532958", "url": "https://it.wikipedia.org/wiki?curid=3549828", "title": "Cornelis Floris de Vriendt", "text": "Biografia.\nFiglio dello scalpellino Cornelis I de Vriendt, si form\u00f2 come scultore e architetto, al contrario del fratello Frans Floris de Vriendt che fu un conosciuto pittore.\nVisit\u00f2 Roma verso il 1538, riportando in patria la conoscenza dell'architettura manierista. Nel 1539 divenne maestro della Gilda di San Luca'.\nCome scultore esegu\u00ec numerose tombe parietali, diversi monumenti funebri e tabernacoli. Fra questi ultimi spicca la monumentale \"Sacramentstoren\" (tabernacolo a forma di torre) nella Chiesa di San Leonardo a Zoutleeuw,la pi\u00f9 bella del suo genere nelle Fiandre.\nNel settore dell'architettura tutte le sue opere si trovano ad Anversa.\nFu uno dei protagonisti nel passaggio tra tardo gotico e Rinascimento nelle Fiandre.\nLa sua opera pi\u00f9 conosciuta \u00e8 il Municipio di Anversa, che divenne un modello di esempio per l'architettura rinascimentale in tutti i Paesi Bassi, poich\u00e9 risult\u00f2 il punto d'incontro fra elementi nordici ed italiani."}
{"id": "3549830", "revid": "174925", "url": "https://it.wikipedia.org/wiki?curid=3549830", "title": "Spot palatino", "text": "Lo spot palatino \u00e8 un'area compresa tra le rughe palatine dietro la papilla retroincisiva, sede di cinque diversi tipi di esterocettori, si trova proprio allo sbocco del canale nasopalatino.\nIn questa area poggia la lingua in condizioni di riposo in posizione quasi verticale e semiflessa in equilibrio tra il muscolo stiloglosso e genioglosso.\nLo stimolo dei cinque esterocettori di questa stessa area avviene durante il corretto atto deglutitorio (ogni 20\" circa) da parte della punta della lingua che trova qui il punto di appoggio per la spinta necessaria alla deglutizione."}
{"id": "3549837", "revid": "767487", "url": "https://it.wikipedia.org/wiki?curid=3549837", "title": "La moglie del centauro", "text": "La moglie del centauro (\"The Wife of the Centaur\") \u00e8 un film muto del 1924 diretto da King Vidor. La sceneggiatura si basa sul romanzo \"Wife of the Centaur\" di Cyril Hume, pubblicato a New York circa nel 1923.\nTrama.\nJeffrey Dwyer, un romanziere nevrotico, si innamora di Joan, una ragazza semplice dalla bellezza non appariscente. Quando per\u00f2 Jeffrey conosce la passionale Inez Martin, perde completamente la testa per lei. La relazione tra i due finisce ben presto: Inez lo lascia per sposare Harry Todd. Distrutto, Jeffrey comincia a bere. Lo salva il ricordo di Joan. Tornato da lei, la sposa e insieme, vanno a vivere in uno chalet in montagna, lontano da tutti. L\u00ec, Jeffrey torna a scrivere.\nMa la loro esistenza \u00e8 sconvolta dall'arrivo di Inez. Fallito il suo matrimonio, la tentatrice ha deciso di riprendersi Jeffrey. Affittato un villino, si trasferisce poco distante: lo scrittore cede ancora una volta. Poi, per\u00f2, si rende conto di ci\u00f2 che sta facendo e lascia, questa volta per sempre, l'amante per tornare dalla moglie che lo accoglie di nuovo a casa, perdonandolo.\nProduzione.\nIl film fu prodotto dalla Metro-Goldwyn Pictures Corporation.\nDistribuzione.\nIl copyright del film, richiesto dalla Metro-Goldwyn Pictures, fu registrato il 12 dicembre 1924 con il numero LP20909.\nDistribuito dalla Metro-Goldwyn Pictures Corporation, il film - presentato da Louis B. Mayer - usc\u00ec nelle sale cinematografiche statunitensi il 1\u00ba dicembre 1924. In Germania, il film fu distribuito dalla Universum Film (UFA) con il titolo \"Ein M\u00e4dchen und drei alte Narren\".\nNon si conoscono copie ancora esistenti della pellicola che viene considerata presumibilmente perduta."}
{"id": "3549839", "revid": "38120", "url": "https://it.wikipedia.org/wiki?curid=3549839", "title": "Legge di Curie", "text": "La legge di Curie \u00e8 una relazione fisica, ricavata sperimentalmente da Pierre Curie, che quantifica la magnetizzazione di un materiale paramagnetico quando \u00e8 sottoposto ad un campo magnetico.\nIn un materiale paramagnetico infatti la magnetizzazione risulta essere approssimativamente direttamente proporzionale al campo magnetico anche se, in seguito a riscaldamento del materiale, si possa notare una riduzione della magnetizzazione.\nLa legge di Curie \u00e8 cos\u00ec espressa:\ndove:\nQuindi un aumento di formula_6 tende ad allineare i dipoli magnetici di ogni molecola, mentre un aumento di formula_4 tende ad aumentare l'agitazione termica (e quindi ad ostacolare tale allineamento). formula_8 non pu\u00f2 crescere senza limite, ma pu\u00f2 al massimo raggiungere il valore formula_9 (si ricordi che il vettore magnetizzazione \u00e8 definito come formula_10) corrispondente all'allineamento di tutti gli formula_11 dipoli contenuti nel volume formula_12."}
{"id": "3549843", "revid": "648716", "url": "https://it.wikipedia.org/wiki?curid=3549843", "title": "Bellotto (famiglia)", "text": "I Bellotto furono una famiglia patrizia veneziana, annoverata fra le cosiddette \"Case fatte per soldo\".\nStoria.\nPare che questa casa avesse origini lombarde, e che provenisse da un villaggio del bresciano, se non dalla stessa Brescia.\nIl capostipite sarebbe da individuare in un certo Ludovico, il quale giunse a Venezia in qualit\u00e0 di garzone al servizio del mercante Bartolomeo Bellotto, forse suo padre. Questo Ludovico fu poi designato tutore di un ricco giovanotto il quale, rimasto orfano di padre, dilapid\u00f2 il proprio patrimonio prima a Venezia da laico, poi a Roma da religioso. A Ludovico tocc\u00f2 recuperare le ricchezze perdute, e pare vi riusc\u00ec tanto bene \u00abche presto pot\u00e9 ammassare qualche ragguardevole pecculio\u00bb.\nCi\u00f2 gli permise di offrire alla Repubblica, nelle urgenze della guerra di Morea, i centomila ducati previsti per l'aggregazione al corpo patrizio lagunare: l'ammissione al ceto dirigente della citt\u00e0 fu ratificata, per lui e per i suoi fratelli, il 4 ottobre 1685, a seguito delle due votazioni svoltesi in Senato (163 s\u00ec, 23 no, 9 astenuti) e in Maggior Consiglio (657 s\u00ec, 147 no, 18 astenuti).\nLa famiglia si estinse nel 1759, forse con la morte di Ludovico di Costantino Bellotto. Gli sopravvisse la N.D. Maria, sua sorella ed erede, andata in sposa nel 1721 a Leonardo di Bartolomeo Grimani."}
{"id": "3549844", "revid": "869733", "url": "https://it.wikipedia.org/wiki?curid=3549844", "title": "Episodi di Weeds (settima stagione)", "text": "La settima stagione della serie televisiva Weeds, composta da 13 episodi, \u00e8 stata trasmessa sul canale statunitense Showtime dal 27 giugno al 26 settembre 2011.\nIn Italia \u00e8 stata trasmessa in prima visione assoluta dal 5 febbraio al 30 aprile 2015 su Rai 4."}
{"id": "3549851", "revid": "1776051", "url": "https://it.wikipedia.org/wiki?curid=3549851", "title": "D-Day Dodgers", "text": "L'espressione D-Day Dodgers, in inglese, sta a indicare coloro che \"hanno scampato il D-Day\". Il termine veniva riferito ai militari alleati che hanno combattuto in Italia durante la seconda guerra mondiale, durante la campagna di'italia del 1943-1945.\nOrigine e significato del termine.\nDurante la guerra si diceva che il termine venne diffuso da Nancy Astor, viscontessa di Astor, membro della camera dei comuni del Regno Unito, che si presume abbia usato l'espressione in pubblico dopo che un soldato disilluso le scrisse una lettera firmandosi come un \"D-Day Dodger\".\nNon esiste nessuna prova che abbia effettivamente pronunciato la frase, nel parlamento o all'esterno, e la viscontessa lo ha sempre negato.\nIl termine \"D-Day Dodger\" \u00e8 di un sarcasmo eccessivo, dato l'alto numero di perdite alleate sul fronte italiano.\nUn \"Dodger\" \u00e8 qualcuno che evita qualcosa; i soldati in Italia sentirono il loro sacrificio ignorato dopo lo sbarco in Normandia, come se il loro combattere in Italia fosse servito ad evitare combattimenti pi\u00f9 cruenti."}
{"id": "3549852", "revid": "47767", "url": "https://it.wikipedia.org/wiki?curid=3549852", "title": "Ned's Declassified School Survival", "text": ""}
{"id": "3549857", "revid": "46931", "url": "https://it.wikipedia.org/wiki?curid=3549857", "title": "Kis\u00eadj\u00ea", "text": ""}
{"id": "3549862", "revid": "287204", "url": "https://it.wikipedia.org/wiki?curid=3549862", "title": "Vendetta (film)", "text": ""}
{"id": "3549863", "revid": "2028514", "url": "https://it.wikipedia.org/wiki?curid=3549863", "title": "Centro diurno per disabili", "text": "Il Centro diurno disabili \u00e8 un servizio socio-sanitario, a carattere semiresidenziale, che accoglie, nelle ore diurne, soggetti disabili con un'et\u00e0 compresa tra i 18 e i 65 anni, i quali presentano una compromissione dell'autonomia, tale da impedire il normale svolgimento della vita quotidiana.\nFinalit\u00e0.\nIl Centro lavora per migliorare la qualit\u00e0 della vita della persona disabile e per promuovere e sviluppare le potenzialit\u00e0 residue, nonch\u00e9 favorire la socializzazione con l'ambiente esterno.\nAttivit\u00e0 del centro.\nIl Centro diurno disabili propone agli utenti varie attivit\u00e0, sulla base di progetti individuali elaborati sui bisogni della singola persona.\nLe attivit\u00e0 che il Servizio eroga sono:\nPersonale.\nAll'interno del Centro diurno disabili opera un'\u00e9quipe multidisciplinare, composta da figure professionali quali:\nRapporto con la famiglia dell'utente.\nIl Centro si propone di coinvolgere la famiglia del disabile, attraverso incontri periodici finalizzati ad informare la stessa sul percorso di crescita e di sviluppo del soggetto.\nAmmissione al centro.\nSi accede al Servizio mediante richiesta dell'interessato, dei familiari e/o tutori del diversamente abile, previa valutazione dell'Azienda sanitaria locale.\nFunzionamento del centro.\nIl Centro deve funzionare per almeno 11 mesi all'anno e 5 giorni alla settimana, con un orario di 4 o 6 ore al giorno (escluso il mese di agosto e i giorni festivi)."}
{"id": "3549865", "revid": "1543377", "url": "https://it.wikipedia.org/wiki?curid=3549865", "title": "Giro Donne 2011", "text": "Il Giro Donne 2011, ventiduesima edizione della corsa, si \u00e8 svolto in dieci tappe dal 1\u00ba al 10 luglio, per un percorso totale di 921,9\u00a0km. \u00c8 stato vinto dall'olandese Marianne Vos, davanti alla britannica Emma Pooley e alla tedesca Judith Arndt.\nSquadre e corridori partecipanti.\nPartecipano al Giro Donne 2011 sedici formazioni di categoria UCI Women's e una selezione nazionale olandese."}
{"id": "3549866", "revid": "834", "url": "https://it.wikipedia.org/wiki?curid=3549866", "title": "Only you - amore a prima vista", "text": ""}
{"id": "3549870", "revid": "287204", "url": "https://it.wikipedia.org/wiki?curid=3549870", "title": "Luigi Naddeo", "text": "Compose molti brani sia per orchestra che vocali, canzoni, romanze e musica per banda.\nTra i brani composti: \"Roberta\" portata al successo da Peppino Di Capri, \"I nuovi angeli\" con cui Roberto Castiglione partecip\u00f2 al Cantagiro 1962 e \"Le stelle d'oro\" incluse nella colonna sonora del film \"Io la conoscevo bene\" e \"Per un attimo\" in quella de \"Il sorpasso\"."}
{"id": "3549886", "revid": "767487", "url": "https://it.wikipedia.org/wiki?curid=3549886", "title": "Sven de Caluw\u00e9", "text": "Sven \u00e8 il cantante del gruppo death metal Aborted e del gruppo melodeath System Divide.\nBiografia.\nIl gruppo principale di Sven sono gli Aborted, fondati nel 1995 e tuttora in attivit\u00e0. Lui \u00e8 l'unico membro originale rimasto nella band.\nNel 1999 sotto lo pseudonimo di Inguio Urvan forma gli Anal Torture, gruppo grindcore dove lui suona la batteria. Due anni pi\u00f9 tardi il gruppo cambia nome in Leng Tch'e dove rimarr\u00e0 fino al 2007.\nTra il 2002 e il 2004 de Caluw\u00e9 canta nel gruppo technical death metal In-Quest e tra il 2007 e il 2008 nel gruppo deathgrind israeliano Whorecore (il quale cambier\u00e0 per un breve periodo il nome in They:Swarm).\nIn seguito al matrimonio con la cantante dei Distorted Miri Milman, Sven si trasferisce in Israele e forma con la moglie i System Divide, gruppo nel quale la coppia canta.\nSven possiede inoltre uno studio di grafica chiamato Avernus Studios.\nStile.\nSven de Caluw\u00e9 \u00e8 in grado di alternare growl estremamente profondi, pig squeal e scream graffianti.\nCome batterista ha un'ottima padronanza di blast beat e doppia cassa."}
{"id": "3549887", "revid": "1305772", "url": "https://it.wikipedia.org/wiki?curid=3549887", "title": "Hobhouse", "text": ""}
{"id": "3549888", "revid": "287204", "url": "https://it.wikipedia.org/wiki?curid=3549888", "title": "Sport &amp; Territorio Patti 2010-2011", "text": "La stagione 2010-2011 dello Sport &amp; Territorio Patti \u00e8 stata la prima disputata in Serie A Dilettanti, tre stagioni dopo l'ultima partecipazione della Pallacanestro Patti.\nStagione.\nSponsorizzata dall'Ascom, la societ\u00e0 messinese si \u00e8 classificata al dodicesimo posto della Serie A Dil. ed \u00e8 retrocessa direttamente in B Dil..\nRosa.\n\"Dettagli giocatori su LegaPallacanestro.it \""}
{"id": "3549892", "revid": "33689", "url": "https://it.wikipedia.org/wiki?curid=3549892", "title": "Gioia (emozione)", "text": ""}
{"id": "3549904", "revid": "106621488", "url": "https://it.wikipedia.org/wiki?curid=3549904", "title": "Ildegonda (novella)", "text": "Ildegonda \u00e8 una novella in ottave in lingua italiana di Tommaso Grossi. Divisa in quattro parti fu pubblicata nel 1820.\nTrama.\nLa vicenda si svolge a Milano attorno al 1228.\nCritica.\nLa novella ebbe un gran successo di pubblico. Pochi mesi dopo la prima edizione, Tommaso Grossi ne fece una seconda edizione riveduta e corretta a cui ne seguirono altre due, pubblicate a Firenze nel 1823 e nel 1825. Ammirata nello stesso tempo dai romantici per il contenuto e dai classicisti per la forma, la novella piacque a Manzoni, che la trovava di gran lunga superiore alla \"Fuggitiva\", e a Fauriel. Venne ridotta gi\u00e0 nel 1823 in dramma teatrale; nel 1840 Temistocle Solera ne trasse un libretto d'opera musicato da Emilio Arrieta (\"Ildegonda\", 1845), da Melesio Morales nel 1866 e dallo stesso Solera nel 1840.\nQualche riserva mostr\u00f2 invece Francesco De Sanctis nella terza lezione nel corso di letteratura comparata tenuto all'universit\u00e0 di Napoli nell'anno accademico 1872-73:"}
{"id": "3549905", "revid": "46931", "url": "https://it.wikipedia.org/wiki?curid=3549905", "title": "Suru\u00ed-Pa\u00edter", "text": ""}
{"id": "3549906", "revid": "1669436", "url": "https://it.wikipedia.org/wiki?curid=3549906", "title": "Ospedale di San Luca", "text": "Lospedale maggiore di Brescia, altres\u00ec nominato ospedale di San Luca o ospedale grande; \u00e8 stato un antico ospedale della citt\u00e0 di Brescia. Situato nell'edificio noto come Crociera di San Luca, viene fondato nel 1447, diventando cos\u00ec uno degli ospedali pi\u00f9 antichi d'Italia. Trasferito nel 1884, la Crociera ha conosciuto diverse destinazioni d'uso, fino al progetto di recupero come galleria d'arte contemporanea il cui concorso si \u00e8 tenuto alla fine del Novecento.\nStoria.\nLa costruzione di un grande ospedale che unificasse in una sola struttura tutte le funzioni fino a quel momento svolte da numerose, piccole istituzioni sparse in citt\u00e0 viene avviata nel 1447 e portata a termine nel 1452. Il progetto prevedeva la realizzazione di una struttura a pianta cruciforme, da cui la tradizionale denominazione di \"Crociera di San Luca\", sebbene il braccio ovest non sia mai stato realizzato. L'ospedale di San Luca rappresenta uno dei pi\u00f9 antichi ospedali d'Italia, preso a modello da analoghe strutture coeve come la Ca' Granda a Milano, eretta dal 1456 in poi con forma di croce perfetta inscritta entro un quadrato.\nLa costruzione dell'ospedale ingloba alcune case degli Umiliati di Gambara e quelli del monastero di San Luca di Quinzano d'Oglio. La permanenza secolare dell'ospedale in questo edificio dura fino al 1884, quando viene trasferito presso l'ex convento di san Domenico, demolito nel secondo dopoguerra.\nTrasferito l'ospedale, la Crociera di San Luca conosce diverse destinazioni d'uso: biblioteca popolare circolante, palestra della societ\u00e0 sportiva Forza e Costanza, sede della Esposizione Operaia e dell'Istituto sociale di istruzione, finch\u00e9 nel 1937 il comune decide di trasformarla in sala cinematografica.\nIl prospetto su corso Giuseppe Zanardelli, gi\u00e0 ricostruito dall'architetto Luigi Tombola nel 1889, viene ulteriormente modificato da Giacomo Mutti nel 1956, intervento reso necessario dopo che, nel 1954, un incendio aveva distrutto parte della facciata. Un ulteriore intervento viene eseguito nel 1960 con la costruzione del moderno edificio ancora visibile.\nAlla fine del Novecento, l'amministrazione comunale cittadina ha bandito un concorso per la trasformazione della Crociera di san Luca in centro d'arte e cultura contemporanea. Il progetto risultato vincitore \u00e8 opera degli architetti Giorgio Goffi e Mario Mento, in collaborazione con gli associati spagnoli Luis Moreno Mansilla ed Emilio Tunon.\nDescrizione.\nIl prospetto nord della crociera, come detto, ha perso totalmente l'aspetto originario dopo l'intervento del 1960. Originale, invece, \u00e8 la facciata sud, su via Moretto, con lesene di ordine dorico e ordine ionico sovrapposte, finestrone centrale e frontone triangolare a coronamento, tipologia molto simile a una tradizionale facciata di edificio chiesastico.\nLa chiesa di San Luca.\nFondata nel Duecento, ha subito i primi rifacimenti nel Quattrocento quando \u00e8 entrata a far parte della struttura dell'ospedale come cappella principale. Una ricostruzione pi\u00f9 radicale \u00e8 stata eseguita nel Settecento, mentre nell'Ottocento l'orientamento \u00e8 stato invertito per l'apertura del nuovo ingresso su via San Martino della Battaglia.\nContiene discrete opere d'arte pittorica e scultorea. Nella chiesa sono sepolti il Beato Giuseppe Tovini e il pedagogista Vittorino Chizzolini."}
{"id": "3549909", "revid": "344646", "url": "https://it.wikipedia.org/wiki?curid=3549909", "title": "Avvistamento di Socorro", "text": ""}
{"id": "3549913", "revid": "363629", "url": "https://it.wikipedia.org/wiki?curid=3549913", "title": "To Catch a Predator", "text": "To Catch a Predator \u00e8 un docu-reality americano.\nIl programma, presentato da Chris Hansen, si propone di trovare e arrestare potenziali maniaci sessuali attraverso internet.\nFingendosi un'adolescente di tredici anni, la polizia attira il malintenzionato nella casa dell'ipotetica vittima, dove ad aspettarlo trova il conduttore, che dopo una \"breve intervista\", lo fa arrestare dalla polizia appostata nei dintorni della casa.\nMandato in onda negli Stati Uniti dalla NBC tra il 2004 e il 2007, il programma non fu pi\u00f9 mandato in onda, perch\u00e9 la sua eccessiva notoriet\u00e0 rese troppo difficile attirare potenziali \"predatori\". \nIl programma \u00e8 stato trasmesso anche in Italia su varie emittenti tra le quali Class News."}
{"id": "3549917", "revid": "227910", "url": "https://it.wikipedia.org/wiki?curid=3549917", "title": "Crociera di San Luca", "text": ""}
{"id": "3549918", "revid": "216401", "url": "https://it.wikipedia.org/wiki?curid=3549918", "title": "Trofeo Castilla y Le\u00f3n", "text": ""}
{"id": "3549920", "revid": "227910", "url": "https://it.wikipedia.org/wiki?curid=3549920", "title": "Ospedale Grande", "text": ""}
{"id": "3549921", "revid": "287204", "url": "https://it.wikipedia.org/wiki?curid=3549921", "title": "Heartland (serie televisiva 2007)", "text": ""}
{"id": "3549925", "revid": "324090", "url": "https://it.wikipedia.org/wiki?curid=3549925", "title": "Pie and mash", "text": "Pie and mash \u00e8 un tradizionale piatto londinese della classe operaia. Ristoranti che servono questo tipo di piatto sono presenti a Londra sin dal diciannovesimo secolo e sono ancora oggi molto comuni nelle zone meridionali ed orientali della citt\u00e0, in molte parti dell'Essex ed in alcuni luoghi all'estero, in particolare in Australia, dove esistono significative comunit\u00e0 di emigrati.\nIl piatto principale consiste in un pasticcio (\"Pie\") a base di carne e nel pur\u00e8 di patate (\"mash\"), comunemente servito su un lato del piatto insieme ad una salsa verde a base di prezzemolo, chiamata \"salsa al liquore\" o \"liquore\" (bench\u00e9 non sia affatto alcolica), tradizionalmente fatta con l'acqua dalla preparazione delle anguille in umido. Un'altra specialit\u00e0 servita nei ristoranti \"pie and mash\" \u00e8 l'anguilla in gelatina, servita con un particolare aceto piccante.\nI pasticci, i pur\u00e8 di patate e le anguille in umido sono tutti preparati sul posto. Le anguille in gelatina invece sono di solito precucinate.\nRecentemente alcuni negozi \"pie and mash\" hanno iniziato ad offrire una selezione di menu a base di verdure, pollo e frutta."}
{"id": "3549939", "revid": "599013", "url": "https://it.wikipedia.org/wiki?curid=3549939", "title": "Jos\u00e9 Mar\u00eda Movilla", "text": "Carriera.\nNel settembre 2012 viene ingaggiato a titolo gratuito dalla sua ex squadra, il ."}
{"id": "3549947", "revid": "71433", "url": "https://it.wikipedia.org/wiki?curid=3549947", "title": "Steven McQueen", "text": ""}
{"id": "3549953", "revid": "121010081", "url": "https://it.wikipedia.org/wiki?curid=3549953", "title": "Real Madrid Club de F\u00fatbol 1996-1997", "text": "Questa voce raccoglie le informazioni riguardanti il Real Madrid Club de F\u00fatbol nelle competizioni ufficiali della stagione 1996-1997."}
{"id": "3549954", "revid": "287204", "url": "https://it.wikipedia.org/wiki?curid=3549954", "title": "Heartland (serie televisiva statunitense)", "text": ""}
{"id": "3549957", "revid": "287204", "url": "https://it.wikipedia.org/wiki?curid=3549957", "title": "Heartland (serie televisiva)", "text": ""}
{"id": "3549961", "revid": "4175", "url": "https://it.wikipedia.org/wiki?curid=3549961", "title": "Taff", "text": "Il Taff (, IPA ) \u00e8 un fiume del Regno Unito.\nScorre interamente in Galles ed \u00e8 formato dall'unione di due corsi d'acqua di portata inferiore, il Taf Fechan il Taf Fawr a Merthyr Tydfil.\nTermina il suo corso dopo a Cardiff nel canale di Bristol.\nIl fiume \u00e8 caratterizzato dalla presenza nelle sue acque di numerosi pesci migratori, inclusi salmoni, trote e anguille.\nFoce del Taff.\nIl corso naturale del fiume fu modificato durante il XIX secolo a Cardiff: dal Castello di Cardiff, ora segue un letto artificiale ad ovest di dove scorreva in origine. Seguendo un percorso attraverso Bute Park, passa il Cardiff Arms Park fino a giungere a Cardiff Bay, un lago artificiale dovuto alla costruzione di uno sbarramento, per sfociare nell'estuario del Severn."}
{"id": "3549962", "revid": "659058", "url": "https://it.wikipedia.org/wiki?curid=3549962", "title": "Rimini Baseball Club 2011", "text": "Il Rimini Baseball Club, sponsorizzato \"Telemarket\", ha preso parte alla Italian Baseball League 2011.\nDivise e sponsor.\nLo sponsor tecnico per la stagione 2011 \u00e8 Erre\u00e0. Sulle divise campeggia lo sponsor principale Telemarket.\nCollegamenti esterni.\nStatistiche dal sito Baseball.it"}
{"id": "3549973", "revid": "1154737", "url": "https://it.wikipedia.org/wiki?curid=3549973", "title": "Taf Fechan", "text": "Il Taf Fechan \u00e8 un fiume nelle Brecon Beacons nel Galles del sud. \nPercorso.\nNasce appena sotto Pen-y-Fan e si unisce con il Taf Fawr a creare il fiume Taff a Cefn-coed-y-cymmer. Il fiume alimenta inoltre la Pontsticill Reservoir.\nAmbiente.\nLe sue acque sono frequentate da una grossa popolazione di trota fario, gran parte della quale fu uccisa nel 2006 quando una grossa quantit\u00e0 di solfato di alluminio venne riversata nel fiume. Il colore dell'acqua mut\u00f2 in bianco per almeno 5 km verso valle e uccise approssimativamente 23.000 pesci, incluse trote fario, scazzoni ed esocidae, oltre ad un'innumerevole quantit\u00e0 di invertebrati.\nSecondo l'Environment Agency Wales, il fiume dovrebbe impiegare fra i 6 e i 12 anni per riprendersi, sebbene gi\u00e0 nel 2009 si contasse una buona ripresa della popolazione di trote. Il fiume \u00e8 molto apprezzato per la pratica della pesca con la mosca e i diritti di pesca sono posseduti dalla Merthyr Tydfil Angling Association."}
{"id": "3549984", "revid": "1669436", "url": "https://it.wikipedia.org/wiki?curid=3549984", "title": "Via Moretto", "text": "Via Moretto \u00e8 una via di Brescia che attraversa la zona sud del centro storico in direzione est-ovest, su un percorso di quasi un chilometro. Ha inizio a ovest come diramazione da corso Martiri della Libert\u00e0 e si conclude a est in piazza Moretto, in vicinanza del monumento al Moretto linea con il portale di palazzo Martinengo da Barco dove ha sede la pinacoteca Tosio Martinengo. La via, sulla quale si affacciano sei chiese, tre piazze e numerosi palazzi storici, \u00e8 dedicata al Moretto, massimo pittore del rinascimento bresciano, e collega tra loro importanti zone del centro storico.\nStoria.\nIl tracciato regolare della via \u00e8 precedente al piano urbanistico di Alberico da Gambara, che nel 1237 pianifica la viabilit\u00e0 delle aree appena incluse nell'ampliamento delle mura fatto eseguire dai Visconti. Alberico, nel suo piano urbanistico, indica il tracciato di via Moretto gi\u00e0 come \"strada vecchia\" che costeggia i possedimenti degli Umiliati.\nDal punto di vista archeologico, sono molteplici i ritrovamenti che confermano l'antichit\u00e0 della strada: nel tratto orientale compreso fra piazzetta Sant'Alessandro e piazza Moretto, \u00e8 stato rinvenuto nel 1991 un basolato stradale di epoca romana posteriore al II secolo d.C., quando l'incremento demografico port\u00f2 a uno sviluppo urbanistico anche al di fuori della cerchia muraria di Brixia. Sul tracciato romano si affacciavano anche edifici precedenti, databili al I secolo d.C., le cui pavimentazioni sono state rinvenute sotto il livello del basolato stradale. In prossimit\u00e0 di questo nucleo insediativo era inoltre presente una struttura monumentale in opera cementizia, forse un arco trionfale o una porta urbica. Le poderose murature di questo complesso sono state individuate nell'angolo tra via Moretto e via Francesco Crispi, proprio su piazza Moretto, che costituiva il prolungamento meridionale del cardo maximus cittadino.\nDurante il Medioevo la zona a nord della via viene occupata dagli insediamenti degli Umiliati di Gambara, di San Marco de Medio, di San Luca e delle Umiliate di Santa Maria Maddalena, comunit\u00e0 attirate in quest'area non solo dalla disponibilit\u00e0 di terreni esterni alla cerchia muraria, offerti dal vescovo per ragioni di promozione della vita religiosa, ma anche dalla ricchezza di acque necessarie alle loro attivit\u00e0 produttive. La presenza di numerosi canali come il Garza, il Bova e il Celato diretti a sud e il Molin del Brolo, orientato verso est, diedero impulso alla costruzione di numerosi mulini e opifici, alcuni dei quali sorsero in prossimit\u00e0 delle chiese di San Lorenzo, Sant'Alessandro e San Bartolomeo.\nDal punto di vista spirituale fu particolarmente rilevante l'insediamento del convento di San Domenico, situato a sud della via e demolito nel secondo dopoguerra. San Carlo Borromeo soggiorn\u00f2 nel complesso domenicano dal 24 febbraio al 24 marzo 1580, durante la sua visita apostolica alla citt\u00e0. Nel 1844, nei locali del convento di San Domenico, sorse l'Ospedale Maggiore cittadino, trasferendo qui le funzioni del quattrocentesco Ospedale di San Luca, anch'esso affacciato sulla via. L'Ospedale Maggiore occup\u00f2 diverse strutture assistenziali gi\u00e0 edificate nel corso del Cinquecento, come l'Ospedale degli Incurabili del 1523, l'Infermeria e la chiesa di Santa Maria della Piet\u00e0.\nIl quadrilatero compreso fra corso Zanardelli, via San Martino della Battaglia e via Cavour, attraversato dal lungo percorso di via Moretto che ne costituiva il fulcro, mantiene il ruolo di sede delle istituzioni ospedaliere cittadine per quasi seicento anni, dalla fondazione dell'Ospedale di San Luca fino al definitivo trasferimento dell'Ospedale Maggiore, avvenuto nella prima met\u00e0 del Novecento. Proprio in questo periodo, la via assume la denominazione attuale, cambiando l'antico toponimo di \"via dell'Ospedale\" in \"via Moretto\", in onore del grande pittore al quale, nel 1898, era gi\u00e0 stata dedicata Piazza Moretto con il grande monumento al centro. Il carattere ospedaliero di gran parte della via \u00e8 comunque ancora presente a causa della presenza dell'Ospedale di Sant'Orsola, pienamente attivo e con parte delle strutture affacciate su via Moretto, fra le quali la chiesa di Sant'Orsola, cappella ospedaliera.\nLa via sub\u00ec nuove modifiche nel secondo dopoguerra, come gi\u00e0 accennato, con la demolizione del convento domenicano per la costruzione del nuovo centro finanziario, che ancora oggi trova qui sede."}
{"id": "3549993", "revid": "446611", "url": "https://it.wikipedia.org/wiki?curid=3549993", "title": "All Blacks W.H. 2005", "text": "La A.S.D. All Blacks W.H. 2005 \u00e8 una squadra italiana di hockey in carrozzina o \"wheelchairhockey\", sport ormai conosciuto a livello mondiale, nel quale si annoverano in Italia due categorie, la Serie A1 e la Serie A2.\nStoria.\nLa squadra A.S.D. All Blacks W.H. 2005 (pi\u00f9 propriamente Associazione Sportiva Dilettantistica All Blacks Wheelchairhockey 2005) nasce a Genova il 7 settembre 1997 dalla squadra di Wheelchairhockey Gufi Genova, piccolo gruppo sportivo anch'esso creatosi nel 1995 dalla scissione con la squadra Blue Devils Genova.\nLa squadra \"All Blacks\" fu fondata dai Sig.ri Davide Garofano, Michele Trani, Gianluca Multari, ed Elio Parisi. Davide Garofano fu nominato Presidente dal Direttivo, e come atleta si fece conoscere per aver partecipato successivamente ai campionati mondiali di hockey in carrozzina ad Helsinki nel 2004.\nNel 1995 come detto, dalla squadra Blue Devils Genova, a causa dell'elevato numero di giocatori, venne creata una seconda squadra, dando cos\u00ec la possibilit\u00e0 a molti ragazzi di giocare e confrontarsi nel palcoscenico nazionale. Si scelse di trasferire 6 giocatori della prima squadra, i quali formarono i Gufi Genova. Successivamente i Gufi cambiarono denominazione in A.S.D. All Blacks W.H. 2005.\nDavide Garofano, Michele Trani, Gianluca Multari, Elio Parisi, Mauro Guidorossi, Alfredo Marangoni, questo era il gruppo che formava la nuova squadra. Ragazzi tosti che diedero prova di grande carattere, tenendo testa a squadre gi\u00e0 blasonate e di maggiore forza fisica come Dream Team Milano e Sharks Monza. Dopo la prima stagione nel 1995, alcuni giocatori scelsero strade diverse, e la squadra rimase con quattro elementi, non sufficiente per affrontare la stagione successiva. Decisero in comune accordo di prendersi un anno sabbatico, solo fatto di allenamenti, per migliorarsi, ed essere pi\u00f9 competitivi. Aveva inizio cos\u00ec la storia della A.S.D. All Blacks W.H. 2005."}
{"id": "3549994", "revid": "1564499", "url": "https://it.wikipedia.org/wiki?curid=3549994", "title": "Angelo Volpe", "text": "Biografia.\nAngelo Volpe nasce a Grottaminarda (nell'allora provincia di Principato Ultra) il 5 dicembre 1838, da \"Felice Antonio Volpe\" e dalla prima moglie \"Maria Luigia Prunoceraso\".\nSi forma prima sotto il padre, decoratore d'interni ed imbianchino, e poi seguendo i corsi del pittore Giuseppe Mancinelli presso l'Accademia di belle arti di Napoli. \nVisse in una famiglia di artisti, ma il suo nome fu oscurato da quello del fratello Vincenzo, di cui fu prima maestro e poi collaboratore in alcune opere.\nNel 1863 si trasferisce con la famiglia a Napoli, ritornando spesso a Grottaminarda e in Irpinia per eseguire dei lavori di decorazione d'interni e ritratti di persone. \nNel 1891 con il fratello \"Vincenzo\" si occupa del restauro e della decorazione della \"cappella della Madonna di Montevergine\", presso l'Abbazia di Montevergine a Mercogliano (AV).\nAttivit\u00e0.\nAngelo Volpe fu un pittore non eccessivamente prolifico. Oggi diverse opere sono rintracciabili in Irpinia (soprattutto a Grottaminarda e ad Avellino). \nTratt\u00f2 principalmente la pittura ritrattistica, che esegu\u00ec con perizia. Si dedic\u00f2 anche alle scene d'interni, soprattutto di genere. Realizz\u00f2 interessanti lavori d'arte Sacra.\nAdoper\u00f2 principalmente le tecniche: della china su carta e quella dell'olio su tela."}
{"id": "3549995", "revid": "767487", "url": "https://it.wikipedia.org/wiki?curid=3549995", "title": "Amore mio non farmi male", "text": "Amore mio non farmi male \u00e8 un film italiano del 1974 diretto da Vittorio Sindoni.\nIl film ebbe un seguito dal titolo \"Son tornate a fiorire le rose\".\nTrama.\nAnna e Marcello sono una coppia di liceali. Si amano e vorrebbero andare oltre l'amore platonico. I loro tentativi di consumare la loro prima volta vengono di volta in volta impediti da qualche evento, tanto che - soprattutto per lui - la cosa si trasforma in un complesso. A complicare il tutto ci si mettono anche i rispettivi genitori, tanto quelli di Marcello, Carlo e Sabina, quanto quelli di Anna, Paolo e Linda, che capiscono velocemente l'intenzione dei figli.\nSabina \u00e8 una donna bigotta, che vede Marcello ancora come un bambino, e lo vorrebbe mantenere casto, sebbene col passare del tempo si renda conto che il suo desiderio \u00e8 per Marcello d'ostacolo al raggiungimento della felicit\u00e0. Carlo invece \u00e8 un avvocato che, comprese le difficolt\u00e0 del figlio, cercher\u00e0 invano di disinibirlo, dapprima organizzando con l'aiuto di un suo cliente l'incontro con alcune prostitute, poi cercando di gettarlo tra le braccia della segretaria Wanda.\nPaolo \u00e8 invece un pilota d'aereo, ossessivamente geloso della sua bambina, tanto da arrivare a minacciare Carlo se mai Marcello avesse toccato Anna. Linda invece, ex hostess, \u00e8 l'unica a capire la figlia, e sar\u00e0 proprio lei a mettere i due in condizione di \"consumare\"."}
{"id": "3550008", "revid": "729019", "url": "https://it.wikipedia.org/wiki?curid=3550008", "title": "SEMT Pielstick", "text": "MAN Diesel &amp; Turbo France SAS (ex SEMT Pielstick) \u00e8 un'industria francese specializzata nella costruzione di motori diesel con stabilimenti a Villepinte Saint-Nazaire e Saint-Cloud di propriet\u00e0 della MAN Diesel\nStoria.\nAl termine della seconda guerra mondiale il governo francese nell'intento di assicurare alla nazione l'autonomia in un certo numero di settori strategici decise la costituzione di una societ\u00e0 per la costruzione di motori diesel per la propulsione navale, la trazione ferroviaria e la produzione di energia elettrica.\nNel 1946 venne costituita la Soci\u00e9t\u00e9 d'\u00e9tude des machines thermiques (SEMT) alla cui costituzione presero parte cinque societ\u00e0: la Soci\u00e9t\u00e9 des Aci\u00e9ries du Nord, la Soci\u00e9t\u00e9 des Ateliers et Chantiers de Bretagne, la Soci\u00e9t\u00e9 des Chantiers et Ateliers Augustin Normand, la Soci\u00e9t\u00e9 G\u00e9n\u00e9rale de Construction M\u00e9canique, les Chantiers et Ateliers de Saint-Nazaire. La guida della nuova societ\u00e0 venne affidata all'ingegnere tedesco Gustav Pielstick e al suo collaboratore Leonard Geislinger. La societ\u00e0 si basava in parte sulle conoscenze tedesche come l'adattamento del motore MAN Diesel 40/46 che equipaggiava gli U-Boot della Kriegsmarine.\nAll'epoca poich\u00e9 l'azienda non disponeva di alcun mezzo di produzione ha commercializzato i propri motori attraverso una rete di licenziatari. Nel 1951 la SEMT viene dotata del suo primo banco di prova che viene impiegato nello sviluppo dei suoi motori veloci e semi-veloci PA1 e PC1 e i primi motori sono stati commercializzati a partire dal 1953.\nNel 1976 l'azienda diventa parte della divisione meccanica di Alsthom-Atlantique che nel 1988 viene rilevata da MAN e MTU, inizialmente con una partecipazione del 50% per ciascuna delle due aziende, assumendo la denominazione SEMT Pielstick. Nel 1998 la MAN acquistando il 16,7% del capitale di MTU diventa al 66,7% proprietaria di SEMT Pielstick.\nIl 1\u00ba gennaio 2006 MAN Diesel acquis\u00ec le azioni della MTU Friedrichshafen diventando l'azionista unico della SEMT Piesltick che diventa la filiale francese di MAN Diesel.\nIl 1\u00ba agosto 2007 lo stabilimento di Jouet-sur-l'Aubois di propriet\u00e0 della MAN SE diventa filiale della societ\u00e0 con la denominazione di Soci\u00e9t\u00e9 de m\u00e9canique de pr\u00e9cision de l'Aubois (SMPA SAS); lo stabilimento \u00e8 specializzato nella produzione di iniettori.\nil 1\u00ba agosto 2010 dopo la fusione con Turbo Franse la denominazione dell'azienda diventa MAN Diesel &amp; Turbo France SAS.\nProduzione.\nMAN Diesel e Turbo progetta, sviluppa, produce, vende e fornisce assistenza post-vendita per i suoi motori diesel a 4 tempi veloci e semi-veloci, con una produzione di motori la cui potenza va dai 1000 a 24 000 kW.\nL'azienda ha venduto licenze per produrre in pi\u00f9 di 25 aziende in tutto il mondo.\nPer ogni motore costruito dai licenziatari, MAN Diesel &amp; Turbo riceve un compenso e in cambio si impegna ad inviare tutte le informazioni necessarie ed eventuali modifiche al progetto per il tipo di motore di cui \u00e8 stata acquistata la licenza.\nL'attivit\u00e0 post-vendita viene svolta sotto il nome di \"PrimeServ\". PrimeServ France garantisce la vendita di ricambi originali e i servizi di manutenzione per tutta la sua attivit\u00e0.\nIl produttore di parti di ricambio originali garantisce la loro qualit\u00e0. Un magazzino con sede a Saint-Nazaire garantire la disponibilit\u00e0 dei ricambi."}
{"id": "3550009", "revid": "198277", "url": "https://it.wikipedia.org/wiki?curid=3550009", "title": "Real Madrid Club de F\u00fatbol 1995-1996", "text": "Questa voce raccoglie le informazioni riguardanti il Real Madrid Club de F\u00fatbol nelle competizioni ufficiali della stagione 1995-1996."}
{"id": "3550013", "revid": "767487", "url": "https://it.wikipedia.org/wiki?curid=3550013", "title": "Paradiso amaro", "text": "Paradiso amaro (\"The Descendants\") \u00e8 un film del 2011 diretto da Alexander Payne e basato sull'omonimo romanzo di Kaui Hart Hemmings.\nTrama.\nMatt King, discendente di una facoltosa famiglia hawaiiana, \u00e8 un marito indifferente e un padre assente, ma quando la moglie Elizabeth entra in coma irreversibile dopo un incidente nautico al largo di Waikiki, si ritrova a mettere in discussione la sua vita: Matt si ritrova a dover recuperare il rapporto con le figlie, la ribelle Alexandra e la piccola Scottie, e a essere continuamente rimproverato dal suocero Scott, che non riesce ad accettare la situazione di coma irreversibile in cui si trova la figlia.\nAttraverso Alexandra, Matt giunge all'amara scoperta che la moglie aveva un amante, cosa che aveva portato madre e figlia a litigare furiosamente e ad allontanarsi. Mentre accade tutto ci\u00f2 Matt, avvocato specializzato in transazioni immobiliari, deve anche gestire un importante affare riguardante la possibile vendita dei territori di famiglia di cui \u00e8 amministratore fiduciario (in compropriet\u00e0 tra lui e i suoi cugini) sull'isola di Kauai, a causa di norma contro la perpetuit\u00e0 che obbliga a sciogliere il trust: Matt ha sempre sapientemente gestito le proprie finanze mentre la maggior parte dei suoi cugini ha sperperato le loro eredit\u00e0, e quelli pi\u00f9 interessati al contratto (con l'eccezione di Connie e Dave, che sostengono Matt) gli fanno pressioni per vendere i territori, che valgono centinaia di milioni di dollari.\nDue cari amici di famiglia rivelano a Matt che Elizabeth si sentiva infelice e stava per chiedergli il divorzio per poter stare con il suo amante, Brian Speer, un agente immobiliare. Dopo aver organizzato un incontro per comunicare agli amici delle condizioni di Elizabeth, Matt decide che anche Brian deve avere l'opportunit\u00e0 di darle un ultimo saluto, cos\u00ec parte per Kauai insieme alle sue figlie Alexandra e Scottie e a Sid, strano amico di Alexandra che \u00e8 costretto a portarsi dietro. Arrivato l\u00ec, suo cugino Hugh menziona che Brian \u00e8 una persona senza scrupoli e difatti \u00e8 anche il cognato di Don Hollitzer, l'acquirente al quale i cugini intendono vendere i territori, per cui Brian sta per ottenere una piccola fortuna grazie alla commissione di vendita. Matt si confronta con Brian e lo informa del fatto che Elizabeth sta morendo, offrendogli l'opportunit\u00e0 di vederla un'ultima volta: Brian per\u00f2 rifiuta ammettendo che, sebbene Elizabeth fosse innamorata di lui, da parte sua \u00e8 stata solo un'avventura, che ama sua moglie Julie e i loro figli, e infine si scusa con Matt per il dolore che ha causato.\nFrustrato dagli eventi recenti, Matt decide che \u00e8 giunto il momento che Scottie sappia dell'inevitabile morte di Elizabeth, alla quale vengono staccate le macchine come aveva richiesto nel suo testamento biologico. Il suocero ammonisce Matt per non essere stato un marito pi\u00f9 presente e amorevole; decidendo di non rivelargli della relazione extraconiugale della moglie, Matt si dice d'accordo, ma inaspettatamente Sid e Alexandra lo difendono. Alla riunione della famiglia, Matt decide di non firmare il contratto di vendita per mantenere il controllo di quel lembo di isola e cercare una soluzione diversa al problema posto dalla norma contro le perpetuit\u00e0. Scioccato, Hugh risponde che lui e gli altri cugini intraprenderanno un'azione legale se Matt insiste nel rifiutare, ma lui rimane fermo nella sua decisione.\nJulie, dopo aver appreso del tradimento del marito e avendo realizzato che non andr\u00e0 in ospedale da Elizabeth, decide di andarci al posto suo. Piangendo, ammette di odiare Elizabeth per aver cercato di distruggere la sua famiglia, ma la perdona. Matt arriva finalmente a patti con il tradimento di Elizabeth e la sua morte imminente, quindi le d\u00e0 un bacio d'addio, seguito da Alex e Scottie, e una volta cremata ne spargono le ceneri nell'Oceano Pacifico. Tornati a casa, i tre siedono insieme sul divano mangiando gelato e guardando la televisione, avvolti nella coperta che avevano messo su Elizabeth nei suoi ultimi momenti.\nProduzione.\nLe riprese, svolte interamente alle Hawaii, sono partite il 15 marzo 2010. La maggior parte di esse \u00e8 stata effettuata a Honolulu e nei dintorni della Baia di Hanalei. La location usata come casa di Matt King era priva dell'albero di banyan descritto nel libro; i cineasti hanno risolto il problema trapiantandone un esemplare. Per la scena in cui la famiglia King sale su una cresta per guardare oltre la loro terra, \u00e8 stato utilizzato un ranch di bestiame privato di 3.000 acri sulla costa meridionale di Kauai, Kipu Ranch. Kaui Hart Hemmings, autrice del romanzo su cui \u00e8 basato il film, ha recitato in un cameo nei panni della segretaria di Matt King; anche suo marito, sua madre e la figlia hanno avuto delle brevi apparizioni.\nLe scene riguardanti il collegio privato frequentato da Alexandra King sono state girate al Mid-Pacific Institute di Oahu. Hemmings ha affermato che la Hawaii Preparatory Academy (che si trova a Kamuela, nell'Isola di Hawaii) \u00e8 stata l'ispirazione per tale collegio privato.\nLa post-produzione \u00e8 iniziata il 14 giugno e si \u00e8 protratta fino al febbraio 2011.\nColonna sonora.\nL'album della colonna sonora \u00e8 stato pubblicato il 15 novembre 2011. La durata complessiva \u00e8 64:54.\nDistribuzione.\nLa pellicola \u00e8 stata presentata in anteprima al Toronto International Film Festival il 13 settembre 2011, e successivamente distribuita negli Stati Uniti prima in forma limitata il 18 novembre, e poi completa il 9 dicembre a cura della Fox Searchlight Pictures. In Italia \u00e8 stato distribuito il 17 febbraio 2012 da 20th Century Fox, con la direzione del doppiaggio (registrato presso la Time Out Movie, s.r.l.) e l'adattamento dei dialoghi curati da Massimo Giuliani."}
{"id": "3550033", "revid": "1543377", "url": "https://it.wikipedia.org/wiki?curid=3550033", "title": "Alexandre Thomas Francia", "text": "Fu pittore ad olio, ma anche grande acquarellista.\nBiografia.\nAlexandre Thomas Francia era figlio del pittore francese Fran\u00e7ois Louis Thomas Francia e quindi figlio d'arte. Apprese dal padre la tecnica del disegno e dell'acquarello, in cui eccelse, specializzandosi nelle \"marine\" e firmando i suoi lavori con la sigla: AFrancia.\nFu assai noto ed apprezzato in tutta Europa: espose infatti sin dal 1835al \"Salon\" di Parigi, poi a Londra, a Vienna (dove fu premiato con una medaglia all'Expo del 1873), ad Anversa e a Bruxelles.\nStabilitosi in Belgio e assunta la nazionalit\u00e0 belga, fu nominato Cavaliere dell'Ordine di Leopoldo per i suoi meriti artistici.\nMor\u00ec a Bruxelles nel 1884, a 69 anni."}
{"id": "3550036", "revid": "125878828", "url": "https://it.wikipedia.org/wiki?curid=3550036", "title": "Nuova Universale Einaudi", "text": "La Nuova Universale Einaudi, conosciuta anche come NUE, \u00e8 una collana editoriale della Giulio Einaudi Editore, fondata nel 1962 da Giulio Bollati e tuttora aperta.\nLa collana.\nL'ultimo titolo della seconda serie risale al 2003. La nuova serie, ripensata, \u00e8 stata inaugurata nel 2010. La NUE \u00e8 storicamente una delle pi\u00f9 rappresentative della casa editrice e tra le pi\u00f9 ricercate dai bibliofili, sia per la scelta dei titoli sia per la veste grafica. \u00c8 stata definita una \"sorta di enciclopedia \"in progress\", con un duplice sguardo che punta al futuro delle varie discipline di pensiero e al passato della tradizione letteraria e filosofica, dove la tradizione faccia leggere meglio i nodi della contemporaneit\u00e0\".\nI libri si presentano rilegati con copertina telata blu e una sovraccoperta bianca con cinque strisce rosse orizzontali. Il marchio storico occupa la fascia inferiore, un'illustrazione o fotografia dell'autore la fascia superiore e in mezzo vi sono i titoli e i nomi dei curatori. Il formato \u00e8 fisso di cm 12 x 18. Di diversi titoli sono uscite pi\u00f9 edizioni, e alcuni sono stati recuperati in altre collane dell'Editore Einaudi.\nNuova serie anni 1975-79.\nDurante la crisi che colp\u00ec la casa editrice a met\u00e0 degli anni 1970 si pens\u00f2 di risparmiare lanciando una nuova serie pi\u00f9 economica, senza rilegatura n\u00e9 sovraccoperta. Per lo pi\u00f9 furono ristampe. Sia per la reazione dei lettori che male si adattarono alla nuova serie, sia per le migliorate condizioni della casa editrice, si torn\u00f2 quindi appena possibile alla veste della prima serie.\nNuova serie 2010-.\nDal 2010 una terza serie, chiamata anch'essa \"nuova\" si apre con grafica rinnovata, ma collegata visivamente in qualche modo alla serie precedente. Curata dallo studio Pitis, essa innova e conserva: la sovraccopertina bianca mantiene i caratteri originali e ritraccia le barre rosse (diminuite a tre da cinque), che qui si interrompono prima dei margini, riportando la copertina ad una assialit\u00e0 verticale; il simbolo della casa editrice ora \u00e8 pi\u00f9 piccolo. Le barre evocano pi\u00f9 una contemporanea sottolineatura che una legatura: ne risulta una funzione pi\u00f9 assertiva e, cos\u00ec disancorate, s'indeboliscono."}
{"id": "3550041", "revid": "547034", "url": "https://it.wikipedia.org/wiki?curid=3550041", "title": "Real Madrid Club de F\u00fatbol 1994-1995", "text": "Questa voce raccoglie le informazioni riguardanti il Real Madrid Club de F\u00fatbol nelle competizioni ufficiali della stagione 1994-1995."}
{"id": "3550045", "revid": "46931", "url": "https://it.wikipedia.org/wiki?curid=3550045", "title": "Sharanahua", "text": ""}
{"id": "3550046", "revid": "1372005", "url": "https://it.wikipedia.org/wiki?curid=3550046", "title": "Chiliano", "text": "Biografia.\nPoich\u00e9 le due antiche \"Vite di santi\", la \"Passio minor\" e la pi\u00f9 recente \"Passio maior\" provengono solo dal IX secolo, tutte le indicazioni qui fornite sulla vita di san Chiliano sono da prendersi con riserva, tanto pi\u00f9 che pare che non vi sia stata alcuna continuit\u00e0 nel culto durante il periodo intercorrente fra il decesso del santo (689) e la esumazione della sua salma (752), in effettiva connessione con la fondazione della diocesi di W\u00fcrzburg, avvenuta nel 742.\nCos\u00ec \u00e8 altamente dubbio se nella tradizione missionaria radicata in Irlanda il monaco \"Kilian\" fosse stato effettivamente vescovo e come tale abbia svolto la sua missione ed amministrato il battesimo. Ancora improbabile \u00e8 il presunto viaggio a Roma presso papa Conone. Entrambi i temi corrispondono infatti alla tradizione missionaria anglosassone e sono palesemente impostati par rappresentare Chiliano come precursore dei vescovi-missionari anglosassoni e del legato pontificio san Bonifacio.\nMa qui cade anche l'unica indicazione, il pontificato di Conone (686/689), per mezzo della quale si evincono date precise e dalla quale si determinano i restanti riferimenti temporali. \nSecondo questi calcoli Chiliano giunse nel 686 insieme ai suoi accompagnatori, san Totnano, diacono, e san Colomano, presbitero, a W\u00fcrzburg. Egli deve aver predicato quivi e nei dintorni ed essere stato assassinato a colpi di spada insieme ai suoi due compagni, secondo il martirologio di Rabano Mauro.\nMandante dell'assassinio fu, secondo Rabano, Gailana, che aveva sposato il margravio di Turingia Gosberto, fratello del defunto marito, fatto che allora era considerato una forma di incesto. Chiliano riprese severamente Gosberto per questo matrimonio, ponendogli come condizione necessaria per ottenere il battesimo, lo scioglimento di questo matrimonio. Fu a questo punto che Gailana, approfittando dell'assenza del secondo marito, decise di farlo fisicamente eliminare; tema questo che potrebbe essere stato ripreso da Aribo di Frisinga, nella sua \"Vita di san Corbiniano\".\nLe salme devono essere state sotterrate nelle scuderie della rocca ducale (il luogo ove sorge l'attuale \"Neum\u00fcnsterkirche\").\nCulto.\nNel 752, probabilmente su iniziativa di san Bonifacio, avvenne il ritrovamento delle reliquie del Burcardo, il primo vescovo di W\u00fcrzburg, e probabilmente con l'occasione fu autenticato, secondo una tradizione successiva, anche il ritrovamento dell'\"evangeliario di San Chiliano\" (W\u00fcrzburg, Universit\u00e4tsbibliothek, M.p.th.q.1a), un manoscritto del Vangelo dei primi anni del VII secolo proveniente dalla Gallia.\nOggi le reliquie dei tre santi, Chiliano, Totnano e san Colomano, sono custodite in un reliquiario di Heinrich Gerhard B\u00fccker (1922 - 2008) nella cripta della chiesa della Collegiata di Neum\u00fcnster e i crani si trovano in una teca di cristallo di rocca inserita nell'altare del Duomo di W\u00fcrzburg.\nDurante l'\"Ottava di Kiliano\" (settimana intorno all'8 luglio) la teca con i crani viene esposta al pubblico. In quel periodo ha luogo sulla piazza delle Feste Talavera a W\u00fcrzburg la festa popolare di san Chiliano e nella piazza del mercato la Fiera commerciale di Chiliano.\nLe prime testimonianze certe del culto di san Chiliano si trovano nel calendario dell'\"Evangeliario di Godescalco\" (781 - 783), conservato oggi presso la Biblioth\u00e8que nationale de France (Parigi, codice del manoscritto Ms. Lat. 1203), in una postilla, non datata ma anteriore all'838, di un manoscritto di W\u00fcrzburg del \"Martirologio del Venerabile Beda\" e nel \"Martirologio di Rabano Mauro\" (842 - 856).\nUn manoscritto di Fulda della \"Passio minor\", dell'ultimo quarto del X secolo contiene i primi dipinti del ciclo della leggenda di san Chiliano e con questi soprattutto i primi esempi illustrati della vita del santo.\nPatronati e attributi.\nIl santo \u00e8 patrono delle citt\u00e0 di W\u00fcrzburg, Heilbronn, Kostheim e della regione della Franconia, cos\u00ec come della professione di bottaio. Viene anche invocato contro le malattie degli occhi, la podagra ed i reumatismi.\nMemoria liturgica.\nLa Memoria liturgica di san Chiliano cade l'8 luglio per la Chiesa cattolica e per quella evangelica. Si tratta, nella Chiesa cattolica, di una \"memoria ad libitum\" nel Calendario dei Santi. Nella citt\u00e0 di W\u00fcrzburg l'8 luglio \u00e8 tuttavia giornata di gran festa. Le Chiese ortodosse lo celebrano anch'esse in genere in tal giorno, ma secondo il Calendario giuliano, corrispondente al 21 luglio nel calendario gregoriano.\nMeteorologia popolare.\nLa Memoria di san Chiliano ha dato origine ad alcuni proverbi di meteorologia popolare:\nIconografia.\nSan Chiliano viene rappresentato nella sua iconologia con una spada, lo strumento che usarono i suoi assassini per ucciderlo. Insieme ad essa spesso viene rappresentato con il bastone pastorale. \nNella chiesa di san Chiliano a Heilbronn \u00e8 rappresentato almeno tre volte: nell'altar maggiore da Hans Seyfer, sulla destra, di fianco a Maria con il bambino, in una tavola gotica (probabilmente risalente al XV secolo) e nel timpano del portale meridionale."}
{"id": "3550052", "revid": "481666", "url": "https://it.wikipedia.org/wiki?curid=3550052", "title": "Alice D.G. Miller", "text": "Biografia.\nNata a Milwaukee, nel Wisconsin, scrisse la sua prima storia che venne adattata per lo schermo nel 1922 per \"Fourteenth Lover\", un film diretto da Harry Beaumont. Lavor\u00f2 per la Metro-Goldwyn-Mayer (MGM) fin dalla nascita della compagnia e per altre majors, come la Paramount, Warner Bros. e Universal.\n\u00c8 stata uno dei membri della Tavola rotonda dell'Algonquin.\nMuore il 24 luglio 1985 a Woodland Hills, all'et\u00e0 di 91 anni."}
{"id": "3550053", "revid": "1522738", "url": "https://it.wikipedia.org/wiki?curid=3550053", "title": "Repubblica moldava", "text": ""}
{"id": "3550054", "revid": "767487", "url": "https://it.wikipedia.org/wiki?curid=3550054", "title": "David Binney", "text": ""}
{"id": "3550066", "revid": "599013", "url": "https://it.wikipedia.org/wiki?curid=3550066", "title": "Sevan", "text": ""}
{"id": "3550067", "revid": "1318658", "url": "https://it.wikipedia.org/wiki?curid=3550067", "title": "Giancarlo Tossani", "text": ""}
{"id": "3550070", "revid": "46931", "url": "https://it.wikipedia.org/wiki?curid=3550070", "title": "Shanenaua", "text": ""}
{"id": "3550071", "revid": "458786", "url": "https://it.wikipedia.org/wiki?curid=3550071", "title": "Erste Liga 2011-2012", "text": "La Erste Liga 2011-2012 (ufficialmente \"\"Heute f\u00fcr Morgen\" Erste Liga\") \u00e8 la 38\u00aa edizione del campionato di calcio austriaco di seconda divisione. La stagione \u00e8 iniziata il 12 luglio 2011 ed \u00e8 terminata il 18 maggio 2012; la pausa invernale si \u00e8 tenuta dal 19 dicembre 2011 al 10 febbraio 2012. L'Admira Wacker M\u00f6dling \u00e8 la squadra campione in carica e promossa in Bundesliga, il LASK Linz la retrocessa dalla Bundesliga, il Blau-Wei\u00df Linz la neopromossa dalla Regionalliga.\nIl ottiene la promozione in Bundesliga per la prima volta nella sua storia, per contro il Hartberg avrebbe dovuto retrocedere in Regionalliga, dopo tre campionati consecutivi in Erste Liga, ma la mancata concessione della licenza professionistica al LASK Linz, con ricorso respinto definitivamente il 29 maggio 2012, permette ai tirolesi di disputare lo spareggio contro il Grazer AK, vincitore della Regionalliga Mitte. In conseguenza di ci\u00f2 il Lustenau 07 ottiene la permanenza in Erste Liga senza dover disputare lo spareggio.\nDopo gli spareggi l'Horn viene promosso per la prima volta nella sua storia in Erste Liga; l'Hartberg ottiene la permanenza nella categoria dopo un successo contro il Grazer AK nella partita di ritorno, interrotta al 76' per intemperanze dei tifosi ospiti sul punteggio di 3-0 per i padroni di casa.\nRegolamento.\nLe squadre si affrontano in un doppio girone di andata e ritorno, per un totale di 36 giornate.\nLa squadra campione verr\u00e0 promossa in Bundesliga per la stagione 2012-2013\nLa penultima classificata disputer\u00e0 gli spareggi con le vincitrici dei tre gruppi di Regionalliga. L'ultima classificata retrocede direttamente in Regionalliga."}
{"id": "3550072", "revid": "767487", "url": "https://it.wikipedia.org/wiki?curid=3550072", "title": "Montecarlo (film 1926)", "text": "Montecarlo (\"Monte Carlo\") \u00e8 un film muto del 1926 diretto da Christy Cabanne.\nTrama.\nTre ragazze americane - Flossie, Hope e Sally - vincono un concorso indetto dal giornale della loro citt\u00e0, che ha come premio un soggiorno a Montecarlo. Loro guida, sar\u00e0 il reporter Bancroft. A Montecarlo, Sally conosce in albergo Tony Townsend, un connazionale che sta sfuggendo ad alcuni poliziotti privati perch\u00e9 non ha pagato i conti. Tony, che ha preso in prestito l'uniforme del principe Boris trovata in una suite, viene scambiato per il principe. Anche le altre due ragazze sono vittime di equivoci: Flossie crede che il portiere dell'hotel sia un duca, Hope prende un cameriere per un conte.\nTony, intanto, sfuggito ad alcuni anarchici che vorrebbero far fuori il principe, dichiara a Sally di essersi innamorato di lei ma la polizia lo arresta come impostore. Viene salvato dall'intervento del vero Boris e, insieme a Sally, pu\u00f2 tornarsene libero negli Stati Uniti.\nProduzione.\nIl film fu prodotto dalla Metro-Goldwyn-Mayer (MGM).\nDistribuzione.\nDistribuito dalla Metro-Goldwyn-Mayer (MGM), il film usc\u00ec nelle sale cinematografiche statunitensi il 1\u00ba marzo 1926. \u00c8 conosciuto anche con il titolo \"Dreams of Monte Carlo\"."}
{"id": "3550073", "revid": "339392", "url": "https://it.wikipedia.org/wiki?curid=3550073", "title": "Dreams of Monte Carlo", "text": ""}
{"id": "3550074", "revid": "339392", "url": "https://it.wikipedia.org/wiki?curid=3550074", "title": "Comune dell'Armenia", "text": ""}
{"id": "3550075", "revid": "599013", "url": "https://it.wikipedia.org/wiki?curid=3550075", "title": "Alice Florian", "text": "Biografia.\nNel 1939 partecip\u00f2 agli Internazionali di Francia giungendo in finale nel doppio femminile esibendosi in coppia con Hella Kovac. Persero contro la coppia formata dalla francese Simonne Mathieu e da Jadwiga J\u0119drzejowska in un doppio 7-5.\nNel singolo nella stessa competizione internazionale venne eliminata al primo turno da M. Lebailly."}
{"id": "3550077", "revid": "46931", "url": "https://it.wikipedia.org/wiki?curid=3550077", "title": "Robot exclusion standard", "text": ""}
{"id": "3550078", "revid": "47767", "url": "https://it.wikipedia.org/wiki?curid=3550078", "title": "San Kilian", "text": ""}
{"id": "3550087", "revid": "1714743", "url": "https://it.wikipedia.org/wiki?curid=3550087", "title": "Cristiana Carlotta di W\u00fcrttemberg-Winnental", "text": "Biografia.\nEra figlia del Duca Federico Carlo di W\u00fcrttemberg-Winnental e di sua moglie, la Principessa Eleonora Giuliana di Brandeburgo-Ansbach, figlia del Margravio Alberto II. Trascorse la sua giovinezza nel Castello di Winnental a Winnenden. Essendo il padre morto nel 1698, della sua educazione s'occup\u00f2 Johann Osiander.\nIl 28 agosto 1709 spos\u00f2 a Stoccarda il cugino Guglielmo Federico di Brandeburgo-Ansbach. Dopo la morte del coniuge, assunse la Reggenza per conto del suo primogenito Carlo Guglielmo Federico. In tal veste guid\u00f2 la costruzione di edifici di notevoli dimensioni e favor\u00ec le arti e la scienza. Educ\u00f2 suo figlio presso il Castello di Bruckberg. Mor\u00ec nel 1729, ed \u00e8 oggi sepolta nella volta dei Margravi della Chiesa di San Gumberto ad Ansbach."}
{"id": "3550089", "revid": "36426", "url": "https://it.wikipedia.org/wiki?curid=3550089", "title": "La battaglia delle Argonne", "text": "La battaglia delle Argonne \u00e8 un dipinto di Magritte del 1959.\nSi tratta di una delle opere pi\u00f9 note ed emblematiche della poetica surrealista di Magritte. Una timida alba diffonde il suo chiarore sulla campagna, dove fuma una nebbiolina mattutina. Ma questo occupa solo la parte sottostante del dipinto: nel cielo incombono tre forme, una nube, un sasso e una falce di luna. La nuvola bianca pare fatta di pesante materia, mentre il sasso viene totalmente svuotato del suo peso e si libra nell'aria: \u00e8 contro ogni legge umana e naturale che Magritte scaglia la sua ironia, generando spaesamento nell'osservatore. Disorientando, Magritte invita con un sorriso alla riflessione filosofica sull'arte stessa, ed in senso lato, sulla vita."}
{"id": "3550090", "revid": "767487", "url": "https://it.wikipedia.org/wiki?curid=3550090", "title": "Marcella Mancini", "text": "Biografia.\nHa cominciato ad ottenere buoni successi internazionali, dopo il 35\u00ba anno d'\u00e8t\u00e0, a partire dalla vittoria in Coppa Europa di maratona nel corso dei campionati europei di G\u00f6teborg 2006. In precedenza, tuttavia, aveva gi\u00e0 vinto per tre volte la maratona di Sant'Antonio, a Padova.\nCampionati nazionali.\nLa Mancini \u00e8 stata due volte campionessa italiana assoluta di maratona"}
{"id": "3550092", "revid": "767487", "url": "https://it.wikipedia.org/wiki?curid=3550092", "title": "Francesco Bearzatti", "text": "Biografia.\nIl 31 maggio 2017 Bearzatti ha suonato a Treviso in un quartetto composto anche da Giovanni Falzone, Danilo Gallo e Zeno De Rossi in occasione della terza edizione di Treviso Suona Jazz. Torna a Treviso per la quarta edizione dello stesso festival e suona il 30 maggio 2018 a Palazzo Giacomelli, sede di Unindustria Treviso, insieme al chitarrista federico Casagrande ."}
{"id": "3550099", "revid": "729019", "url": "https://it.wikipedia.org/wiki?curid=3550099", "title": "Progress M-11M", "text": "La navetta Progress M-11M (russo: \u041f\u0440\u043e\u0433\u0440\u0435\u0441\u0441 \u041c-11\u041c), identificata dalla NASA come Progress 43 o 43P, \u00e8 un veicolo spaziale Progress che \u00e8 stato lanciato il 21 giugno 2011 per rifornire la Stazione Spaziale Internazionale. \u00c8 stata l'undicesima navicella Progress di tipo M11F615A60 ad essere lanciata. La navicella spaziale \u00e8 prodotta da RKK Energia ed \u00e8 gestita dalla agenzia spaziale russa (Roskosmos).\nLancio.\nIl Progress M-11M \u00e8 stato lanciato da un razzo Soyuz-U dal cosmodromo di Bajkonur in Kazakistan il 19 giugno 2011.. Dopo il lancio, la sonda ha raggiunto un'orbita preliminare di 240\u00a0km dal suolo terrestre. \u00c8 stato messo in orbita con successo dopo 88,54 minuti. Una serie di accensioni dei motori dopo due giorni ha guidato la navicella ad un rendez-vous con la Stazione Spaziale.\nAttracco.\nProgress M-11M si \u00e8 ancorata con il modulo Zvezda della Stazione Spaziale Internazionale alle 16:37 GMT del 23 giugno 2011. L'attracco \u00e8 avvenuto 400 chilometri sopra il Kazakistan orientale. L'attracco \u00e8 stato monitorato dal Centro Controllo Missione a Mosca e dall'Expedition 28.\nCarico.\nProgress M-11M ha trasferito oltre 2,5 tonnellate di merci verso la Stazione Spaziale, tra cui cibo, acqua, hardware scientifico, propellente e cargo per l'agenzia spaziale russa, per la NASA e per l'Agenzia spaziale giapponese (JAXA)."}
{"id": "3550101", "revid": "767487", "url": "https://it.wikipedia.org/wiki?curid=3550101", "title": "Aleksandar Miljkovi\u0107", "text": "Carriera.\nClub.\nInizi.\nCresciuto nelle giovanili del Partizan, esordisce giovanissimo in prima squadra con la quale vince 2 campionati e partecipa all'edizione 2010-2011 della Champions League.\nNell'inverno del 2009 viene mandato in prestito al Teleoptik, dove realizza la sua prima rete da professionista nella vittoria per 1-4 contro il Radni\u010dki. Un anno dopo, sempre in prestito \u00e8 in forze al Metalac.\nPartizan e Braga.\nDal 2010 rientra pi\u00f9 stabilmente nei piani del Partizan che quindi lo conferma in squadra per 3 stagioni, dove vince anche altri 3 campionati (portando a 5 quelli in carriera) e la seconda Coppa di Serbia. Nel 2013 viene preso dai portoghesi del Braga. Alterna presenze tra squadra B e prima squadra, per un totale di appena 15 apparizioni in due campionati.\nRNK Spalato, Amkar Perm' e Mied\u017a Legnica.\nNel marzo 2015 viene svincolato, qualche mese dopo viene quindi prelevato dallo RNK Spalato, squadra croata. Con i biancorossi trova un po' pi\u00f9 di continuit\u00e0, tanto che appena una stagione dopo i russi dell'Amkar Perm' lo acquistano per rafforzarsi per la Premier russa.\nNonostante 53 presenze ed un gol (momentaneo 1-1 nella vittoria del 2016 contro l'Akhmat Grozny) nell'estate 2018 rimane senza squadra nuovamente. A novembre 2018 il Mied\u017a Legnica lo aggrega alla squadra.\nNazionale.\nDal 2008 al 2009 ha fatto parte della selezione serba Under 19, con 13 presenze e 1 gol. Dal 2011 al 2012 invece, \u00e8 parte di quella Under 21 (partecipando anche alla fase a qualificazioni dell'Europeo)."}
{"id": "3550102", "revid": "547034", "url": "https://it.wikipedia.org/wiki?curid=3550102", "title": "Davide Garofano", "text": "Carriera.\nDavide Garofano esordisce nel 1996 nei Gufi Genova come portiere. Dopo una stagione la squadra cambia assetto societario e nome, e diventa la conosciuta All Blacks Genova. A causa di enormi difficolt\u00e0 a trovare fondi e giocatori, la squadra non partecipa al campionato 1996, per iscriversi successivamente nel 1997. Da quel momento rimane negli All Blacks Genova per nove stagioni fino al 2006. Cambia ruolo da portiere a centrocampista, e segna in tutto 9 reti in 61 presenze. Alla fine del 2006 diventa il primo giocatore italiano a trasferirsi in un campionato estero, cosa a nessun altro mai successa prima, e passa agli Hurricanes Bochum in Germania. Li segna 3 reti in 12 presenze, e dopo una stagione viene ceduto ai Ruhr Rollers Essen sempre in Germania. Nella nuova squadra 8 presenze e 2 reti il suo score. Nel 2008 torna in Italia per giocare due stagioni nel Dream Team Milano fino al 2010, segnando in tutto 4 reti in 8 presenze. Nel 2010 fa ritorno agli All Blacks Genova. Nell'ultimo campionato con la squadra genovese, stagione 2013-14, segna 16 reti in 8 presenze, passando ad un ruolo pi\u00f9 offensivo. Ingaggiato nella stagione 2015 dai Genneper Parken Bulls di Eindhoven noti come GP Bulls assieme a Janzeeb Khan, mette a segno 5 reti in 4 presenze.\nDopo una sola stagione torna in Italia e viene ingaggiato dal Dream Team di Milano, dove rimane una stagione. L'anno dopo passa nei Turtles Milano e li rimane per due stagioni, dopo le quali torna nella sua Genova e gioca attualmente nei Blue Devils.\nNazionale.\nNel 1999 riceve la sua prima convocazione in nazionale dall'allora selezionatore del centro-sud Cristian Locatelli. Dopo due anni il selezionatore nazionale Fabrizio De Santis lo riconvoca per uno stage azzurro a Roma, e da quel momento entra stabilmente a far parte della Nazionale fino al 2006, anno in cui viene chiamato per l'ultima volta dal selezionatore azzurro Luca Maino.\nViene convocato in tutto 20 volte in Nazionale, dal 1999 al 2006 e 3 reti in nazionale. Partecipa nella top five al campionato del mondo di Hockey in carrozzina in Finlandia ad Helsinki nel 2004."}
{"id": "3550105", "revid": "767487", "url": "https://it.wikipedia.org/wiki?curid=3550105", "title": "Julian Arg\u00fcelles", "text": ""}
{"id": "3550106", "revid": "767487", "url": "https://it.wikipedia.org/wiki?curid=3550106", "title": "The Boy Friend (film 1926)", "text": "The Boy Friend \u00e8 un film muto del 1926 diretto da Monta Bell. La sceneggiatura di Alice D.G. Miller si basa su \"The Book of Charm\", lavoro teatrale di John Alexander Kirkpatrick, andato in scena in prima a New York al Comedy Theatre di Broadway il 3 settembre 1925.\nTrama.\nIda May, che vive in una piccola citt\u00e0 di provincia, leggendo le lettere che l'amica Pettie le invia da New York muore d'invidia. Cos\u00ec, quando nel drugstore dove lavora il suo ragazzo giunge la signora Willet con i suoi ospiti newyorkesi, Ida May si lascia irretire da quell'ambiente elegante e accetta da loro un invito a cena. Non vuole per\u00f2 che Joe, il fidanzato, venga con lei perch\u00e9 il giovane non ha i vestiti adatti per l'evento. Joe si compera un manuale di belle maniere e viene istruito dagli Harper. A un party organizzato per Ida May, i risultati risulteranno umoristici. La ragazza si scioglie quando Joe le dimostra con passione il suo amore e i due giovani si riconciliano. Intanto, ritorna Pettie che racconta la vera e dura vita nella grande citt\u00e0.\nProduzione.\nIl film fu prodotto dalla Metro-Goldwyn-Mayer (MGM) con il titolo di lavorazione \"The Book of Charm\".\nDistribuzione.\nIl copyright del film, richiesto dalla MGM, fu registrato il 26 luglio 1926 con il numero LP22985.&lt;br&gt;\nDistribuito dalla Metro-Goldwyn-Mayer, il film fu presentato in prima a New York il 14 agosto 1926. Trov\u00f2 distribuzione in Portogallo con il titolo \"Rapaz Insinuante\", uscendo in sala il 26 maggio 1930.\nNon si conoscono copie ancora esistenti della pellicola che viene considerata presumibilmente perduta."}
{"id": "3550110", "revid": "1543377", "url": "https://it.wikipedia.org/wiki?curid=3550110", "title": "Coppa Europa di maratona", "text": "La Coppa Europa di maratona si svolge in concomitanza dei Campionati europei di atletica leggera dall'edizione di Helsinki 1994, tuttavia le prime quattro edizioni della manifestazione (1981, 1983, 1985 e 1988), si erano disputate separatamente dalla rassegna continentale.\nSistema di punteggio.\nFino al 1988 i punteggi della classifica venivano calcolati sommando il numero del piazzamento di ciascun concorrente (la nazione col punteggio pi\u00f9 basso risultava la vincitrice), dal 1994 invece viene sommato il tempo dei primi tre classificati di ogni squadra, potendo ogni nazionale schierare un massimo di sei elementi al via della competizione (diversamente da quanto avviene per il campionato europeo, nel quale la manifestazione \u00e8 inserita, ove il massimo numero di atleti schierabili \u00e8 tre).\nAlbo d'oro.\nDonne.\nLa Russia (in precedenza Unione Sovietica) e l'Italia sono le nazioni che vantano pi\u00f9 successi (tre per parte) nella Coppa Europa femminile .\nIl caso dell'edizione 2006.\nLa maratoneta russa Nailya Yulamanova, giunse al 2\u00ba posto e la sua nazionale si aggiudic\u00f2 l'edizione 2006, soprattutto grazie a questo piazzamento, salvo poi essere squalificata per doping, il che port\u00f2 alla restituzione della medaglia europea a vantaggio della italiana Anna Incerti. il cui bronzo fu trasformato in argento , ma curiosamente ci\u00f2 non comport\u00f2 l'avanzamento del team azzurro anche nella gara a squadre."}
{"id": "3550111", "revid": "124968439", "url": "https://it.wikipedia.org/wiki?curid=3550111", "title": "Josh Dallas", "text": "\u00c8 noto soprattutto per aver interpretato il personaggio di Fandral nel film \"Thor\" e David Nolan e Principe Azzurro nella serie televisiva \"C'era una volta\". \nVita privata.\nNel 2003 conosce l'attrice Lara Pulver. La coppia si sposa nel 2007 e divorzia nel 2011. Dopo due anni di relazione, il 12 aprile 2014 sposa Ginnifer Goodwin, sua partner nella serie tv \"C'era una volta\". La coppia ha due figli, Oliver Finlay, nato il 29 maggio 2014, e Hugo Wilson, nato il 1\u00ba giugno 2016."}
{"id": "3550114", "revid": "486946", "url": "https://it.wikipedia.org/wiki?curid=3550114", "title": "Caos Demoni (Warhammer 40.000)", "text": ""}
{"id": "3550116", "revid": "1123126", "url": "https://it.wikipedia.org/wiki?curid=3550116", "title": "Memoria ad libitum", "text": "Memoria ad libitum \u00e8 l'espressione che indica, nella liturgia cattolica, la celebrazione, durante la santa Messa o nella liturgia delle ore, della memoria di un santo secondo la libera valutazione del celebrante il giorno in cui cade la ricorrenza del santo in questione, in contrapposizione a quella \"obbligatoria\", che ricorre se lo impongono il calendario liturgico o le esigenze del luogo.\nCon la \"memoria ad libitum\" vengono celebrati per lo pi\u00f9 santi che in una particolare localit\u00e0 o regioni, hanno un ruolo importante per i fedeli del luogo ed a questi sono ben noti. In taluni casi si tratta di santi la cui esistenza non ha, od ha in scarsa misura, una testimonianza storica precisa, ma il cui culto ha radici profonde e lontane nella popolazione, anche a seguito di tradizioni tramandatae da secoli, anche su base leggendaria. \nLa liturgia dei giorni in cui cade una \"memoria ad libitum\" si differenzia da quella normale solo in piccoli dettagli. Nei casi pi\u00f9 frequenti si tratta di una semplice menzione nelle preghiere della liturgia annuale previste per quel giorno, mentre in alcuni casi sono possibili anche adattamenti relativi nelle letture, nelle preghiere e nelle invocazioni del giorno e nei canti."}
{"id": "3550119", "revid": "1149807", "url": "https://it.wikipedia.org/wiki?curid=3550119", "title": "Omnimon Zwart", "text": ""}
{"id": "3550120", "revid": "110157", "url": "https://it.wikipedia.org/wiki?curid=3550120", "title": "Museo Bulgakov", "text": "Il Museo Bulgakov a Mosca commemora la vita e il lavoro dello scrittore Michail Bulgakov, nell'appartamento numero 50 in Bol\u0161aja Sadovaja ulica 10, in cui Bulgakov realmente abit\u00f2 tra il 1921 e il 1924 e dove \u00e8 parzialmente ambientato il suo romanzo Il Maestro e Margherita.\nDagli anni '80 il l'appartamento \u00e8 diventato punto di ritrovo per i fan di Bulgakov. Graffiti, disegni dei personaggi e citazioni del romanzo hanno decorato i muri esterni e il giroscale dell'edificio che ospita l'appartamento e sono stati recentemente rimossi. Il museo attualmente contiene oggetti personali e fotografie della vita di Bulgakov e della sua opera ed ospita eventi culturali ed esibizioni.\nIl museo dista poche centinaia di metri dagli Stagni Patriar\u0161ie, ambientazione del primo capitolo del libro. L'appartamento fu invece l'ispirazione per il covo dello stregone Woland e della sua corte."}
{"id": "3550126", "revid": "123576116", "url": "https://it.wikipedia.org/wiki?curid=3550126", "title": "Emmanuele Milano", "text": "Gli inizi in Rai.\nMilano entra in Rai nel 1954 dove lavorer\u00e0 per il Telegiornale, realizzer\u00e0 numerosi documentari, primo fra tutti sulla devianza minorile dal titolo \"La loro difficile strada\" andato in onda nel 1955.\nNel 1976 dopo la riforma della Rai \u00e8 stato tra i fondatori del TG1 in cui ricopre la carica di vicedirettore, nel 1977 quella di direttore a interim durante la convalescenza di Emilio Rossi ferito dalla BR.\nLa Direzione di Rai 1.\n\u00c8 stato direttore di Rai 1 dal 1980 al 1987, sotto la sua direzione ci sar\u00e0 la nascita della concorrenza televisiva, in particolar modo di Canale 5, emittente fondata da Silvio Berlusconi, Milano porter\u00e0 Rai 1 ad un modello pi\u00f9 commerciale togliendo dal palinsesto della rete le trasmissioni culturali (ad eccezione di \"Quark\" e lanciando il quiz di grande successo popolare sulla lingua italiana, Parola mia), di approfondimento e gli sceneggiati (che saranno ripresi dopo trent'anni dal successore Mauro Mazza). Ci\u00f2 caus\u00f2 molte critiche riguardo al ruolo di servizio pubblico che la rete ammiraglia ha perso, critiche che ancora oggi fanno riflettere.\nMilano rimarr\u00e0 in carica fino al 1987 quando per effetto della nuova lottizzazione verr\u00e0 sostituito da Giuseppe Rossini direttore di Rai 3 che a sua volta fu sostituito da Angelo Guglielmi (in quota al Partito Comunista Italiano).\nLa Direzione generale di Telemontecarlo.\nCon l'acquisizione di Telemontecarlo da parte della Montedison nel 1993, questa nomin\u00f2 Milano direttore generale del network.\nIn questo periodo la rete non sembr\u00f2 possedere una linea editoriale facilmente identificabile, nonostante non mancassero delle vere perle nella programmazione (prevalentemente sportiva) come i programmi comici Banane del 1990 (con Fabio Fazio, Gioele Dix, Paolo Hendel, Maria Amelia Monti, Silvio Orlando, David Riondino) e Teste di gomma.\nMilano chiamer\u00e0 sulla rete monegasca personaggi come Mino Damato, Loretta Goggi e soprattutto Luciano Rispoli a cui affider\u00e0 il fortunato talk show \"Tappeto volante\" (in onda al 1993 al 2000, programma bandiera dell'emittente, con ascolti rilevanti e ospiti illustri), sperimenter\u00e0 numerose trasmissioni e lancer\u00e0 anche dei volti che si affermeranno nel panorama televisivo come Alessia Marcuzzi, Mauro Serio e Tiberio Timperi.\nPorter\u00e0 nella sua rete Federico Fazzuoli (ideatore di \"Linea Verde\"), Corrado Augias e Sandro Curzi.\nPurtroppo il canale non riuscir\u00e0 a decollare a causa della scarsa copertura del segnale e di un mercato pubblicitario monopolizzato dai canali di Berlusconi.\nIl canale nel 1995 passa sotto la gestione di Vittorio Cecchi Gori che sostituir\u00e0 Milano con Michele Franceschelli, ex-direttore di Rete 4.\nLa Direzione di Sat2000.\n\u00c8 stato direttore di Sat 2000 dal 1998 al 2006."}
{"id": "3550128", "revid": "1718925", "url": "https://it.wikipedia.org/wiki?curid=3550128", "title": "Roberto Cecchetto", "text": ""}
{"id": "3550131", "revid": "599013", "url": "https://it.wikipedia.org/wiki?curid=3550131", "title": "William Bonnet", "text": "Carriera.\nPassato professionista nel 2005 con una piccola squadra francese, la Auber 93, in stagione ottenne la prima vittoria da professionista, in una tappa della Paris-Corr\u00e8ze, e altri piazzamenti sempre in corse francesi, terminando quarto alla Ch\u00e2teauroux Classic de l'Indre e ottavo al Tour du Limousin. Tali risultati gli permisero di ottenere un contratto a partire dal 2006 con una squadra ProTour, la francese Cr\u00e9dit Agricole. Con la nuova squadra partecip\u00f2 alla sua prima grande corsa a tappe, il Giro d'Italia. In stagione, pur non vincendo, ottenne diversi piazzamenti, terminando nono alla Parigi-Bruxelles, quinto al Grand Prix de Fourmies e terzo al Grand Prix de Wallonie.\nNel 2007 sfior\u00f2 la vittoria di tappa nella Parigi-Nizza, arrivando quarto nella seconda frazione. Partecip\u00f2 poi alle classiche di primavera, senza per\u00f2 piazzamenti, e quindi al Tour de Suisse e alla Volta Ciclista a Catalunya; fu poi convocato per il Tour de France, ottenendo un nono posto nel corso dell'undicesima tappa. La stagione seguente fu meno prolifica, caratterizzata da un quinto posto nel prologo della Parigi-Nizza e dal settimo nella Classica di Amburgo.\nNel 2009, complice la dismissione del team Cr\u00e9dit Agricole, si trasfer\u00ec alla Bouygues T\u00e9l\u00e9com di Jean-Ren\u00e9 Bernaudeau. In stagione partecip\u00f2 nuovamente al Tour de France, con diversi piazzamenti nei dieci, e alla sua prima Vuelta a Espa\u00f1a, in cui concluse quinto nella terza e quinta tappa e secondo nella sedicesima e diciassettesima tappa. L'anno dopo sfior\u00f2 il successo al Tour M\u00e9diterran\u00e9en, arrivando secondo nella prima tappa e piazzandosi quarto e quinto nelle due tappe successive. La vittoria arriv\u00f2 poco pi\u00f9 tardi nella seconda tappa della Parigi-Nizza. Spostatosi in Belgio per le classiche concluse, nel giro di una settimana, undicesimo all'E3 Prijs Harelbeke e decimo alla Dwars door Vlaanderen e al Giro delle Fiandre. In stagione partecip\u00f2 sia al Giro d'Italia che alla Vuelta a Espa\u00f1a, e fu anche convocato in Nazionale per la prova in linea dei campionati mondiali di Melbourne, in cui concluse ottantaseiesimo.\nNel 2011 pass\u00f2 alla FDJ. Durante l'anno ottenne il sesto posto all'E3 Harelbeke e un quinto di tappa sia al Crit\u00e9rium du Dauphin\u00e9 che al Tour de France."}
{"id": "3550132", "revid": "767487", "url": "https://it.wikipedia.org/wiki?curid=3550132", "title": "Communion (Septicflesh)", "text": "Communion \u00e8 il settimo album studio della band Greca death metal Septicflesh. \u00c8 stato pubblicato in tutto il mondo il 17 marzo 2008, e negli Stati Uniti il 25 marzo 2008, entrambe le date sotto l'etichetta Francese Season of Mist. L'album \u00e8 il primo pubblicato dalla separazione della band, dopo la pubblicazione di Sumerian Daemons, nel 2003.\nTesti e musiche.\n\"Communion\" combina la brutalit\u00e0 e la durezza del Death metal con le atmosfere oscure del Gothic metal, insieme ad alcune influenze Black metal. L'album contiene un'orchestra e un coro di 100 musicisti in tutto (che attribuiscono un tono classico alle canzoni) accompagnati da Chris Antoniou, responsabile degli arrangiamenti.\nIl chitarrista Sotiris Vayenas spiega che il titolo dell'album significa \"comunicazione entit\u00e0 non-umane.\"\nIl tema principale dell'album \u00e8 la mitologia, con elementi provenienti da varie civilt\u00e0 antiche, inclusi gli Egizi, i Greci e i Sumeri.\nTracce.\nTutti i testi di Sotiris V., tutte le musiche composte dai Septicflesh"}
{"id": "3550137", "revid": "1280900", "url": "https://it.wikipedia.org/wiki?curid=3550137", "title": "Cariolisi", "text": "La cariolisi \u00e8 un dissolvimento completo della cromatina che si disperde nel citoplasma, dovuto all'azione degradante della desossiribonucleasi. Alla fine l'intera cellula si colora in modo uniforme di eosina. Il processo \u00e8 di solito preceduto dalla carioressi e avviene principalmente in seguito a una necrosi."}
{"id": "3550139", "revid": "767487", "url": "https://it.wikipedia.org/wiki?curid=3550139", "title": "Mat\u00edas Garavano", "text": ""}
{"id": "3550145", "revid": "599013", "url": "https://it.wikipedia.org/wiki?curid=3550145", "title": "Annali toledani", "text": "Gli Annali toledani (\"Anales toledanos\") sono una serie di annali scritti da vari autori in castigliano antico, riguardanti il regno di Toledo dalla nascita di Ges\u00f9 Cristo al 1303.\nGli annali sono divisi in tre parti che non sono collegate fra loro se non per la provenienza da Toledo e per l'enfasi su eventi relativi al centro della penisola, iberica. \nEdizioni.\nGli annali toledani I e II furono pubblicati per la prima volta da Francisco de Berganza in \"Antig\u00fcedades de Espa\u00f1a\" nel 1719\u201321; nel 1767 Enrique Fl\u00f3rez riun\u00ec i tre annali nel tomo XXIII della \"Espa\u00f1a Sagrada\"."}
{"id": "3550146", "revid": "599013", "url": "https://it.wikipedia.org/wiki?curid=3550146", "title": "Professione assassino", "text": ""}
{"id": "3550148", "revid": "38120", "url": "https://it.wikipedia.org/wiki?curid=3550148", "title": "Alpocalypse", "text": "Alpocalypse \u00e8 il tredicesimo album di \"Weird Al\" Yankovic, pubblicato il 21 giugno 2011. \u00c8 l'unico album registrato in studio dal 2006."}
{"id": "3550151", "revid": "767487", "url": "https://it.wikipedia.org/wiki?curid=3550151", "title": "Clyde Hart (musicista)", "text": "Biografia.\nIl suo primo ingaggio da professionista, risalente al 1929, fu con l'orchestra di Gene Coy. In seguito pass\u00f2 un biennio con Jap Allen nel midwest statunitense, per poi far parte dell'orchestra di Blanche Calloway (sorella di Cab Calloway) in sostituzione della pianista Mary Lou Williams (per cinque anni, dal 1931 al 1936).\nIn questo periodo, Clyde si esib\u00ec in modo saltuario anche come solista. Dopo essere stato membro, per un brevissimo periodo, dei McKinney's Cotton Pickers, suon\u00f2 nei jazz club newyorkesi svolgendo contemporaneamente l'attivit\u00e0 di arrangiatore per Andy Kirk.\nFu poi accompagnatore musicale di grandi musicisti e cantanti, come, tra gli altri; Red Allen, Billie Holiday, del violinista Stuff Smith (dal 1936 al 1938), Roy Eldridge, Lester Young, Frank Newton e Chu Berry. Tuttavia i suoi assoli sono molto rari; uno di questi, Forty One, fu inciso nel 1941, con Hot Lips Page.\nAlla fine del 1942, entr\u00f2 nel sestetto di John Kirby, suonando anche con Sidney DeParis, Walter Foots Thomas, Tiny Grimes (nel 1944) e infine nel 1945 con Don Byas, anno in cui cadde vittima della tubercolosi."}
{"id": "3550152", "revid": "547034", "url": "https://it.wikipedia.org/wiki?curid=3550152", "title": "Navigroso", "text": "I Navigroso (talvolta anche Navaioso, Navajoso o Navaglioso) furono una famiglia patrizia veneziana, annoverata fra le cosiddette \"Case Nuove\".\nStoria.\nLe informazioni al riguardo dell'origine di questa casa sono scarne e assai limitate.\nAlcune fonti identificano i Navigroso con quella famiglia che riusc\u00ec a strappare ai bizantini l'isola di Stalimene, nell'Egeo settentrionale, e di cui furono signori per conto della Serenissima. Qualche cronaca, tuttavia, azzarda l'ipotesi che i Navigroso e i Navagero fossero la medesima casa.\nComunque sia, pare che questo casato fosse assunto nel novero del patriziato veneziano alla serrata del Maggior Consiglio, nel 1297. Degno di menzione \u00e8 un ser Nicol\u00f2, che partecip\u00f2 alla Quarta Crociata e, il 9 maggio 1204, fu uno dei dodici notabili che elessero Baldovino di Fiandra quale primo Imperatore latino di Costantinopoli. Egli compose poi un resconto della propria esperienza in Oriente, che \u00e8 oggi un'importante fonte per la conoscenza degli avvenimenti successivi alla presa di Bisanzio.\nI Navigroso si estinsero con ogni probabilit\u00e0 nel 1342, alla morte di un certo Pietro Navigroso, Presidente alla Camera del Canevo."}
{"id": "3550154", "revid": "105826", "url": "https://it.wikipedia.org/wiki?curid=3550154", "title": "Navaioso", "text": ""}
{"id": "3550155", "revid": "105826", "url": "https://it.wikipedia.org/wiki?curid=3550155", "title": "Navaglioso", "text": ""}
{"id": "3550157", "revid": "105826", "url": "https://it.wikipedia.org/wiki?curid=3550157", "title": "Navajoso", "text": ""}
{"id": "3550158", "revid": "1573940", "url": "https://it.wikipedia.org/wiki?curid=3550158", "title": "Dobsonia peroni", "text": "Il pipistrello della frutta dal dorso nudo occidentale (Dobsonia peroni ) \u00e8 un pipistrello appartenente alla famiglia degli Pteropodidi, endemico delle Isole della Sonda.\nDescrizione.\nDimensioni.\nPipistrello di medie dimensioni, con la lunghezza della testa e del corpo tra 154 e 186\u00a0mm, la lunghezza dell'avambraccio tra 103,3 e 129,6\u00a0mm, la lunghezza della coda tra 18,8 e 33,5\u00a0mm, la lunghezza delle orecchie tra 26 e 29\u00a0mm, un'apertura alare fino a 82,7\u00a0cm e un peso fino a 340\u00a0g.\nAspetto.\nLa pelliccia \u00e8 corta. Il colore della testa \u00e8 bruno-olivastro, quello delle spalle \u00e8 verde oliva scuro mentre le parti ventrali sono verde oliva. Il muso \u00e8 relativamente corto e largo, le narici sono leggermente tubulari, gli occhi sono grandi. Le orecchie sono bruno-olivastro scuro, lunghe e appuntite. Le membrane alari sono bruno-olivastro scuro e attaccate lungo la spina dorsale, dando l'impressione di una schiena priva di peli. La coda \u00e8 ben sviluppata, mentre l'uropatagio \u00e8 ridotto ad una sottile membrana che si estende lungo la parte interna degli arti inferiori. Produce un forte odore di muschio. La sottospecie \"D.p.grandis\" \u00e8 la pi\u00f9 grande.\nBiologia.\nComportamento.\nSi rifugia all'interno di grotte e nei crepacci dove forma colonie fino a circa 300 individui. Occasionalmente \u00e8 stata osservata riposare su alberi del genere \"Corypha\" e \"Borassus\", particolarmente di giorno e vicino ad aree dove si nutre. \u00c8 adattata agli ambienti pi\u00f9 degradati. Le attivit\u00e0 di ricerca del cibo iniziano con il calare del buio.\nAlimentazione.\nSi ciba di frutti di \"Borassus\", \"Muntingia\" e di due specie native di \"Ficus\".\nRiproduzione.\nSono state osservate femmine gravide in marzo, e maschi pronti all'accoppiamento tra marzo ed aprile.\nDistribuzione e habitat.\nQuesta specie \u00e8 endemica delle Isole della Sonda.\nVive fino a 1.220 metri di altitudine.\nTassonomia.\nSono state riconosciute due sottospecie:\nStato di conservazione.\nLa IUCN Red List, considerato il vasto areale e la popolazione numerosa, classifica \"D. peroni\" come specie a rischio minimo (LC)."}
{"id": "3550163", "revid": "1305772", "url": "https://it.wikipedia.org/wiki?curid=3550163", "title": "Wargame (disambigua)", "text": "Wargame, Wargames, War Games possono riferirsi a:"}
{"id": "3550166", "revid": "767487", "url": "https://it.wikipedia.org/wiki?curid=3550166", "title": "Bobby Previte", "text": ""}
{"id": "3550167", "revid": "2184613", "url": "https://it.wikipedia.org/wiki?curid=3550167", "title": "Palio dei barchini con le ruote", "text": "Il Palio dei barchini con le ruote, detto anche Palio di Castelfranco di Sotto, \u00e8 una manifestazione storico-folkloristico che si svolge ogni anno, dal 1987, a Castelfranco di Sotto, nella provincia di Pisa.\nLa gara, che assegna il tradizionale \"cencio\", prevede il compimento di tre giri attorno a Piazza Garibaldi, una delle principali piazze del comune, utilizzando delle piccole barche mosse da due rematori attraverso due bastoni di castagno detti \"bacchi\"; le caratteristiche dei mezzi usati e le modalit\u00e0 di svolgimento rendono la corsa unica al mondo. Quattro sono le contrade che partecipano al palio; San Michele in Caprugnana, San Martino in Catiana, San Bartolomeo a Paterno e San Pietro a Vigesimo. L'evento, che \u00e8 accompagnato da alcune manifestazioni in costume, rievoca l'attivit\u00e0 dei renaioli, che raccoglievano la sabbia per la costruzione di nuovi edifici, dragando il fiume Arno.\nStoria.\nL'idea della competizione e dei mezzi con i quali si disputa trae le proprie origini dalle attivit\u00e0 dei \"renaioli\" di Castelfranco di Sotto del XII e XII secolo, che raccoglievano la sabbia per la costruzione di nuovi edifici dragando il fiume Arno. Questi erano soliti utilizzare delle barche a fondo piatto, consuetudine che si ebbe fino al XIX secolo.\nNel 1986 si ipotizz\u00f2 per la prima volta la nascita di una corsa tra le quattro contrade storiche del paese, rievocando l'attivit\u00e0 dei renaioli. La manifestazione viene fondata ufficialmente nell'autunno dello stesso anno, su iniziativa di tutte le associazioni castelfranchesi senza fini di lucro (sportive, culturali, eno-gastronomiche, sociali). L'evento aveva l'obiettivo di creare un momento di aggregazione tra i castelfranchesi attraverso il recupero e la valorizzazione delle tradizioni e l'agonismo tra le contrade. La prima edizione del palio si svolse domenica 21 giugno 1987; da questo anno fino al 1999, l'evento \u00e8 stato organizzato dal \"Comitato per la manifestazione storica castelfranchese\", organismo che ebbe come primo presidente Marcello Conti. Dal 2000 al 2003 la Pro Loco, supportata dell'ente comunale, si \u00e8 occupata dell'organizzazione della manifestazione, lasciando poi l'incarico dal 2004 all'\"Associazione Comitato Organizzatore del Palio dei Barchini\".\nDal 1987 ogni anno si disputa la corsa, ad eccezione del 1998, quando il palio non si disput\u00f2 per alcuni problemi della contrada di San Pietro e del 2015 quando per una rissa avvenuta nel bel mezzo del palio tra i rematori delle contrade San Martino e San Bartolomeo la gara venne sospesa e il cencio non venne assegnato. dal 2008 invece, a fianco della gara principale, si tiene il \"Palio Rosa\", destinato alle donne, in seguito venne inserito anche il Mini palio. Nel 2011, per commemorare il 25\u00ba anniversario della manifestazione, il Comitato Organizzatore ha deciso di far disputare due corse, di cui una straordinaria il 26 giugno, in concomitanza con il Corpus Domini. Il \"cencio straordinario\", commissionato alla pittrice fiorentina Paola Imposimato, verr\u00e0 consegnato alla contrada vincitrice, che lo potr\u00e0 conservare per sempre.\nLa corsa.\nLa manifestazione si svolge dal 2004 la penultima domenica del mese di maggio, mentre dal 1987 al 2003 si svolgeva nel mese di giugno. Tuttavia per l'edizione del 2010 l'organizzazione ha dovuto posticipare la data di svolgimento al 13 giugno per la concomitanza con alcune ricorrenze religiose. La gara si svolge su un circuito quadrangolare di circa 400 metri, contraddistinto da quattro curve, ricavato nel perimetro esterno di piazza Garibaldi, una delle principali piazze di Castelfranco di Sotto. Durante il Palio i barchini devono ripetere questo circuito per tre volte. La partenza avviene da fermo.\nNel 1991 sono state introdotto le cosiddette \"prove\", che consistevano nell\u00b4effettuare un giro della piazza a cronometro. Chi otteneva il miglior tempo al termine della sessione aveva poi il diritto di scegliere per primo la corsia di partenza (in precedenza, dal 1987 al 1990, le posizioni di partenza si determinavano per sorteggio). Dal 2003 le \"prove\" sono state sostituite dal \"Mini Palio\", cio\u00e8 da una competizione che prevede due giri anzich\u00e9 tre del circuito di gara. La contrada prima classificata in questa competizione ha il diritto di scegliere per prima la corsia di partenza del Palio. Dal 2008 inoltre \u00e8 stato istituito il cosiddetto \u00b4\"Palio Rosa\", che vede equipaggi femminili composti da due donne in lizza, nel 2017 la contrada di San Martino gareggi\u00f2 con una sola ragazza per infortunio, classificandosi terza, mentre nel 2018 decise di correre da sola Sara Masoni per San Michele che divent\u00f2 vincitrice morale di quel palio rosa classificandosi seconda dietro a San Pietro. Nel 2021 Diletta Macchi e Marcori Francesca, per la contrada San Pietro a Vigesimo, vincono il loro terzo palio rosa consecutivo, eleggendo Macchi come rematrice con pi\u00f9 vittorie in assoluto(4) ed essendo l'unica coppia a vincere tre volte consecutivamente. Inoltre sono molte le manifestazioni collaterali che animano il paese anche nei giorni precedenti e seguenti, tra cui il tiro alla fune, la sfilata in costume degli sbandieratori e la cena medievale.\nIl regolamento, dal 1987 al 1999, prevedeva che i rematori fossero residenti a Castelfranco di Sotto e all\u00b4interno del territorio della contrada per cui gareggiavano. Tale regola fu soppressa nel 2000 e proprio ques'anno si registr\u00f2 la prima vittoria di un equipaggio composto da non castelfranchesi(Paolo Tamberi e Sandro Corsi, entrambi residenti nel comune di Calcinaia), che trionfarono per la contrada San Michele. Il regolamento, a differenza di altre manifestazioni del genere, non prevede la realizzazione di un nuovo cencio da mettere in Palio ogni anno. Il cencio infatti viene passato di contrada in contrada a seconda dei vincitori e viene assegnato definitivamente al rione che vince la stessa \"opera\" per tre volte anche non consecutive.\nLa corsa vede come protagonisti dei barchini lunghi circa 3,50\u00a0m e il cui peso oscilla tra i 65 i 75\u00a0kg, solitamente in uso nelle aree palustri. Sotto le imbarcazioni sono sistemate quattro ruote con un diametro di circa 25\u00a0cm con gomme pneumatiche; Le ruote anteriori sono girevoli, mentre quelle posteriori sono fisse. Sopra il barchino sono previsti due rematori, che sospingono questo mezzo con i tradizionali bacchi di castagno, alla cui estremit\u00e0 \u00e8 sistemato un tampone in gomma per favorire l'aderenza con l'asfalto.\nLe contrade.\nLe contrade partecipanti al Palio sono quattro, coincidenti ai quattro quartieri storici di Castelfranco di Sotto; questi, descritti dal Canonico Giovanni Franceschini nelle sue cronache del 1789, erano in antichit\u00e0 quattro villaggi che caratterizzavano il territorio della cittadina prima della costruzione del castello. I colori vennero estratti a sorte.\nStatistiche.\nNel corso della sua storia, il Palio dei barchini di Castelfranco ha visto un netto predominio da parte della contrada San Michele, e della contrada San Martino, che fino ad ora si sono aggiudicate 10 vittorie. Nell'albo d'oro poi figurano San Bartolomeo con 9 vittorie e San Pietro, con 4 vittorie.\nNella storia della manifestazione due coppie di rematori sono riuscite a vincere per tre volte consecutive e cio\u00e8 Sandro Pisano e Antonio Storti per San Martino dal 2005 al 2007 e Alessandro Guerri e Antonio Storti sempre per San Martino dal 2011s al 2013, la coppia Pisano e Storti detiene anche il record di unica coppia ad aver vinto per quattro volte la corsa.\nL'equipaggio composto da Claudio Galoppi e Simone Taddei di San Michele, Mirko Toni e Yuri D'Onofrio di San Pietro e Elia Ciaraolo e Stefano Veltri di San Bartolomeo sono gli unici invece ad aver vinto per tre volte non consecutive la corsa. Il rematore pi\u00f9 vincente nella storia della manifestazione invece \u00e8 con 7 affermazioni Antonio Storti (San Martino) 2005, 2006, 2007, 2010, 2011s,2012, 2013 che ha disputato 9 edizioni. Il pi\u00f9 giovane vincitore della storia del Palio \u00e8 stato Manuele Beconcini, che nel 1996 trionf\u00f2 per San Bartolomeo quando aveva 18 anni e 1 mese.\nIl record della pista \u00e8 detenuto dalla contrada San Bartolomeo, che nel 2019, con la coppia Elia Ciaraolo e Stefano Veltri, complet\u00f3 i tre giri in 3' 52\"."}
{"id": "3550169", "revid": "228587", "url": "https://it.wikipedia.org/wiki?curid=3550169", "title": "Maratona d'Italia", "text": "La Maratona d'Italia (nota anche come maratona di Carpi) \u00e8 stata una maratona internazionale che veniva disputata con cadenza annuale, dal 1988 per le strade della Provincia di Modena, Italia, usualmente in ottobre.\nIl percorso dal 1999 (ad esclusione del 2012) prese il via da Maranello di fronte al museo Ferrari per poi procedere sulla via Giardini per arrivare a Modena e di conseguenza a Carpi.\nAlbo d'oro.\nLegenda: In verde il record della corsa, in arancio l'anno in cui \u00e8 valsa come campionato italiano.\nCampionato italiano assoluto di maratona.\nLa maratona di Carpi, in alcuni anni \u00e8 valsa come campionato italiano assoluto di maratona, ad esempio nel 2010, il successo arrise a Bourifa e Mancini."}
{"id": "3550173", "revid": "6923", "url": "https://it.wikipedia.org/wiki?curid=3550173", "title": "Rodolfi Film", "text": "La Rodolfi Film \u00e8 stata una casa di produzione cinematografica attiva all'epoca del muto.\nStoria.\nFu fondata come societ\u00e0 di fatto, a Torino, dall'attore-regista Eleuterio Rodolfi nel 1917, poi trasformata qualche anno pi\u00f9 tardi come Societ\u00e0 Anonima Rodolfi Film con capitale sociale di lire 3.000.000. La sede legale fu in via Bertola 39, mentre i teatri di posa sorsero in corso Vercelli 64.\nRodolfi fu il principale animatore della casa, che scrittur\u00f2 alcune tra le pi\u00f9 illustri personalit\u00e0 del cinema dell'epoca, come i registi Mario Almirante, Guido Brignone e Luigi Romano Borgnetto; gli attori Carlo Aldini, Ernesto Almirante, Camillo Pilotto, Ruggero Ruggeri; le attrici Mercedes Brignone, Helena Makowska, Mary Cleo Tarlarini ed altri.\nAttiva fino al 1923, la manifattura produsse complessivamente 47 titoli, a cominciare dalla trasposizione dell'Amleto del 1917 diretta da Rodolfi, a cui fecero seguito altri titoli: \"Federica d'Illiria\" (1919), \"Il buon samaritano\" (1919), \"L'autobus scomparso\" (1919), \"Il marito in campagna\" (1920), \"Il ventriloquo\" (1920), \"Fiamma nera\" (1921), \"Il privilegio dell'amore\" (1921), \"Il quadro di Osvaldo Mars\" (1921), \"Plebe dorata\" (1921), \"Stecchini giapponesi\" (1921), \"Tetuan, il galeotto detective\" (1921), \"I due sergenti\" (1922), \"Il segreto del morto\" (1922), \"Le perle di Cleopatra\" (1922) e \"La fuga di Socrate\" (1923).\nEntrata a far parte del consorzio UCI nel 1919, dopo la sua chiusura, gli stabilimenti della Rodolfi furono rilevati nel 1924 dal noleggiatore Stefano Pittaluga. Fu una delle ultime realt\u00e0 produttive del cinema rimaste attive nel capoluogo piemontese, dopo la crisi del primo dopoguerra."}
{"id": "3550175", "revid": "767487", "url": "https://it.wikipedia.org/wiki?curid=3550175", "title": "Sommossa R\u00e9veillon", "text": "La sommossa R\u00e9veillon fu una violenta manifestazione di operai parigini, iniziata il 27 aprile 1789 e conclusa il giorno dopo con il saccheggio e la distruzione della fabbrica e della casa dell'industriale Jean-Baptiste R\u00e9veillon. L'intervento delle guardie incaricate di porre fine ai disordini avrebbe provocato diverse centinaia di morti.\nLa sommossa fu provocata dalla proposta, presentata durante un'assemblea elettorale del Terzo Stato dal R\u00e9veillon e da un altro industriale parigino, di ridurre i salari degli operai per abbassare i prezzi dei manufatti. Fu il pi\u00f9 sanguinoso moto popolare avvenuto a Parigi immediatamente prima dell'inizio della rivoluzione.\nL'antefatto.\nLe assemblee elettorali che dovevano portare alla scelta dei deputati agli Stati generali si aprirono a Parigi il 20 aprile 1789 per la nobilt\u00e0 e il 21 aprile per il clero e per il Terzo Stato. Per quest'ultimo ordine, era previsto che in ciascuno dei 60 distretti della citt\u00e0 si tenessero le assemblee primarie per la scelta degli elettori di secondo grado, i quali avrebbero poi eletto i rappresentanti del Terzo Stato agli Stati generali.\nLe assemblee potevano durare alcuni giorni, perch\u00e9 durante il loro svolgimento doveva essere redatta la petizione, il \"cahier de dol\u00e9ances\", che costituiva il riassunto delle richieste che ciascuno poteva sottoporre all'attenzione degli elettori. Il 23 aprile, l'industriale R\u00e9veillon present\u00f2 all'assemblea elettorale del distretto Sainte-Marguerite, nel faubourg Saint-Antoine, la proposta di una detassazione delle merci circolanti a Parigi che, garantendo forse anche il tenore di vita degli operai, avrebbe permesso agli industriali di \nUna proposta analoga fu presentata quello stesso giorno all'assemblea del distretto degli Enfants-Trouv\u00e9s, sempre nel faubourg Saint-Antoine, da Henriot, un industriale produttore di salnitro. I due industriali negarono successivamente di aver mai pronunciato quelle parole, mentre altri, volendo dare alle loro parole l'interpretazione pi\u00f9 favorevole, sostennero che essi si erano limitati a rimpiangere i tempi nei quali i lavoratori si accontentavano di 15 soldi al giorno. All'inizio del 1789 il salario medio giornaliero di un operaio era di 20 soldi: curiosamente R\u00e9veillon, con 25 soldi, era tra coloro che pagava meglio i propri operai e l'inverno precedente aveva concesso loro un sussidio di disoccupazione di 15 soldi.\nD'altra parte il costo di quattro libbre di pane, principale alimento delle classi povere, era salito da febbraio a 14 soldi e mezzo, e certamente gli operai del faubourg Saint-Antoine interpretarono quelle parole come una grave minaccia. Il luogotenente di polizia Thiroux de Crosne aveva gi\u00e0 scritto al ministro della Guerra che nel faubourg risiedevano 40.000 operai e \u00abl'elevato costo del pane e delle altre derrate pu\u00f2 dare occasione a sommosse\u00bb. La sera del 23 aprile scrisse nel suo rapporto degli \u00abschiamazzi\u00bb dovuti al malcontento degli operai contro due imprenditori che avevano fatto \u00abalcune osservazioni sconsiderate sul livello dei salari\u00bb.\nNei giorni successivi il luogotenente invi\u00f2 altri rapporti tranquillizzanti. Ancora il 26 aprile scriveva che \u00abla pi\u00f9 grande tranquillit\u00e0 ha regnato per tutto il giorno nei vari faubourg di Parigi, specialmente in quello di Saint-Antoine\u00bb. In realt\u00e0 la notizia di quanto era accaduto nell'assemblea elettorale stava circolando dal faubourg Saint-Antoine ai vicini quartieri operai di Saint-Marcel, di Saint-Paul e di Saint-Gervais, finch\u00e9 la protesta esplose il 27 aprile.\nLa sommossa.\nNel pomeriggio, una corteo di manifestanti, gridando \"slogan\" contro i nobili, il clero, i ricchi e gli accaparratori, si avvi\u00f2 dal faubourg Saint-Marcel verso l'arcivescovado, dove si tenevano le assemblee del clero e del Terzo Stato incaricate di eleggere i deputati agli Stati generali, la cui apertura era fissata al 5 maggio. In testa recavano una forca con due fantocci impiccati, rappresentanti R\u00e9veillon e Henriot. Tre delegati del Terzo Stato incontrarono i manifestanti a place Maubert, invitandoli a sciogliersi.\nIl corteo attravers\u00f2 allora la Senna, raggiunse place de Gr\u00e8ve, la piazza in cui venivano eseguite le esecuzioni capitali, dove bruci\u00f2 le effigi dei due industriali e si diresse verso il faubourg Saint-Antoine. Non potendo penetrare in rue de Montreuil, dov'erano la casa e la fabbrica di R\u00e9veillon, per la presenza di uno sbarramento di cinquanta guardie, devi\u00f2 in rue de Cotte raggiungendo la casa di Henriot. Questi fece in tempo a fuggire travestito da domestico e si rifugi\u00f2 nel castello di Vincennes. La sua casa fu invasa, saccheggiata e incendiata. La sera i manifestanti si sciolsero senza altri incidenti e a notte il luogotenente di polizia invi\u00f2 altre 350 guardie a vigilare rue de Montreuil, la strada di accesso alla fabbrica R\u00e9veillon.\nLa mattina del 28 aprile decine di migliaia di manifestanti dei faubourg Saint-Antoine e Saint-Marcel si unirono marciando verso rue de Montreuil. Le guardie vennero respinte fin quasi davanti alla fabbrica, finch\u00e9 innalzarono sulla strada, ai due estremi degli ingressi della fabbrica, due posti di blocco che vennero assediati da una folla sempre pi\u00f9 numerosa.\nNel primo pomeriggio erano in programma corse di cavalli a Vincennes, molto seguite dall'aristocrazia. Chi desidera assistervi doveva attraversare il faubourg invaso dalla folla che fischiava e insultava i nobili. Invece la carrozza del duca di Orl\u00e9ans, molto popolare tra gli operai, fu accolta da acclamazioni ed egli si intrattente con i manifestanti, ascolt\u00f2 le loro ragioni e distribu\u00ec del denaro. Il gesto fu notato e commentato negativamente dagli altri nobili: secondo un rapporto di polizia \u00abil duca era venuto a passare in rivista le sue truppe\u00bb e gli si attribu\u00ec la responsabilit\u00e0 dell'organizzazione della manifestazione, come poi gli si attribuir\u00e0, senza fondamento, l'ispirazione dei moti di luglio, di agosto e di ottobre.\nLa situazione rimase per ore in stallo, con le guardie e i manifestanti che si fronteggiavano senza venire a contatto, finch\u00e9 da Vincennes cominciarono a tornare verso il centro della citt\u00e0 le carrozze dei nobili che avevano assistito alle corse. Tutte vennero deviate fuori dal faubourg, tranne quella della duchessa d'Orl\u00e9ans, che pretese di passare per rue de Montreuil malgrado fosse bloccata dalle barricate delle guardie. Queste rimossero il posto di blocco, cos\u00ec che dietro la carrozza della duchessa si precipitarono i manifestanti, travolgendo le guardie e invadendo la fabbrica. Il saccheggio dur\u00f2 ore e la distruzione fu totale. Nei giardini prospicienti furono accesi roghi che bruciarono tutto ci\u00f2 che poteva essere bruciato.\nSolo quando il saccheggio era ormai completato, ma i manifestanti continuavano ad affollare il faubourg, il luogotenente de Crosne invi\u00f2 sul luogo tutte le truppe a sua disposizione: un altro battaglione di guardie francesi, le guardie svizzere e un reggimento di cavalleria. Furono accolti dalla sassaiola dei manifestanti e reagirono sparando. La sparatoria dur\u00f2 fino a tarda sera. Le fonti ufficiali parlano di dodici soldati e venticinque manifestanti uccisi, mentre quelle ufficiose sono varie, e arrivano fino a contare novecento vittime. Probabilmente, la cifra pi\u00f9 vicina alla realt\u00e0 \u00e8 quella di trecento morti.\nGi\u00e0 il giorno dopo, 29 aprile, due saccheggiatori, l'artigiano Gilbert e il facchino Pourrat, furono impiccati a place de Gr\u00e8ve. Tre settimane dopo fu giustiziato per \u00abassembramento, sommossa e sedizione\u00bb un terzo manifestante, lo scrivano Pierre Mary, mentre una donna, Marie-Jeanne Trumeau, fu graziata perch\u00e9 incinta. Vi furono ancora cinque condanne al carcere a vita e ventisei persone, rimaste in attesa di giudizio, verranno rilasciate mesi dopo, quando la situazione politica della Francia sar\u00e0 completamente mutata. Circa gli altri protagonisti di questa vicenda, dell'industriale Henriot non si seppe pi\u00f9 nulla, di R\u00e9veillon si sa che nel giorno del saccheggio chiese asilo alla Bastiglia, da dove usc\u00ec qualche giorno prima del 14 luglio ed emigr\u00f2 in Inghilterra. Il 28 aprile 1794, per puro caso il giorno della ricorrenza della sommossa, sar\u00e0 ghigliottinato il luogotenente di polizia Thiroux de Crosne.\nInterpretazioni delle cause della sommossa.\nI contemporanei avanzarono subito l'ipotesi che all'origine della sommossa vi fosse stato un complotto. Il libraio Hardy scrive nelle sue cronache che sarebbero stati dei \u00abbriganti\u00bb venuti appositamente a Parigi a sollevare la popolazione, una tesi che sar\u00e0 ripresa da Taine. \u00c8 certo piuttosto che a Parigi stazionavano gi\u00e0 un gran numero di disoccupati che la crisi delle campagne spingeva in citt\u00e0 in cerca di un lavoro o, in mancanza, di elemosine e di espedienti.\nAltri attribuirono la sommossa agli intrighi degli aristocratici, come l'anonimo autore delle \"Courtes r\u00e9flexions sur l'\u00e9v\u00e9nement du 28 avril\" per il quale \u00abun gran numero di operai di diverse professioni sono stati costretti, gli uni col denaro, gli altri con la violenza, a seguire questa banda di forsennati\u00bb. L'ultra-monarchico Galart de Montjoie, direttore dell'\"Ami du Roi\", racconta che ciascuno dei dimostranti feriti e ricoverati all'H\u00f4tel de Dieu aveva in tasca 12 franchi, ma la notizia sembra inventata, poich\u00e9 tutti gli arrestati e gli uccisi nella sommossa risultarono privi di denaro. Anche il clero, secondo questi interpreti, avrebbe avuto una parte nell'intrigo. Il comportamento del duca e della duchessa d'Orl\u00e9ans e l'arresto dell'abate Roy, che fu per altro rilasciato, e indagini svolte su altri ecclesiastici, che non approdarono a nulla, costituirono le deboli basi della teoria del complotto aristocratico e clericale.\nCerti osservatori del tempo avanzeranno queste stesse ipotesi per spiegare la sollevazione del 14 luglio. In realt\u00e0, i salariati e gli artigiani dei quartieri popolari di Parigi non avevano bisogno di essere sollecitati da mestatori per esprimere anche in forma violenta la loro insofferenza per una vita di miseria, e i loro timori di una carestia e di un ribasso dei salari. In loro vi era gi\u00e0 l'idea, per quanto confusa, della necessit\u00e0 di una lotta contro i ricchi e i privilegiati, e la speranza di un miglioramento della loro sorte, \u00abquando saranno applicati i grandi princ\u00ecpi di libert\u00e0 e di eguaglianza\u00bb. Tra pochi mesi \u00abil popolo di Parigi sar\u00e0 pronto ad attaccare il regime, e le forze dell'ordine, scoraggiate, ne abbandoneranno la difesa\u00bb."}
{"id": "3550180", "revid": "599013", "url": "https://it.wikipedia.org/wiki?curid=3550180", "title": "Cris Gilioli", "text": "Carriera.\nCresciuto nel , passa dopo una stagione in cui non disputa partite con la prima squadra al Brescello, nell'allora Serie C2 e quindi nel 2003 al Sassuolo nella stessa categoria, diventando titolare nelle due squadre. Ritorna quindi nel 2006 al Modena in Serie B per essere ceduto temporaneamente alla nel gennaio 2010, con cui gioca una sola gara nell'allora Serie C1. A fine stagione ritorna ancora al Modena con cui gioca 28 partite.\nFino alla stagione 2010-2011 ha giocato 96 partite in Serie B con il Modena, realizzandovi 6 reti.\nRealizza il suo primo gol in stagione 2011-2012 durante la 42\u00aa ed ultima giornata contro il Verona segnando la rete del 1-1 al 90'. A fine stagione rimane svincolato.\nNel febbraio 2013 passa alla , in Lega Pro Prima Divisione. L'allenatore Lamberto Zauli (richiamato in panchina dopo la parentesi di Luigi Apolloni) in risposta ad alcune critiche rivoltegli da Gilioli, ha apostrofato il suo giocatore con il fatto di non essere neppure presente su Wikipedia, salvo poi affermare che si trattava di una battuta travisata dai media.\nGilioli ha rescisso il proprio contratto con la Reggiana nell'aprile 2013 dopo 3 presenze in campionato.\nNel luglio 2013 viene tesserato dal ."}
{"id": "3550182", "revid": "767487", "url": "https://it.wikipedia.org/wiki?curid=3550182", "title": "L'uomo, la donna e il peccato", "text": "L'uomo, la donna e il peccato (\"Man, Woman and Sin\") \u00e8 un film muto del 1927 diretto da Monta Bell. Di genere drammatico, la sceneggiatura di Alice D.G. Miller si basa su un soggetto firmato dallo stesso regista. Prodotto e distribuito dalla Metro-Goldwyn-Mayer, il film aveva come interpreti John Gilbert, Jeanne Eagels, Gladys Brockwell, Charles K. French, Philip Anderson, Hayden Stevenson, Aileen Manning.\nTrama.\nCresciuto in un tugurio dei bassifondi, Al si culla nella speranza di comprare con i suoi risparmi una casa per s\u00e9 e sua madre. Per realizzare il suo sogno, il giovane si adatta a fare qualsiasi lavoro, anche il pi\u00f9 umile, iniziando come strillone e ragazzo dei giornali. Ormai grande, diventato reporter, si innamora di Vera Worth, una redattrice che ha una relazione segreta con Bancroft, il proprietario del giornale. Mentre si trova in visita a casa di Vera, appare l'amante della ragazza: i due uomini vengono alle mani e, per difendersi, Al uccide il rivale. Al processo, per\u00f2, Vera non racconta come sono andati veramente i fatti perch\u00e9 non vuole rovinarsi la reputazione. Alla fine, ceder\u00e0, dicendo finalmente la verit\u00e0 e scagionando Al dall'accusa di omicidio.\nProduzione.\nIl film fu prodotto dalla Metro-Goldwyn-Mayer e venne girato a Washington con il titolo di lavorazione \"Fires of Youth\".\nDistribuzione.\nIl copyright del film, richiesto dalla Metro-Goldwyn-Mayer Pictures, fu registrato il 29 novembre 1927 con il numero LP24744.\nDistribuito dalla Metro-Goldwyn-Mayer (MGM), il film usc\u00ec nelle sale cinematografiche statunitensi il 19 novembre 1927. La Paramount-Ufa-Metro-Verleihbetriebe GmbH (Parufamet) lo distribu\u00ec in Germania nel 1928 con il titolo \"Mann-Weib-S\u00fcnde\". Nello stesso anno, il film usc\u00ec anche in Austria come \"Der Mann, die Frau und die S\u00fcnde\". Nel 1929, fu distribuito in Irlanda (10 febbraio), Portogallo (17 aprile, come \"Primeiro Amor\") e Finlandia (12 agosto, come \"Mies, nainen ja synti\").\nCopia completa della pellicola si trova conservata negli archivi del George Eastman House di Rochester.\nCritica.\nIl film non venne accolto granch\u00e9 bene dalla critica, ma si fece comunque notare per la partecipazione di Jeanne Eagels, la protagonista, un'attrice che, nel 1922, aveva conquistato Broadway con la sua sensazionale interpretazione di Sadie Thompson in \"Rain\". La sua carriera (e la sua vita) erano per\u00f2 vicine alla fine, rovinate dalla tossicodipendenza: sarebbe morta due anni dopo, il 3 ottobre 1929. Il film attrasse il pubblico anche per la presenza magnetica di John Gilbert; pure qui, come accadeva ne \"La carne e il diavolo\", la sceneggiatura gli faceva uccidere il suo rivale, interpretato sempre da Marc McDermott."}
{"id": "3550183", "revid": "521302", "url": "https://it.wikipedia.org/wiki?curid=3550183", "title": "Cristian Gilioli", "text": ""}
{"id": "3550186", "revid": "1305772", "url": "https://it.wikipedia.org/wiki?curid=3550186", "title": "Il delitto non paga", "text": ""}
{"id": "3550189", "revid": "1762651", "url": "https://it.wikipedia.org/wiki?curid=3550189", "title": "Societ\u00e0 Anonima Stefano Pittaluga", "text": "La Societ\u00e0 Anonima Stefano Pittaluga, nota anche con l'acronimo SASP, fu una casa cinematografica italiana attiva soprattutto nel noleggio e nella distribuzione delle pellicole.\nStoria.\nFu costituita a Torino il 19 marzo 1919 su iniziativa di Stefano Pittaluga, con una capitale sociale di lire 2.000.000 e sede legale in via Viotti 4. Inizi\u00f2 le proprie attivit\u00e0 nel campo del noleggio, la distribuzione e l'importazione di film stranieri, in particolare da Germania e Stati Uniti.\nIn poco tempo, l'Anonima Pittaluga si espanse in tutto il territorio nazionale, creando numerose filiali e sale cinematografiche (ne cont\u00f2 oltre 200). Pass\u00f2 alla produzione nel 1924, anno a partire dal quale rilev\u00f2 diversi stabilimenti di ditte fallite, come la Fert, la Rodolfi Film, l'Itala Film e la Cines, e costitu\u00ec due nuove societ\u00e0 denominate Fert-Pittaluga e Cines-Pittaluga.\nNel 1926 rilev\u00f2 anche gli stabilimenti dell'Unione Cinematografica Italiana, sua principale concorrente interna nella distribuzione dei film, settore nella quale la Pittaluga consolid\u00f2 il proprio dominio in Italia. Nel 1929 la sede fu spostata a Roma.\nNel 1932, un anno dopo la morte del suo proprietario e fondatore Pittaluga, a capo dell'impresa venne il Gr. Uff. Mario Solza, che assunse il ruolo di amministratore unico. A questo evento segu\u00ec una crisi che port\u00f2 alla disgregazione della societ\u00e0 e ad una paralisi produttiva.\nDopo le riprese di \"1860\" di Alessandro Blasetti del 1934, la societ\u00e0 sospese diverse produzioni, e si concentr\u00f2 unicamente nell'affitto degli studi e nelle coproduzioni, salvo due pellicole, quali \"Passaporto rosso\" del 1935 e \"La voce lontana\" del 1936, anno in cui avvenne lo scioglimento della societ\u00e0. Gli studi furono rilevati dall'ENIC."}
{"id": "3550190", "revid": "106908", "url": "https://it.wikipedia.org/wiki?curid=3550190", "title": "San Martino in Catiana", "text": ""}
{"id": "3550192", "revid": "106908", "url": "https://it.wikipedia.org/wiki?curid=3550192", "title": "San Michele in Caprugnana", "text": ""}
{"id": "3550194", "revid": "106908", "url": "https://it.wikipedia.org/wiki?curid=3550194", "title": "San Pietro a Vigesimo", "text": ""}
{"id": "3550196", "revid": "367445", "url": "https://it.wikipedia.org/wiki?curid=3550196", "title": "Emanuele Cisi", "text": ""}
{"id": "3550199", "revid": "648716", "url": "https://it.wikipedia.org/wiki?curid=3550199", "title": "Antonia Pantojas", "text": "Biografia.\nStudi\u00f2 all'universit\u00e0 di Porto Rico, poi continu\u00f2 una volta giunta a New York all'Hunter College (dove in seguito venne inserita nella loro Hall of Fame). Fondatrice nel 1961 dell'organizzazione no profit ASPIRA dove aderirono fra gli altri gli attori Jimmy Smits e Luis Guzm\u00e1n.\nVenne premiata con la medaglia presidenziale della libert\u00e0 nel 1996 dal Presidente degli Stati Uniti d'America Bill Clinton, fu la prima donna portoricana a ricevere tale riconoscimento.\nMor\u00ec il 24 maggio del 2002 all'et\u00e0 di 79 anni. Fra i suoi scritti pi\u00f9 celebri \"Memoir of a visionary: Antonia Pantoja\"."}
{"id": "3550204", "revid": "123945696", "url": "https://it.wikipedia.org/wiki?curid=3550204", "title": "Magiche leggende", "text": "Magiche leggende (\"The Magical Legend of the Leprechauns\") \u00e8 una miniserie TV in due puntate del 1999 diretta da John Henderson.\nTrama.\nJack Woods, importante uomo d'affari statunitense, \u00e8 in viaggio di lavoro in Irlanda con l'obiettivo di acquistare un intero paesino per costruirvi una casa di riposo per ricchi. L'uomo, dopo aver preso in affitto un cottage in campagna sull'isola incantata di Smeraldo, si accorge che la casa \u00e8 abitata da una famiglia di folletti, Seamus Muldoon, la moglie ed il figlio Mickey. Il folletto, insieme ai suoi amici, si diverte ad infiltrarsi in un ballo in costume delle fate, dove si innamora della principessa Jessica. Il loro amore riaccende una faida tra i folletti e gli elfi che si intensifica in una guerra. Il Grande Spirito avverte delle conseguenze terribili e Jack, insieme ad una donna del luogo di cui si \u00e8 innamorato, \u00e8 incaricato dalla coppia in fuga di riportare la pace."}
{"id": "3550208", "revid": "287204", "url": "https://it.wikipedia.org/wiki?curid=3550208", "title": "BSFZ-Arena", "text": "Il Bundesstadion S\u00fcdstadt, noto come Trenkwalder Arena per motivi di sponsor, \u00e8 uno stadio calcistico situato a Maria Enzersdorf, in Austria. Ospita le partite casalinghe dell'Admira Wacker M\u00f6dling.\nStoria.\nInaugurato il 4 marzo 1967 con la partita Admira Vienna-Wacker Innsbruck (3-1), fu costruito espressamente per ospitare l'Admira. Quando nel 1971 il club si fuse con il Wacker Vienna formando l'Admira/Wacker, la nuova squadra decise di utilizzare il Bundesstadion per le partite casalinghe.\nNel 2008 \u00e8 stato ribattezzato con il nome dello sponsor \"Trenkwalder\".\nCaratteristiche.\nHa una capacit\u00e0 di 12.000 posti, di cui 6.900 a sedere (5.000 dei quali coperti) e 5.100 in piedi."}
{"id": "3550214", "revid": "212348", "url": "https://it.wikipedia.org/wiki?curid=3550214", "title": "Allen West (politico)", "text": "Biografia.\nNato ad Atlanta da Herman ed Elizabeth West, Allen crebbe in un ambiente militare; suo padre infatti era un veterano della Seconda guerra mondiale, sua madre lavorava come impiegata civile nello United States Marine Corps e suo fratello aveva combattuto in Vietnam.\nAllen consegu\u00ec un bachelor dall'Universit\u00e0 del Tennessee e un master in scienze politiche dall'Universit\u00e0 dello Stato del Kansas. Successivamente ottenne anche un bachelor di arte militare in filosofia politica e storia militare.\nServizio nell'esercito.\nNel 1983, subito dopo gli studi, West si arruol\u00f2 nell'esercito, dove nel 1987 fu promosso a capitano. Durante la Guerra del Golfo, come membro della prima divisione di fanteria, partecip\u00f2 all'Operazione Desert Shield.\nNel 1995 fu assegnato alla seconda divisione di fanteria e in seguito fu promosso a maggiore.\nNel 2002 divenuto tenente colonnello, fu nominato comandante di battaglione della quarta divisione di fanteria, incarico che mantenne fino al ritiro.\nControversie.\nNel 2003, mentre era di stanza in Iraq con il suo battaglione, West venne informato di un probabile agguato che stava per essere messo in atto contro i suoi uomini. West dunque prelev\u00f2 e interrog\u00f2 Yahya Jhodri Hamoodi, un poliziotto iracheno, sebbene non avesse titoli per eseguire gli interrogatori.\nDurante un'indagine su quest'interrogatorio, emerse che alcuni degli uomini di West picchiarono Hamoodi e lo stesso West lo minacci\u00f2 con un'arma. L'interrogato quindi forn\u00ec alcuni nomi e in base alla sua testimonianza fu arrestato un sospetto; ciononostante non furono trovate alcune prove del complotto contro gli uomini di West.\nNel novembre 2003 West fu accusato di aver violato il codice militare e fu pertanto sollevato dall'incarico di comandante.\nCarriera post-militare.\nDopo il ritiro dall'esercito, West and\u00f2 a lavorare per la Military Professional Resources, una nota industria della difesa. La societ\u00e0 lo nomin\u00f2 direttore regionale e lo trasfer\u00ec a Kandahar, in Afghanistan. In questo periodo fu un consigliere dell'esercito nazionale afghano.\nImpegno politico.\nNel 2008 West annunci\u00f2 di volersi candidare al Congresso come esponente del Partito Repubblicano. Sfid\u00f2 il deputato democratico Ron Klein, ma perse le elezioni con il 45% dei voti.\nDue anni dopo, nel 2010, West ci riprov\u00f2 e stavolta sconfisse Klein con il 54% dei voti.\nNel 2012 West chiese la rielezione in un altro distretto congressuale e fu sfidato dal democratico Patrick Murphy. La competizione si rivel\u00f2 molto dura e alla fine Murphy prevalse di misura. West si rifiut\u00f2 di concedere la sconfitta e chiese un riconteggio delle schede. Nonostante ci\u00f2 lo Stato della Florida dichiar\u00f2 vincitore Murphy e cos\u00ec West dovette lasciare il Congresso dopo un solo mandato.\nAllen West si configura come un conservatore ed \u00e8 un esponente del Tea Party; in un'occasione, parlando di Michael Ledeen, lo defin\u00ec \"un eroe della politica estera\".\nPoco dopo l'elezione alla Camera, West suscit\u00f2 alcune polemiche per via della decisione di nominare come suo capo dello staff la commentatrice radiofonica Joyce Kaufman. La donna infatti \u00e8 spesso stata oggetto di scandali a causa delle sue prese di posizione estremiste: \u00e8 stata ripetutamente accusata di razzismo, ha definito il Partito Democratico \"spazzatura\" e ha dichiarato che se un immigrato commette un crimine negli Stati Uniti dovrebbe essere \"impiccato e il suo corpo rispedito indietro, assicurandosi che sia la sua famiglia a pagare per il rimpatrio\". La Kaufman dunque rifiut\u00f2 l'incarico adducendo come motivazione di non voler essere utilizzata per mettere in cattiva luce il deputato.\nWest ader\u00ec al Congressional Black Caucus; l'ultimo repubblicano a farlo era stato Gary Franks, che aveva lasciato il Congresso nel 1997. West fu anche il primo afroamericano repubblicano eletto dallo Stato della Florida dal 1870."}
{"id": "3550216", "revid": "41601699", "url": "https://it.wikipedia.org/wiki?curid=3550216", "title": "Mulini natanti", "text": ""}
{"id": "3550218", "revid": "125957084", "url": "https://it.wikipedia.org/wiki?curid=3550218", "title": "Edoardo Gorini", "text": "\u00c8 il primatista di presenze del , con 252 incontri giocati.\nCarriera.\nGiocatore.\nGioca in Serie B con AlbinoLeffe e Cittadella. In Serie C1 veste le maglie di Cittadella, Ravenna, e (con il Varese anche in Serie C2). Milita anche nei dilettanti con il Corsico.\nAllenatore.\nAl termine della stagione 2012-2013 di Serie B, rimasto svincolato, inizia, il 22 luglio, il corso da allenatore a Coverciano. Sempre nello stesso mese entra nello staff tecnico Cittadella come collaboratore del mister Claudio Foscarini.\nIl 22 luglio 2014 viene promosso vice allenatore del Cittadella, in sostituzione di Giulio Giacomin passato alla formazione Primavera. Ricopre questo incarico sino al 19 luglio 2021, giorno in cui viene promosso allenatore della prima squadra a seguito delle dimissioni di Roberto Venturato.\nStatistiche.\nStatistiche da allenatore.\n\"Statistiche aggiornate al 25 febbraio 2022.\""}
{"id": "3550219", "revid": "2128848", "url": "https://it.wikipedia.org/wiki?curid=3550219", "title": "Stefano Battaglia", "text": "Biografia.\nHa svolto un\u2019intensa ricerca specifica attorno alla solo performance sia in ambito classico (con repertori barocchi e contemporanei) che di improvvisazione (7 album di piano solo), concentrandosi al contempo nel dialogo tra strumenti a percussione, evidenziata dalle lunghe collaborazioni, in duo con i percussionisti Pierre Favre (l\u2019album \"Omen\"), Tony Oxley (il cd \"Explore\" \u00e8 stato votato negli Stati Uniti tra i migliori dieci album europei del decennio 1990-2000) e Michele Rabbia con gli album \"Stravagario I\" e \"II\" e \"Pastorale\".\nInizia nel 2004 la collaborazione con la prestigiosa casa discografica tedesca ECM, che pubblica 7 album del pianista: il doppio album \"Raccolto\", il doppio album \"\", lavoro celebrativo ispirato e dedicato alla figura e all\u2019opera di Pier Paolo Pasolini. Il tributo a Pasolini viene eseguito nelle pi\u00f9 prestigiose sale da concerto del mondo, tra cui la Steinway Hall di New York, l\u2019Alte Oper di Francoforte e il Teatro Vachron di Atene.\n\"Pastorale\", nuovo capitolo del sodalizio del duo con il percussionista Michele Rabbia, che negli anni ha contemporaneamente coltivato importanti collaborazioni, dialogando con altre discipline dell\u2019arte, in particolare con la danza il teatro e la pittura.\nDal 2007 si concentra in particolare sul Trio con Salvatore Maiore e Roberto Dani, con cui registra per ECM tre album: \"The River Of Anyder\", \"Songways\" e \"In the Morning\".\nNegli ultimi anni torna alla formula della performance in piano solo, culminata con la pubblicazione del doppio album live \"Pelagos\" (ECM,\n2017)."}
{"id": "3550222", "revid": "110157", "url": "https://it.wikipedia.org/wiki?curid=3550222", "title": "Tekovsk\u00e9 Lu\u017eany", "text": "Tekovsk\u00e9 Lu\u017eany (in ungherese \"Nagysall\u00f3\") \u00e8 un comune della Slovacchia facente parte del distretto di Levice, nella regione di Nitra."}
{"id": "3550223", "revid": "287204", "url": "https://it.wikipedia.org/wiki?curid=3550223", "title": "Tekovske Luzany", "text": ""}
{"id": "3550224", "revid": "599013", "url": "https://it.wikipedia.org/wiki?curid=3550224", "title": "Arlette Halff", "text": "Biografia.\nGiunse in finale nel doppio femminile degli Open di Francia nel 1938 in coppia con Nelly Landry, dove perse contro Simonne Mathieu e Billie Yorke per un doppio 6-3.\nNel singolo partecip\u00f2 a numerosi tornei giungendo ai quarti di finale alle Internazionali di Francia del 1939 dove venne eliminata dalla polacca Jadwiga J\u0119drzejowska per 2 set ad uno (6-4, 2-6, 4-6)."}
{"id": "3550228", "revid": "767487", "url": "https://it.wikipedia.org/wiki?curid=3550228", "title": "Walter Beltrami", "text": "Biografia.\nDopo lo studio della chitarra si esibisce nella seconda met\u00e0 degli anni novanta in alcuni gruppi locali. Dopo la laurea in lingue e letterature straniere si trasfesce a Boston dove studia al Berklee College of Music. Seguono altri corsi di miglioramento delle capacit\u00e0 tecniche.\nNel 2002 parte per il primo tour con il Walter Beltrami Trio e successivamente registra il primo album con Giuseppe Gisone al sax, Duccio Venturini alla batteria e Riccardo Fioravanti al contrabbasso.\nIl suo primo disco ufficiale \u00e8 del 2003, \"Wb3\". Il gruppo stabilmente composto da Beltrami, Roberto Bordiga al contrabbasso e Emanuele Maniscalco alla batteria, vince il Premio Incroci Sonori Jazz di Moncalieri.\nNel 2004 \u00e8 tra gli 8 migliori chitarristi al First Gibson Jazz Guitar Competition di Montreux.\n\"Timoka\", del 2009 il cui titolo si riferisce alla citt\u00e0 in cui si svolge il film \"Il silenzio\" del 1963 \u00e8 stato pubblicato per la tedesca Re:Think-Art e realizzato da un trio composto da Bordiga e Maniscalco col l'ausilio di Francesco Bearzatti al sax tenore.\nNel 2011 pubblica un nuovo lavoro quasi interamente composto da composizioni autografe scritte durante un periodo di sei mesi in cui l'artista soffriva di un disturbo dell'equilibrio che gli portava giramenti di testa e visioni psichedeliche e che poi ha dato il titolo all'album. \"Paroximal Postural Vertigo\" edito da Auand Records \u00e8 stato realizzato da una formazione di cinque elementi: Francesco Bearzatti - sax tenore, e clarinetto, Vincent Courtois - violoncello, Stomu Takeishi - basso elettrico e Jim Black - batteria."}
{"id": "3550233", "revid": "287204", "url": "https://it.wikipedia.org/wiki?curid=3550233", "title": "No amore/Amerai", "text": "No amore/Amerai \u00e8 il 1\u00b0 singolo della cantautrice Giusy Romeo, pubblicato, nel febbraio 1968, per la casa discografica Columbia.\n\u00c8 il primo 45 giri sotto lo pseudonimo di Giusy Romeo. Fu pubblicato, in concomitanza della prima partecipazione a Sanremo, di Giusy Romeo.\nIl 45 giri, venne distribuito oltre che in Italia, anche sul mercato estero, come Spagna e Jugoslavia e la copertina dell'edizione estera, mostra un'immagine della Romeo ed una grafia, diversa rispetto all'edizione italiana.\nNo amore.\n\"No amore\" \u00e8 la canzone pubblicata sul lato \"a\" del singolo.\nLa vittoria al Festival di Castrocaro, nel 1967, dava di diritto, la partecipazione al Festival di Sanremo 1968, a Giusy Romeo.\nL'etichetta discografia Columbia, con la distribuzione dell'etichetta EMI, decide di mettere sotto contratto, per una durata di tre anni, Giusy Romeo, una ragazzina siciliana di 15 anni, dalle notevoli doti vocali, perfezionate, attraverso un attento e continuo studio di canto.\nLe viene proposto, il brano \"No amore\", dallo stile jazz francese, inadatto ai due giovani esecutori e con un'alta difficolt\u00e0 interpretativa, in coppia con Sacha Distel, fidanzato di Brigitte Bardot.\nLa giuria popolare, decise di eliminare il brano, e quindi, senza raggiungere la serata finale.\nL'orchestra fu diretta dal maestro Enrico Intra, che arrangier\u00e0 tutti i brani di Giusy.\nIl testo fu scritto da Vito Pallavicini, mentre la musica da Mansueto Deponti, da Paolo Conte e da Enrico Intra.\nIl brano, insieme ad \"Amerai\", non vennero mai inseriti in album.\nAmerai.\n\"Amerai\" \u00e8 la canzone pubblicata come lato \"b\" del singolo.\nIl testo fu scritto da Vito Pallavicini, mentre la musica da Pino Massara e da Enrico Intra."}
{"id": "3550234", "revid": "767487", "url": "https://it.wikipedia.org/wiki?curid=3550234", "title": "Tekovsk\u00fd Hr\u00e1dok", "text": "Tekovsk\u00fd Hr\u00e1dok (in ungherese \"Barsv\u00e1rad\") \u00e8 un comune della Slovacchia facente parte del distretto di Levice, nella regione di Nitra."}
{"id": "3550235", "revid": "729019", "url": "https://it.wikipedia.org/wiki?curid=3550235", "title": "Giuseppe Sante Carrara", "text": "Biografia.\nAll'et\u00e0 di due anni perse il padre, che mor\u00ec il 29 aprile 1836 a causa del colera che in quell'anno dilag\u00f2 in tutta la penisola.\nNon aveva ancora compiuto quattordici anni quando, nel marzo 1848, la popolazione del suo quartiere prese a sparare contro gli austriaci, che furono costretti alla fuga verso Brescia in concomitanza con le famose Cinque Giornate.\nGiuseppe Sante fu tra i 178 bergamaschi che presero parte alla Spedizione dei Mille a cui partecip\u00f2 combattendo nell'Ottava Compagnia, quella dei bergamaschi, detta \"di ferro\"; durante questa impresa riport\u00f2 una lieve ferita al naso, probabilmente nei combattimenti a Palermo.\nVenne congedato il 9 dicembre 1860, col grado di sergente dell'esercito meridionale, dopo esser stato decorato e ritornato a casa sbarcando a Genova.\nTornato a casa fu dapprima commesso, poi proprietario di un'osteria e infine mediatore.\nSi spos\u00f2 il 19 ottobre 1864 con Anna Maria Giuseppa Manzoni, figlia di un defunto sensale; da lei ebbe dodici figli, di cui quattro nati a Seriate, dove dimor\u00f2 dal 5 maggio 1870 al 1875 (di questi figli sicuramente sei morirono in fasce, mentre tre contrassero matrimonio).\nSegno del suo attaccamento alla causa garibaldina sono i nomi che diede ai figli: Menotti Ricciotti Garibaldi, Anita Teresita Venezia, Matilde Libera Roma (nata nell'ottobre 1867, un mese prima della disfatta di Mentana), e ancora Menotti Ricciotti Angelo.\nMor\u00ec suicida a quarantasei anni il 18 maggio 1880 alle ore 5, nella sua casa in piazza Pontida 19, preoccupato per i suoi malanni."}
{"id": "3550236", "revid": "287204", "url": "https://it.wikipedia.org/wiki?curid=3550236", "title": "Tekovsky Hradok", "text": ""}
{"id": "3550237", "revid": "648716", "url": "https://it.wikipedia.org/wiki?curid=3550237", "title": "Carbonio-8", "text": "Il carbonio-8 o 8C \u00e8 un isotopo radioattivo del carbonio avente 6 protoni e 2 neutroni.\nNon \u00e8 presente in natura e viene prodotto negli acceleratori.\nDecadimento.\nLa tendenza dell'atomo \u00e8 di perdere due protoni decadendo a berillio-6, isotopo non stabile e che successivamente decade con emissione di altri due protoni a 4He.\nUtilizzi.\nLa brevissima emivita di questo isotopo del carbonio non ne permette nessun utilizzo pratico.\nIsotopi vicini.\nLe caselle colorate corrispondono ad isotopi stabili."}
{"id": "3550238", "revid": "110157", "url": "https://it.wikipedia.org/wiki?curid=3550238", "title": "Tup\u00e1", "text": "Tup\u00e1 (in ungherese \"Kistompa\") \u00e8 un comune della Slovacchia facente parte del distretto di Levice, nella regione di Nitra."}
{"id": "3550240", "revid": "287204", "url": "https://it.wikipedia.org/wiki?curid=3550240", "title": "Tupa", "text": "Il toponimo Tupa, con differenti grafie, pu\u00f2 riferirsi a:"}
{"id": "3550242", "revid": "181699", "url": "https://it.wikipedia.org/wiki?curid=3550242", "title": "Dobsonia pannietensis", "text": "Il pipistrello della frutta dal dorso nudo di Panaeati (Dobsonia pannietensis ) \u00e8 un pipistrello appartenente alla famiglia degli Pteropodidi, endemico di alcune isole vicino alla Nuova Guinea.\nDescrizione.\nDimensioni.\nPipistrello di medie dimensioni, con la lunghezza della testa e del corpo tra 150 e 203\u00a0mm, la lunghezza dell'avambraccio tra 108 e 125\u00a0mm, la lunghezza della coda tra 21 e 36\u00a0mm, la lunghezza del piede tra 30 e 34\u00a0mm, un'apertura alare fino a 86\u00a0cm e un peso fino a 304\u00a0g.\nAspetto.\nLa pelliccia \u00e8 corta. La testa \u00e8 bruno-nerastra, le spalle sono bruno-rossastre, mentre le parti ventrali sono bruno-giallastre. Nella sottospecie \"D.p.remota\" \u00e8 presente una macchia rossastra nella parte centrale dell'addome. Sono presenti dei peli ruvidi, lunghi ed eretti intorno a delle ghiandole situate su ogni lato del collo. Il muso \u00e8 relativamente corto e largo, le narici sono leggermente tubulari, gli occhi sono grandi. Le orecchie sono lunghe e appuntite. Le membrane alari sono attaccate lungo la spina dorsale, dando l'impressione di una schiena priva di peli. Gli artigli sono marroni chiari. La coda \u00e8 ben sviluppata, mentre l'uropatagio \u00e8 ridotto ad una sottile membrana che si estende lungo la parte interna degli arti inferiori.\nBiologia.\nComportamento.\nSi rifugia in gruppi all'interno di grotte o talvolta nelle cavit\u00e0 degli alberi.\nAlimentazione.\nSi nutre di frutta.\nRiproduzione.\nUna femmina gravida con un embrione \u00e8 stata catturata sull'isola di Goodenough alla fine di agosto, altre a met\u00e0 ottobre mentre una che allattava \u00e8 stata osservata sull'isola di Woodlark agli inizi di agosto.\nDistribuzione e habitat.\nQuesta specie \u00e8 diffusa in alcune isole vicino alla Nuova Guinea.\nVive nelle foreste fino a 1800 metri di altitudine.\nTassonomia.\nSono state riconosciute due sottospecie:\nStato di conservazione.\nLa IUCN Red List, considerato l'areale ristretto e il proprio habitat in continuo declino, classifica \"D. pannietensis\" come specie prossima alla minaccia (NT)."}
{"id": "3550244", "revid": "110157", "url": "https://it.wikipedia.org/wiki?curid=3550244", "title": "Tur\u00e1", "text": "Tur\u00e1 (in ungherese \"T\u0151re\") \u00e8 un comune della Slovacchia facente parte del distretto di Levice, nella regione di Nitra."}
{"id": "3550248", "revid": "287204", "url": "https://it.wikipedia.org/wiki?curid=3550248", "title": "Roguelike", "text": "Roguelike \u00e8 un termine che indica un particolare tipo di videogiochi di ruolo, caratterizzato da elementi comuni: mappe casuali, morte permanente.\nIl nome del genere, traducibile dall'inglese come \"simile a \"Rogue\"\" o \"stile \"Rogue\"\", si riferisce a \"Rogue\", videogioco del 1980 basato sul gioco di ruolo \"Dungeons &amp; Dragons\".\nCaratteristiche.\nOriginariamente i titoli di questo genere erano caratterizzati da una semplice interfaccia creata da caratteri ASCII, ma recentemente molti titoli, fra cui , Rogue Legacy, Risk Of Rain o The Binding Of Isaac, sono riusciti ad applicare le stesse dinamiche senza sacrificare l'aspetto grafico. Tipicamente i \"roguelike\" sono ad ambientazione fantasy, e il giocatore interpreta un personaggio intento ad esplorare dei \"dungeon\", uccidere mostri, raccogliere oggetti vari ed interagire con l'ambiente, ci\u00f2 nonostante numerosi sviluppatori sono riusciti a trasporre lo stesso stile di gioco anche in ambientazioni fantascientifiche. Una schermata tipica di un roguelike di stampo classico \u00e8 la seguente:\nElementi fondamentali.\nGli elementi pi\u00f9 importanti che definiscono un videogioco roguelike, stilati alla \"International Roguelike Development Conference\" del 2008:"}
{"id": "3550249", "revid": "767487", "url": "https://it.wikipedia.org/wiki?curid=3550249", "title": "Uhlisk\u00e1", "text": "Uhlisk\u00e1 (in ungherese \"Bakaszenes\") \u00e8 un comune della Slovacchia facente parte del distretto di Levice, nella regione di Nitra."}
{"id": "3550250", "revid": "287204", "url": "https://it.wikipedia.org/wiki?curid=3550250", "title": "Uhliska", "text": ""}
{"id": "3550257", "revid": "767487", "url": "https://it.wikipedia.org/wiki?curid=3550257", "title": "Ve\u013ek\u00e9 Kozm\u00e1lovce", "text": "Ve\u013ek\u00e9 Kozm\u00e1lovce (in ungherese \"Nagykoszm\u00e1ly\") \u00e8 un comune della Slovacchia facente parte del distretto di Levice, nella regione di Nitra."}
{"id": "3550258", "revid": "106908", "url": "https://it.wikipedia.org/wiki?curid=3550258", "title": "Palio dei Barchini con le Ruote", "text": ""}
{"id": "3550261", "revid": "287204", "url": "https://it.wikipedia.org/wiki?curid=3550261", "title": "Velke Kozmalovce", "text": ""}
{"id": "3550262", "revid": "106908", "url": "https://it.wikipedia.org/wiki?curid=3550262", "title": "Palio di Castelfranco di Sotto", "text": ""}
{"id": "3550268", "revid": "767487", "url": "https://it.wikipedia.org/wiki?curid=3550268", "title": "Ve\u013ek\u00e9 Ludince", "text": "Ve\u013ek\u00e9 Ludince (in ungherese \"Nagy\u00f6lved\") \u00e8 un comune della Slovacchia facente parte del distretto di Levice, nella regione di Nitra."}
{"id": "3550269", "revid": "287204", "url": "https://it.wikipedia.org/wiki?curid=3550269", "title": "Velke Ludince", "text": ""}
{"id": "3550273", "revid": "1543377", "url": "https://it.wikipedia.org/wiki?curid=3550273", "title": "Isotta Fraschini Tipo 8A", "text": "La Tipo 8A \u00e8 un'autovettura di lusso prodotta dalla Isotta Fraschini dal 1924 al 1931.\nSviluppo.\nIl modello fu prodotto per sostituire la Tipo 8 sul mercato. Il modello era particolarmente lussuoso, e costava di pi\u00f9 della Duesenberg J. Circa un terzo degli esemplari costruiti fu venduto negli Stati Uniti. Fu in servizio anche presso la Regia Aeronautica.\nTecnica.\nIl mezzo aveva installato un motore a otto cilindri in linea sviluppato da Giustino Cattaneo da 7370 cm\u00b3 di cilindrata che erogava una potenza compresa tra 115 CV e 160 CV.. All'epoca questo propulsore era l'otto cilindri in linea, montato su una vettura di serie, pi\u00f9 potente del mondo. Il motore era installato anterioremente, mentre la trazione era posteriore. La trasmissione era costituita da un cambio manuale a tre velocit\u00e0. La Isotta Fraschini Tipo 8A raggiungeva una velocit\u00e0 massima di 150 km/h. Le sospensioni erano costituite da quattro ammortizzatori idraulici a doppio effetto."}
{"id": "3550274", "revid": "4175", "url": "https://it.wikipedia.org/wiki?curid=3550274", "title": "IRB Rugby Aid Match", "text": "L\u2019IRB Rugby Aid Match fu un incontro di beneficenza di rugby a 15 che si tenne allo stadio di Twickenham di Londra (Regno Unito) il 5 marzo 2005, organizzato a sostegno dell'iniziativa del Programma alimentare mondiale in aiuto alle popolazioni rimaste colpite dallo \"tsunami\" nell'oceano Indiano del 26 dicembre 2004.\nOrganizzato dalla Rugby Football Union, che propose la sede di Twickenham a Londra come terreno di gioco, il \"match\" si tenne tra due selezioni di giocatori, una per ciascun emisfero; selezionatore dell'Emisfero Nord fu l'inglese Sir Clive Woodward, mentre per l'Emisfero Sud fu l'australiano Rod Macqueen.\nAl fine di garantire la massima copertura mediatica (radio, televisione e satellite) da parte della BBC, la RFU posticip\u00f2 le semifinali di quell'edizione della coppa Anglo-Gallese alla domenica successiva; l'obiettivo era quello di raggiungere, tra gli incassi ed eventuali donazioni, la cifra di 3 milioni di sterline.\nL'evento fu seguito allo stadio da pi\u00f9 di 40.000 spettatori paganti.\nL'incontro termin\u00f2 con la vittoria dell'Emisfero Sud per 54 a 19.\nComposizione delle squadre.\nI due tecnici scelsero tra i giocatori idonei a essere schierati tra le nazionali dei rispettivi emisferi; tra i rugbisti selezionati ve ne furono anche alcuni che non avevano mai giocato in Nazionale: di essi uno, il gallese Chris Horsman, debutt\u00f2 a livello internazionale nel novembre di quello stesso anno.\nL'irlandese Brian O'Driscoll, selezionato ma non schierabile a causa di un infortunio, e inizialmente scelto per essere il capitano della squadra dell'Emisfero Nord, fu comunque presente all'incontro in qualit\u00e0 di assistente allenatore per volont\u00e0 di Clive Woodward.\nCapitani delle due squadre furono l'inglese Lawrence Dallaglio per il Nord e l'australiano George Gregan per il Sud; Woodward scelse tra le Federazioni che compongono il Sei Nazioni (, , , , e ), mentre Macqueen, oltre alle tre avversarie del Tri Nations (, e ) selezion\u00f2 elementi anche da , , e .\nL'Emisfero Nord scese in campo con una tenuta blu, mentre invece quello Sud vest\u00ec una tenuta completamente rossa.\nSchieramenti.\nIn \"corsivo\" i giocatori all'epoca mai convocati in Nazionale prima"}
{"id": "3550279", "revid": "767487", "url": "https://it.wikipedia.org/wiki?curid=3550279", "title": "Ve\u013ek\u00e9 Turovce", "text": "Ve\u013ek\u00e9 Turovce (in ungherese \"Nagyt\u00far\") \u00e8 un comune della Slovacchia facente parte del distretto di Levice, nella regione di Nitra."}
{"id": "3550280", "revid": "287204", "url": "https://it.wikipedia.org/wiki?curid=3550280", "title": "Velke Turovce", "text": ""}
{"id": "3550282", "revid": "287204", "url": "https://it.wikipedia.org/wiki?curid=3550282", "title": "Walter Lopez", "text": ""}
{"id": "3550284", "revid": "767487", "url": "https://it.wikipedia.org/wiki?curid=3550284", "title": "Arrebato", "text": "Arrebato \u00e8 un film spagnolo del 1980, scritto e diretto da Iv\u00e1n Zulueta. Il film, considerato il pi\u00f9 famoso cult movie del cinema spagnolo, \u00e8 un prodotto della Movida madrile\u00f1a, sorta al termine della dittatura di Francisco Franco ed \u00e8 considerato dagli esperti un notevole esempio cinematografico di film d'avanguardia e di psicodramma, nonostante il regista stesso avesse affermato il contrario.\n\"Arrebato\" presenta elementi tipici del cinema sperimentale, per via di una narrazione complessa, frammentaria e non lineare, che si distacca totalmente dai canoni del cinema spagnolo degli anni 70; sono state elogiate, in aggiunta, la potenza delle musiche, l'ipnotica regia di Zulueta e lo scioccante finale del film.\nAl centro della storia del film vi sono due registi: Jos\u00e8, autore di pellicole horror e Pedro, ossessionato dal filmare ci\u00f2 che lo circonda, allo scopo di cogliere l'intima essenza delle sue riprese; la sua fissazione lo porter\u00e0 a fare un'incredibile scoperta che finir\u00e0 per coinvolgere anche Jos\u00e9.\nIl titolo del film \u00e8 traducibile come \"rapito\", \"estasiato\".\nTrama.\nMadrid: Jos\u00e9 Sirgado, regista di horror di serie B, \u00e8 in contrasto con il montatore del suo ultimo film, incentrato sulla vita di una vampira; il pomo della discordia \u00e8 il finale della pellicola, tanto soddisfacente per il regista quanto deludente e tecnicamente poco valido per il montatore. Al suo ritorno a casa, Jos\u00e9 trova la sua ex fidanzata nonch\u00e9 attrice Ana, con cui aveva litigato e da cui si era separato, in stato d'incoscienza per un probabile uso di droghe; Jos\u00e9, anche lui tossicodipendente, si inietta una dose. Aperto un pacco che aveva appena ricevuto, contenente un nastro, una pellicola super 8 ed una chiave, Jos\u00e9 decide di ascoltare il nastro: la voce narrante \u00e8 di Pedro, una sua vecchia conoscenza con cui aveva avuto a che fare in due occasioni, entrambe nella casa di campagna di Pedro.\nJos\u00e8, ascoltando quella registrazione, rivive i momenti in cui aveva conosciuto Pedro, un infantile ragazzo di 27 anni che, al loro primo incontro, gli aveva rivelato la sua ossessione per filmare tutto ci\u00f2 che lo circonda, con lo scopo ultimo di coglierne l'intima essenza per poter arrivare ad un vero e proprio stato di estasi. Al secondo incontro, avvenuto tempo dopo, Jos\u00e9, stavolta accompagnato da Ana, aveva avuto un rapporto omosessuale con Pedro, in seguito all'uso di droghe; alla fine della giornata, Pedro gli aveva infine annunciato di andarsene di casa per poter filmare nuovi soggetti pi\u00f9 stimolanti.\nAscoltando il nastro, unito alla visione della pellicola, Jos\u00e8 ed Ana, risvegliatasi dopo lo stato d'incoscienza, divengono partecipi degli ultimi mesi della vita di Pedro, installatosi in un appartamento di Madrid e intento a fare riprese e montarle avidamente, servendosi di una telecamera d'avanguardia in grado di filmare da sola. Ma l'entusiasmo iniziale poco a poco diminuisce fino ad estinguersi del tutto, con Pedro ormai viziato dalle continue visite di conoscenti ed amanti che lo portano ad allontanarsi dal suo obiettivo, quello di raggiungere l'estasi tramite le sue riprese. Demoralizzato da questo periodo, arido di momenti interessanti da poter filmare, Pedro cade in preda alla depressione e finisce con l'addormentarsi, sperando di non svegliarsi pi\u00f9; ma \u00e8 a questo punto che accade qualcosa di strano, un evento che cambia totalmente la sua vita: risvegliatosi dal sonno, Pedro si accorge che la telecamera lo stava riprendendo, non si sa da quanto tempo; portata a sviluppare la pellicola, nota che in essa appaiono, inspiegabilmente, alcuni frame rossi, come se la telecamera si rifiutasse di voler riprendere qualcosa. Stupito e al tempo stesso affascinato da questa scoperta, Pedro recupera l'interesse per il suo cinema e decide di continuare a farsi filmare dalla telecamera durante il sonno, convinto di doversi spingere oltre il confine dell'abisso in cui crede di essersi venuto a trovare; procedendo con le riprese, Pedro si accorge che i frame rossi, all'inizio sporadici e solitari, cominciano a diffondersi, occupando sempre pi\u00f9 spazio sulla pellicola. La sua salute va via via peggiorando con il passare del tempo e delle riprese, come se la telecamera stesse assorbendo tutte le sue energie fisiche e mentali. Ormai debilitato ma determinato a capire la natura di quei frame rossi, Pedro chiede aiuto a Gloria, una sua amica, affinch\u00e9 osservi l'operato della telecamera durante il suo sonno e gli racconti ci\u00f2 che viene ripreso; ma l'incauto tentativo di Gloria di spostare la cinepresa, influenzandone e rovinandone il lavoro, manda a monte l'idea di Pedro. Decide cos\u00ec di convocare Marta, sua cugina e artefice dell'incontro tra lui e Jos\u00e9; ma stavolta, accade l'inverosimile: durante il sonno di Pedro, la telecamera, ricordandosi di ci\u00f2 che aveva combinato Gloria e considerando Marta un elemento di disturbo, la fa letteralmente scomparire. Montato il video e resosi conto di ci\u00f2 che era successo, Pedro invia a Jos\u00e8 il materiale, annunciandogli alla fine del nastro che, nel caso le sue previsioni venissero confermate, sarebbe dovuto recarsi a casa sua per poter guardare la parte finale.\nJos\u00e8 resta sconvolto dalla visione della pellicola, soprattutto per la fine che ha fatto Marta. Ma l'interesse per sapere come finisce la storia \u00e8 tale da spingerlo a recarsi a casa di Pedro. Entrato nell'appartamento grazie alla chiave che gli aveva mandato, Jos\u00e8 trova la telecamera ancora in funzione, ma di Pedro non vi \u00e8 alcuna traccia. Presa la pellicola dalla cinepresa, Jos\u00e9 la porta a sviluppare. I tre giorni necessari affinch\u00e9 venga sviluppata, Jos\u00e9 li trascorre in casa di Pedro, in stato quasi catatonico, con il giorno e la notte che scorrono senza sosta. Alla fine del terzo giorno di attesa, Jos\u00e8 recupera la pellicola e decide di visionarla a casa di Pedro; ma il filmato \u00e8 composto esclusivamente da frame rossi che si susseguono per tutta la durata della bobina, eccetto per un singolo frame che ritrae un primo piano di Pedro. Il film si \u00e8 letteralmente impossessato di Pedro che, spintosi troppo oltre il confine dell'abisso, \u00e8 finito per divenire parte del film. Lo stupore di Jos\u00e8 lascia immediatamente spazio al terrore: la pellicola si anima improvvisamente, con frame ritraenti Pedro che, in sequenza, invitano il suo amico ad addormentarsi e lasciarsi riprendere dalla telecamera, come aveva fatto lui stesso. Jos\u00e8, quasi ipnotizzato, si sdraia sul letto e, impaurito a morte, si benda. I click della cinepresa si trasformano in colpi di mitragliatrice e Jos\u00e8, come Pedro, viene assimilato dal film.\nIl film.\nLa versione originale del film aveva una durata di circa 3 ore, ma il regista accett\u00f2 di tagliare 30 minuti di pellicola, per ragioni di distribuzione; tuttavia la produzione tagli\u00f2 altri 40 minuti di film, il tutto all'insaputa di Zulueta. \"Arrebato\" venne distribuito in Spagna in poche copie a partire dal \"9 giugno\" 1980 ma si rivel\u00f2 un fiasco al botteghino e venne ritirato dopo pochi giorni di programmazione.\nI video girati da Pedro sono in realt\u00e0 opera dello stesso Zulueta, che ha anche riutilizzato parti di alcuni cortometraggi che aveva girato in passato. Le immagini relative all'India erano state invece girate dal regista Jaime Ch\u00e1varri, grande amico di Zulueta, in occasione di un suo viaggio.\nInfluenze, omaggi, citazioni.\nRegisti come Pedro Almod\u00f3var (amico di Ivan Zulueta) e \u00c1lex de la Iglesia hanno ammesso di essere stati influenzati nei loro lavori dalla visione di \"Arrebato\"; il film \u00e8 stato anche accostato ai successivi \"Videodrome\" di David Cronenberg e \"The Addiction - Vampiri a New York\" di Abel Ferrara. Il regista David Fincher ha omaggiato il film con alcune scene di \"Fight Club\": i frame subliminali in cui appare, per una frazione di secondo, Tyler Durden e quello finale del pene in erezione sono rimandi al film di Zulueta."}
{"id": "3550285", "revid": "767487", "url": "https://it.wikipedia.org/wiki?curid=3550285", "title": "Ve\u013ek\u00fd \u010eur", "text": "Ve\u013ek\u00fd \u010eur (in ungherese \"Nagygy\u0151r\u00f6d\") \u00e8 un comune della Slovacchia facente parte del distretto di Levice, nella regione di Nitra.\nNelle fonti storiche la prima menzione di questo villaggio risale al 1205.\nGli abitanti sono per la maggior parte 96% Slovacchi e per il restante 4% magiari."}
{"id": "3550286", "revid": "287204", "url": "https://it.wikipedia.org/wiki?curid=3550286", "title": "Velky Dur", "text": ""}
{"id": "3550287", "revid": "1543377", "url": "https://it.wikipedia.org/wiki?curid=3550287", "title": "C\u00e9cilia Attias", "text": "Biografia.\nFiglia di Andr\u00e9 Ciganer (nato Aron Chouganov, 1891-1969) e Diane Teresita Albeniz de Swert (1920), presidente della fondazione Albeniz, C\u00e9cilia Ciganer-Alb\u00e9niz, pronipote del compositore spagnolo Isaac Alb\u00e9niz (il figlio di lui, Albert (1886-1941), fu calciatore e diplomatico), di famiglia paterna di origine ebraica di Moldavia e materna di Spagna, aveva sposato il suo primo marito, il conduttore televisivo Jacques Martin il 10 agosto 1984 presso Neuilly-sur-Seine. Il sindaco dell'epoca della citt\u00e0, Nicolas Sarkozy, offici\u00f2 la cerimonia. Insieme con Martin la donna ebbe due figlie, Judith Martin (1984) e Jeanne-Marie Martin (1987).\nNel 1988 la donna lasci\u00f2 il marito per andare a vivere con Sarkozy e ottenne il divorzio da Jacques Martin quello stesso anno. Una volta che anche Sarkozy ebbe ottenuto il divorzio dalla precedente moglie, i due si sposarono il 23 ottobre 1996 a Neuilly. Nel 1997, C\u00e9cilia Sarkozy diede la luce all'unico figlio nato dall'unione con il futuro presidente, Louis. Nicolas Sarkozy invece aveva gi\u00e0 due figli dalla precedente relazione. In un'occasione Nicolas Sarkozy dichiar\u00f2 che C\u00e9cilia era la sua \"forza ed il [suo] tallone di Achille\".\nMentre il marito era un ministro, C\u00e9cilia Sarkozy aveva un ufficio accanto al suo e lavorava come sua stretta consigliera. Nel 2002 entr\u00f2 in servizio nell'Ufficio del Ministero degli Interni. Nel 2005 venne invece nominata capo dello \"staff\" del Partito UMP. In qualit\u00e0 di moglie del presidente, C\u00e9cilia Sarkozy \u00e8 stata in Libia due volte nel 2007 per visitare Mu\u02bfammar Gheddafi, contribuendo a garantire la liberazione di cinque infermiere bulgare e un medico palestinese, che avevano trascorso anni nel braccio della morte in Libia.\nNel 2007 la coppia presidenziale divorzi\u00f2, notizia che ottenne grande risalto mediatico. In seguito C\u00e9cilia ha sposato Richard Attias, presidente esecutivo di \"The Experience\", un'azienda per gestione eventi, il 23 marzo 2009, presso il Rockefeller Center di New York.\nNel mese di ottobre 2008, C\u00e9cilia Attias ha annunciato il lancio della sua fondazione per i diritti delle donne chiamata \"C\u00e9cilia Attias Foundation for Women\"."}
{"id": "3550292", "revid": "767487", "url": "https://it.wikipedia.org/wiki?curid=3550292", "title": "Vy\u0161kovce nad Ip\u013eom", "text": "Vy\u0161kovce nad Ip\u013eom (in ungherese \"Ipolyvisk\") \u00e8 un comune della Slovacchia facente parte del distretto di Levice, nella regione di Nitra."}
{"id": "3550294", "revid": "287204", "url": "https://it.wikipedia.org/wiki?curid=3550294", "title": "Vyskovce nad Iplom", "text": ""}
{"id": "3550297", "revid": "126257", "url": "https://it.wikipedia.org/wiki?curid=3550297", "title": "Isotta-Fraschini Tipo 8A", "text": ""}
