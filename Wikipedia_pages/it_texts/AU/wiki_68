{"id": "3562006", "revid": "1632387", "url": "https://it.wikipedia.org/wiki?curid=3562006", "title": "Dahlia's Tear", "text": "Dahlia's Tear \u00e8 un solo-project di Anile.D. nato nel 2005 a Stoccolma.\nIl primo album \u201cHarmonious Euphonies Supernatural Traumas Mesmerising Our Existences In Radient Corpuscle Galaxies\u201d esce nel 2005, seguito da \u201cMy Rotten Spirit Of Black\u201d nel 2007, \u201cUnder Seven Skies\u201d nel 2007, e \u201cDreamsphere\u201d nel 2011 da Cold Meat Industry."}
{"id": "3562008", "revid": "1005847", "url": "https://it.wikipedia.org/wiki?curid=3562008", "title": "Ferdinand Bauer", "text": "Biografia.\nNato a Lemberg, l'odierna Leopoli, Bauer entr\u00f2 nell'accademia di ingegneria militare nel 1836 e poi nell'esercito imperiale, divenendo tenente assegnato al genio. Nel 1848, col grado di Capitano combatt\u00e9 in Ungheria ed ebbe ruoli rilevanti nel 1859 e nel 1866 nella seconda e terza guerra d'indipendenza italiana, distinguendosi in particolar modo nella Battaglia di Solferino e San Martino, occasione nella quale ottenne la croce al merito militare.\nTra il 1878 ed il 1881 fu comandante militare di Sibiu e poi comandante generale a Vienna sino al 1888. Nel 1881, nel frattempo era stato promosso Feldzeugmeister e divenne proprietario dell'84\u00ba reggimento di fanteria. Il 16 marzo 1888 venne nominato Ministro imperiale della Guerra.\nNominato barone, mor\u00ec il 22 luglio 1893 inaspettatamente dopo una breve malattia. I funerali si svolsero il 25 luglio di quello stesso anno e vi prese parte anche l'Imperatore Francesco Giuseppe d'Austria. La salma venne poi sepolta nella cappella di famiglia a Leopoli."}
{"id": "3562013", "revid": "767487", "url": "https://it.wikipedia.org/wiki?curid=3562013", "title": "In-Quest", "text": "Gli In-Quest sono un gruppo death metal belga, precisamente da Turnhout. Attualmente il gruppo \u00e8 senza contratto discografico.\nBiografia.\nLe origini del gruppo risalgono al 1992 quando Noise Grinder, Gert Monden, Laurent Swaan e Jan Geenen formano i \"System Shit\", gruppo che due anni dopo cambier\u00e0 nome nell'attuale \"In-Quest\".\nLa band ha al suo attivo sei album, tre EP, un demo e uno split con i Sarcastic Terror."}
{"id": "3562022", "revid": "1564499", "url": "https://it.wikipedia.org/wiki?curid=3562022", "title": "Diploma di Alife", "text": "Con l'espressione diploma o trattato di Alife si indica l'atto giuridico tramite il quale re Carlo I d'Angi\u00f2 stabil\u00ec la suddivisione in due parti del Giustizierato d'Abruzzo e del Principato e Terra Beneventana (quest'ultimo corrispondente grosso modo ai settori orientali dell'attuale Campania). Il diploma fu emanato il 5 ottobre 1273, presso Alife.\nStoria.\nI risultati che Carlo d\u2018Angi\u00f2 intendeva perseguire intrecciavano governabilit\u00e0 e amministrazione di diverse regioni del regno di Sicilia. Per raggiungere maggiore efficienza gestionale, egli procedette a suddividere due dei dodici giustizierati che componevano il regno.\nGiustizierato d'Abruzzo.\nL'Abruzzo, situato all'estremit\u00e0 settentrionale del regno e\nconsiderato un distretto troppo esteso per essere ben amministrato e difeso, fu diviso lungo il confine naturale del corso del fiume Pescara. In questo modo, a nord veniva a crearsi il giustizierato d'Abruzzo Ulteriore, ovvero Abruzzo Ultra (\"Ultra flumine Piscaria\"):, e a sud il giustizierato d'Abruzzo Citeriore ovvero Abruzzo Citra (\"Citra flumine Piscaria\").\nL'Abruzzo Ulteriore comprendeva approssimativamente i territori delle attuali province di Teramo, L'Aquila, Pescara (limitatamente alla parte situata a nord dell'omonimo fiume) e Rieti (per i soli territori che formeranno il circondario di Cittaducale), mentre l'Abruzzo Citeriore corrispondeva all'odierna provincia di Chieti e alla rimanente parte dell'attuale provincia di Pescara.\nPrincipato e Terra Beneventana.\nCarlo d'Angi\u00f2 ritenne inoltre opportuno dividere in due parti il preesistente giustizierato di Principato e Terra Beneventana, anch'esso troppo esteso per essere ben amministrato; nacquero cos\u00ec il \"Principatus ultra serras Montorii\" (ossia \"Principato al di l\u00e0 delle montagne di Montoro\", a nord) e il \"Principatus citra serras Montorii\" (ovvero \"Principato al di qua delle montagne di Montoro\", a sud). Il confine tra i due nuovi giustizierati era segnato dai monti Picentini.\nIl territorio del giustizierato di Principato Ultra cos\u00ec delineato comprendeva gran parte delle attuali province di Avellino e Benevento (ad eccezione della stessa citt\u00e0 di Benevento in quanto enclave dello Stato Pontificio), mentre il giustizierato di Principato Citra corrispondeva grosso modo all'attuale provincia di Salerno.\nTesto.\nL'incipit del diploma di Alife \u00e8 il seguente: \"Die jovis quinto mensis octubris II indictione aput Alifiam de mandato domini regis\"."}
{"id": "3562023", "revid": "3115", "url": "https://it.wikipedia.org/wiki?curid=3562023", "title": "Ferrari 166 FL", "text": "La 166 FL \u00e8 un'autovettura monoposto da competizione prodotta dalla Ferrari dal 1949 al 1952 in tre esemplari. \u00c8 anche conosciuta come 166 C America.\nIl contesto.\nIl modello fu studiato per partecipare alle gare di formula libera, cio\u00e8 a quella categoria di competizioni dove non erano presenti limitazioni per la cilindrata dei motori delle vetture. All'epoca del lancio della \u201c166 FL\u201d i regolamenti della Formula 2 prescrivevano una cilindrata massima di 2 L. Le norme della nascitura Formula 1, che sarebbe iniziata nel 1950, stabilivano invece una cilindrata massima di 4,5 L per i propulsori aspirati e 1,5 L per quelli sovralimentati. Per le gare di formula libera, la Ferrari decise di preparare una vettura il cui motore derivava da quello installato sulla 166 F2, che era un'auto studiata per la Formula 2. A questo propulsore, che era aspirato, fu installato il compressore del motore della 125 F1, cio\u00e8 della prima vettura Ferrari progettata per partecipare al campionato di Formula 1. In questo modo si ottenne un propulsore sovralimentato abbastanza potente e sufficientemente affidabile, dato che non era cos\u00ec spinto come il motore della 125 F1. Nacque cos\u00ec la \u201c166 FL\u201d.\nLa sigla numerica nel nome del modello era collegata alle caratteristiche del motore; pi\u00f9 precisamente richiamava la cilindrata unitaria, cio\u00e8 quella relativa ad un solo cilindro, che era circa di 166 cm\u00b3. La sigla \u201cFL\u201d invece significava \u201cFormula Libera\u201d, ed era collegata alla tipologia di competizioni per cui fu progettata ed a cui prese parte.\nLe competizioni.\nLa competizione pi\u00f9 importante a cui partecip\u00f2 il modello fu la Temporada Argentina, che fece parte della categoria formula libera e che consistette in una serie di corse che si disputarono in Sudamerica. La \u201c166 FL\u201d prese parte alle gare della sopraccitata competizione tra il 1949 ed il 1952, dominando la manifestazione nonostante l'agguerrita concorrenza di Alfa Romeo, Maserati e Mercedes. Alla Temporada Argentina le vittorie pi\u00f9 importanti furono al Circuito Parco Indipendenza di Rosario il 13 febbraio 1949 (\u201cIII Coppa de Acci\u00f2n San Lorenzo\u201d) con Nino Farina, al Circuito Parco Palermo di Buenos Aires il 18 dicembre 1949 (\u201cIII Gran Premio Juan Domingo Peron\u201d) con Alberto Ascari, al Circuito Parco Urquiza di Paran\u00e1 il 12 novembre 1950 (\u201cGran Premio Citt\u00e0 di Paran\u00e0\u201d) con Juan Manuel Fangio e Jos\u00e9 Froil\u00e1n Gonz\u00e1lez, al Circuito Valdivia Norte di Santiago del Cile il 18 dicembre 1950 (\u201cG.P Presidente Arturo Alessandri Palma\u201d) con ancora con Juan Manuel Fangio e Jos\u00e9 Froil\u00e1n Gonz\u00e1lez, al Circuito di Interlagos di San Paolo il 13 gennaio 1952 (\u201cVII Gran Premio Citt\u00e0 di San Paolo\u201d) con Juan Manuel Fangio, al Circuito Barra de Tujica di Rio de Janeiro il 3 febbraio 1952 (\u201cGran Premio Quinta de Boa Vista\u201d) con Fangio e al Circuito di Piriapolis di Montevideo il 30 marzo 1952 (\u201cGran Premio di Montevideo\u201d) ancora con Juan Manuel Fangio.\nCaratteristiche tecniche.\nIl motore era un V12 a 60\u00b0 sovralimentato, anteriore e longitudinale. L'alesaggio e la corsa erano rispettivamente di 60 mm e 58,8\u00a0mm, che portavano la cilindrata totale a 1995,02 cm\u00b3. Il rapporto di compressione era di 6,5:1. La testata ed il monoblocco erano in lega leggera. La potenza massima erogata dal propulsore era di 260 CV a 7000 giri al minuto.\nLa distribuzione era formata da un singolo albero a camme in testa che comandava due valvole per cilindro. L'alimentazione era assicurata da un compressore volumetrico a monte del quale era presente un carburatore di marca Weber e modello 40 DO3C. L'accensione era singola ed il relativo impianto comprendeva due magneti. La lubrificazione era a carter secco, mentre la frizione era multidisco.\nLe sospensioni anteriori erano costituite da quadrilateri trasversali ed una balestra montata nello stesso modo, mentre quelle posteriori erano formate da semiassi oscillanti e barre di torsione. Entrambe erano indipendenti ed avevano montato ammortizzatori idraulici Houdaille. I freni erano a tamburo sulle quattro ruote, mentre la trasmissione era formata da un cambio manuale a cinque rapporti pi\u00f9 la retromarcia. Lo sterzo era a vite senza fine e settore dentato. La trazione era posteriore.\nIl telaio era tubolare in acciaio, mentre la carrozzeria era monoposto.\nLa velocit\u00e0 massima raggiunta dalla \u201c166 FL\u201d era di 260 km/h."}
{"id": "3562024", "revid": "762947", "url": "https://it.wikipedia.org/wiki?curid=3562024", "title": "Victoria Vergara", "text": "Biografia.\nNata in Cile ha studiato alla Academy of Vocal Arts di Filadelfia e alla Juilliard School di New York.\nIl suo ruolo preferito \u00e8 Carmen, ma ha interpretato Amneris con Pavarotti a Vienna, Dulcinea con Samuel Ramey alla New York City Opera, la Duchessa di Alba nel Goya di Giancarlo Menotti a Washington, la Dona in \"El viajero indiscreto\" di Luis de Pablo a Madrid, Beatriz in Crist\u00f3bal Col\u00f3n di Leonardo Balada, Maddalena nel Rigoletto con Pavarotti, e Carmen con Pl\u00e1cido Domingo.\nHa cantato come Carmela in \"El amor brujo\" di Manuel de Falla, nell'Auditorium RAI di Roma, a Citt\u00e0 del Messico e in Cadice all'apertura del Teatro Manuel di Falla; ha cantato nella Seconda Sinfonia di Mahler, nel Magnificat di Bach, e nel Requiem di Mozart."}
{"id": "3562025", "revid": "126257", "url": "https://it.wikipedia.org/wiki?curid=3562025", "title": "Ferrari 166FL", "text": ""}
{"id": "3562027", "revid": "126257", "url": "https://it.wikipedia.org/wiki?curid=3562027", "title": "Ferrari 166 C America", "text": ""}
{"id": "3562030", "revid": "1005847", "url": "https://it.wikipedia.org/wiki?curid=3562030", "title": "Edmund von Krieghammer", "text": "Biografia.\nEdmund von Krieghammer studi\u00f2 presso l'Accademia militare teresiana di Wiener Neustadt e nel 1849 ne usc\u00ec come Tenente affidato al 5\u00ba reggimento dragoni col quale combatt\u00e9 in Ungheria per sedare i moti rivoluzionari di quell'anno. Nella guerra con il Piemonte (1859) prima e poi contro la Prussia (1866) prese parte come Capitano di cavalleria. Dopo aver frequentato la scuola di cavalleria, nel 1869 venne promosso al grado di Maggiore, passando a quello di Colonnello nel 1874, a Maggiore Generale nel 1879 e venendo infine promosso Luogotenente Feldmaresciallo nel 1881.\nDal 1886 cre\u00f2 la divisione Krieghammer nella 6\u00aa di fanteria e dal 1889 venne nominato comandante generale a Cracovia. Il 23 settembre 1893 venne nominato Ministro imperiale della Guerra dopo la morte di Rudolf Merkl, dimettendosi nel 1902 per dei contrasti sopraggiunti con la compagine ungherese dell'esercito sulla base dei modelli militari da lui introdotti che tendevano a favorire il ruolo centrale dell'Austria e dei paesi germanofoni.\nDivenuto barone, Edmund von Krieghammer mor\u00ec il 21 agosto 1906 a Bad Ischl dove si era ritirato a vita privata."}
{"id": "3562034", "revid": "81195", "url": "https://it.wikipedia.org/wiki?curid=3562034", "title": "Accessible surface area", "text": ""}
{"id": "3562035", "revid": "2152562", "url": "https://it.wikipedia.org/wiki?curid=3562035", "title": "Sandro Mayer", "text": "Biografia.\nLaureato in Scienze politiche, inizi\u00f2 a lavorare come traduttore, poi si dedic\u00f2 al giornalismo. Parlando di quegli anni ebbe a dichiarare: \u00abVivevo a Napoli e mi sono formato ascoltando la gente dei bassi, mescolati ai discordi (\"sic\") dell'aristocrazia partenopea. Poi ci trasferimmo a Milano e vinsi un posto fisso in Fiat ma non andai mai l\u00ec e partii per Londra, dove ho fatto il cameriere per imparare l'inglese\u00bb. Fino al 1977 fu inviato speciale, per poi divenire direttore di \"Bolero Film\". Dopo aver diretto altre riviste femminili, come \"Dolly\" e \"Novella 2000\", venne chiamato alla guida di \"Epoca\" (1981). Nel 1983 gli fu affidata la direzione di \"Gente\", che tenne per venti anni. Dal 2004 fino ai suoi ultimi giorni fu direttore di alcune testate della Cairo Editore tra cui \"Dipi\u00f9\" e \"Dipi\u00f9 TV\".\nNel 1989 intervist\u00f2 per \"Domenica in\" Marco Fiora, un bambino di 7 anni sequestrato e rilasciato dai rapitori dopo 17 mesi. L'intervista scaten\u00f2 molte polemiche e fu criticata da Beppe Grillo durante il Festival di Sanremo. \nMayer apparve spesso come opinionista o giurato in varie trasmissioni televisive quali \"Buona Domenica\" e \"Ballando con le stelle\". Scrisse il testo del brano musicale \"Amore senza parole\", vincitore del Festival di Napoli nel 2003 . Fu anche autore e regista teatrale, firmando le commedie \"Il silenzio dei sogni\" e \"Bivio d'amore\", entrambe tratte da due suoi romanzi, nonch\u00e9 il musical \"Il miracolo di Padre Pio\". \nMor\u00ec a Milano dopo una breve malattia causata da un'infezione, il 30 novembre 2018, all'Ospedale San Raffaele. Il funerale venne celebrato il 3 dicembre successivo nella basilica di San Babila. Le sue ceneri sono state tumulate nel loculo di colombaro di famiglia, nel cimitero di Lambrate."}
{"id": "3562036", "revid": "767487", "url": "https://it.wikipedia.org/wiki?curid=3562036", "title": "Gerhard Lehmann (astronomo)", "text": "Lehmann, di professione docente di fisica ed astronomia, compie regolarmente osservazioni dall'osservatorio di Drebach in Sassonia. Il Minor Planet Center gli accredita la scoperta di ventidue asteroidi, effettuate tra il 1998 e il 2005, di cui parte in collaborazione con Jens Kandler e Andr\u00e9 Kn\u00f6fel.\nGli \u00e8 stato dedicato l'asteroide 8853 Gerdlehmann."}
{"id": "3562039", "revid": "767487", "url": "https://it.wikipedia.org/wiki?curid=3562039", "title": "D\u00e1rvin Ch\u00e1vez", "text": "Carriera.\nClub.\nDopo aver giocato nell'Atlas, nel 2011 si trasferisce al Monterrey.\nNazionale.\nNel 2011 debutta con la Nazionale messicana."}
{"id": "3562041", "revid": "282579", "url": "https://it.wikipedia.org/wiki?curid=3562041", "title": "Battaglia di Noordhinder Bank", "text": ""}
{"id": "3562043", "revid": "767487", "url": "https://it.wikipedia.org/wiki?curid=3562043", "title": "Everybody (Cappella)", "text": "Everybody \u00e8 un singolo del 1991 dei Cappella.\nIl brano raggiunse la posizione numero sessantasei nel Regno Unito."}
{"id": "3562053", "revid": "228587", "url": "https://it.wikipedia.org/wiki?curid=3562053", "title": "Everybody", "text": ""}
{"id": "3562054", "revid": "339392", "url": "https://it.wikipedia.org/wiki?curid=3562054", "title": "Alex Thomas Lowes", "text": ""}
{"id": "3562059", "revid": "1005847", "url": "https://it.wikipedia.org/wiki?curid=3562059", "title": "Heinrich von Pitreich", "text": "Biografia.\nHeinrich von Pitreich era nato a Laibach (oggi Lubiana) da una famiglia nobilitata nel 1765 per merito del suo bisnonno il giurista Michael von Pitreich (1710-1775), Landmann di Carinzia, nonch\u00e9 giudice a Graz, Salisburgo e Seckau, e cos\u00ec pure decano dell'Universit\u00e0 di Graz. Suo padre Vincent von Piterich era consigliere imperiale e membro del Landtag di Carinzia, mentre sua madre era la nobile Marie Steiner (1814-1884).\nHeinrich decise ancora giovane di intraprendere la carriera militare e dopo aver frequentato l'accademia del genio di Klosterbruck ne usc\u00ec col grado di Tenente nel 1859. Nel 1866 venne unito come ufficiale militare preposto alla difesa delle rocche di Varsavia e venne incluso nello staff per la riparazione ed il mantenimento in uso di quelle strutture militari. Nel 1871, nominato Capitano e comandante generale del personale, entr\u00f2 poi nello staff generale dal 1876 e dal 1882 venne nominato Tenente Colonnello. Nel 1883 von Pitreich venne assunto quale capo di stato maggiore del dipartimento del ministero della guerra e due anni pi\u00f9 tardi venne nominato Colonnello. Nel 1890 entr\u00f2 a far parte del consiglio di amministrazione del ministero e dal 1891 venne nominato Maggiore Generale.\nDivenne quindi comandante della divisione di stanza a Przemy\u015bl e nel 1895 venne nominato Luogotenente Feldmaresciallo. Dal 1896 venne nominato deputato generale del Feldzeugmeister Friedrich von Beck-Rzikowsky e fu durante questo periodo che si trov\u00f2 coinvolto nelle manovre diplomatiche per la formazione della Triplice alleanza comprendente Impero tedesco, Regno d'Italia e Impero austro-ungarico.\nIl 19 dicembre 1902 venne nominato Ministro imperiale della Guerra succedendo al barone Edmund von Krieghammer e nel 1903 eman\u00f2 fin dall'inizio dei nuovi regolamenti per l'esercito che vennero approvati dall'Imperatore che prevedevano l'entrata in uso delle mitragliatrici nell'esercito e, oltre alle precedenti adozioni della lingua tedesca come lingua ufficiale dell'esercito, anche la conoscenza delle altre lingue dell'Impero da parte di tutti gli ufficiali di comando.\nDurante il suo mandato si apr\u00ec inoltre una grave crisi con l'Ungheria e per dimostrarsi aperto a questa compagine dell'esercito impose che nei tribunali militari ungheresi venisse ammesso l'ungherese come lingua processuale. Questo suo buonismo cozz\u00f2 in netto contrasto con la politica autocratica ed accentratrice dell'arciduca Francesco Ferdinando d'Austria, erede al trono, col quale ebbe molti contrasti personali che perdurarono sino al 23 ottobre 1906 quando proprio l'arciduca fece destituire il generale. Per difendere le proprie ragioni negli anni della pensione si dilett\u00f2 come scrittore di numerosi memoriali e opere di tipo militare.\nIl barone von Pitreich mor\u00ec a Vienna il 13 gennaio 1920."}
{"id": "3562061", "revid": "287204", "url": "https://it.wikipedia.org/wiki?curid=3562061", "title": "7038 Tokorozawa", "text": "7038 Tokorozawa \u00e8 un asteroide della fascia principale. Scoperto nel 1995, presenta un'orbita caratterizzata da un semiasse maggiore pari a 3,1984526\u00a0UA e da un'eccentricit\u00e0 di 0,1744245, inclinata di 0,53148\u00b0 rispetto all'eclittica.\nL'asteroide \u00e8 dedicato all'omonima citt\u00e0 nella prefettura di Saitama dove venne inaugurato nel 1911 il primo aeroporto giapponese."}
{"id": "3562062", "revid": "1714743", "url": "https://it.wikipedia.org/wiki?curid=3562062", "title": "Sancho di Castiglia", "text": "Biografia.\nEra figlio del re Ferdinando III di Castiglia e Beatrice di Svevia.\nFu avviato dal padre alla carriera ecclesiastica e la sua formazione venne affidata a Rodrigo Jim\u00e9nez de Rada. Si rec\u00f2 poi all'Universit\u00e0 di Parigi per completare gli studi seguendo le lezioni di Sant'Alberto Magno.\nCome il fratello Filippo, venne avviato alla carriera ecclesiastica e nel 1251 venne eletto da papa Alessandro VI arcivescovo di Toledo.\nEntr\u00f2 in contrasto per questioni di autonomia territoriale con l'arcivescovo di Siviglia Raimondo di Losanna, divergenze poi appianatesi nel 1260.\nSancho mor\u00ec a ventotto anni nel 1261, dieci anni prima dell'inizio dei moti interni contro il governo di Alfonso X di Castiglia, fratello maggiore di Sancho. Tra i nobili che si opposero al re ci furono anche alcuni fratelli di Sancho tra cui il suo compagno di studi Filippo."}
{"id": "3562063", "revid": "1343317", "url": "https://it.wikipedia.org/wiki?curid=3562063", "title": "Osteen (botanica)", "text": "Il mango Osteen \u00e8 una cultivar di mango che ha avuto origine nell'isola di Merritt in Florida.\nStoria.\nL'albero originale nacque da un seme piantato nel 1935 nella propriet\u00e0 di S.A. Osteen che fu il primo commissario di contea nella contea di Brevard, Florida. Fu segnalato che 'Osteen' fosse un semenzale di 'Haden', fatto corroborato da successive analisi del pedigree. L'albero fruttific\u00f2 per la prima volta nel 1940 e gli fu attribuito il nome della famiglia Osteen, ben nota sul luogo, che viveva nella suddivisione Lotus della South Tropical Trail sull'isola di Merritt dal tardo diciannovesimo secolo. I loro discendenti vivono ancora l\u00ec oggi.\n'Osteen' in seguito fu considerata adatta ad un utilizzo commerciale e adottata da diverse aziende a causa della sua buona produzione di colore e buon sapore. Oggi \u00e8 una delle cultivar preferite in europa e in Florida \u00e8 ancora coltivata su piccola scala sull'isola di Merritt.\nAlberi di 'Osteen' sono piantati al deposito del germoplasma dell'USDA a Miami e al Fruit and Spice Park di Miami-Dade a Homestead.\nDescrizione.\nIl frutto \u00e8 di forma oblunga con una base arrotondata e un apice che talvolta sviluppa un piccolo becco. Di solito a maturit\u00e0 pesa intorno al mezzo chilo. L'epidermide del frutto, liscia, ha un colore che tenderebbe al giallo, ma di solito vira verso il porpora scuro. La polpa \u00e8 quasi senza fibre ed ha un sapore delicato ma dolce. Il frutto contiene un seme monoembrionico. Tipicamente, in Florida, matura da luglio a settembre.\nGli alberi di 'Osteen' sono vigorosi e producono grosse chiome."}
{"id": "3562077", "revid": "110157", "url": "https://it.wikipedia.org/wiki?curid=3562077", "title": "Adipochina", "text": "Le adipochine o adipocitochine (dal Greco adipo-, grasso; cyto-, cellula; e -kinos, movimento) sono citochine (molecole proteiche di segnalazione tra cellula e cellula) prodotte e secrete dal tessuto adiposo.\nLe prospettive con cui si guarda al tessuto adiposo si sono evolute negli ultimi anni da un'idea di tessuto adiposo come struttura di puro deposito energetico verso una visione del tessuto adiposo come vero e proprio organo endocrino. In questa concezione le adipochine possono essere considerate a tutti gli effetti degli ormoni, e sono considerate il mezzo principale attraverso cui le cellule adipose comunicano con il resto dell'organismo.\nLe adipochine meglio caratterizzate sono:"}
{"id": "3562080", "revid": "1305772", "url": "https://it.wikipedia.org/wiki?curid=3562080", "title": "Yayra Erica Nego", "text": " Dietro di lei si sono classificate al secondo ed al terzo posto, rispettivamente, Jennifer Amegbor e Angelica Alomele. La Nego ha padre ghanese e madre persiana-tedesca.\nYayra Erica Nego \u00e8 nata e cresciuta nello stato del Minnesota ed in passato aveva rappresentato lo stato in occasione di Miss USA 2009, dove era giunta sino alle semifinali. Dopo Awurama Simpson, \u00e8 la seconda volta consecutiva che a rappresentare il Ghana a Miss Universo \u00e8 una donna statunitense di origini ghanesi. Prima del concorso, aveva gi\u00e0 accumulato alcune esperienze come modella, lavorando per Target, Macy's ed Aveda.\nVincendo il titolo, Yayra Erica Nego si \u00e8 guadagnata il diritto di rappresentare il Ghana al prestigioso concorso di bellezza internazionale Miss Universo 2011, che si \u00e8 tenuto a S\u00e3o Paulo, in Brasile, il 12 settembre 2011."}
{"id": "3562081", "revid": "198277", "url": "https://it.wikipedia.org/wiki?curid=3562081", "title": "Talitha Getty", "text": "\u00c8 nota per il suo servizio fotografico realizzato nel 1967 nella sua casa di Marrakech (Marocco) da Patrick Lichfield per il suo libro \"The Most Beautiful Women\". \nBiografia.\nNata nel 1940 come Talitha Dina Pol a Giava, quando questa era parte delle allora Indie orientali olandesi, era figlia del pittore Willem Jilts Pol (1905-1988), il quale aveva sposato Poppet John (1912-1997), figlia del pittore gallese Augustus John (1878-1961). Dall'occupazione giapponese dell'odierna Indonesia, trascorse i primi anni in un campo di prigionia nipponico insieme a sua madre; suo padre venne portato in un altro campo, e poi di lui si persero le tracce. \nNel 1945 si spost\u00f2 a Londra con la madre, che tuttavia mor\u00ec appena tre anni dopo. Prosegu\u00ec gli studi alla Royal Academy of Dramatic Art (RADA), venendo poi notata dal giornalista Jonathan Meades, che la defin\u00ec \u00abla donna pi\u00f9 giovane e bella che avessi mai visto... Rimasi a bocca aperta, incapace di dissimulare il mio stupore\u00bb; dest\u00f2 inoltre l'attenzione del danzatore russo Rudol'f Nureev, il quale la incontr\u00f2 a una festa nel 1965 e disse di lei che \u00abnon era mai [stato] preso cos\u00ec eroticamente da una donna\u00bb, tanto da desiderare di sposarla.\nLavor\u00f2 come modella per Yves Saint Laurent, diventando tra le preferite della casa di moda. Durante una festa organizzata da Claus von B\u00fclow nel 1965 incontr\u00f2 il suo futuro marito, il filantropo e magnate statunitense John Paul Getty Jr., con cui si spos\u00f2 al Campidoglio di Roma il 10 dicembre 1966. Nel luglio 1968 ebbe da lui un figlio, Tara Gabriel Galaxy Gramophone, e poco dopo decise di ritirarsi dal cinema.\nNell'aprile 1970 apparve sulla copertina di \"Vogue\". Mor\u00ec a soli trent'anni, per un'overdose di eroina e barbiturici, l'11 luglio 1971 a Roma, in un appartamento di piazza d'Aracoeli, dove il giorno prima era giunta in volo da Londra per riconciliarsi con il marito. La salma venne inizialmente sepolta al cimitero del Verano e in seguito, su richiesta della famiglia, traslata nel cimitero \"Dorpskerk Begraafplaats\" di Wassenaar, nei Paesi Bassi."}
{"id": "3562083", "revid": "113757", "url": "https://it.wikipedia.org/wiki?curid=3562083", "title": "Talitha Pol", "text": ""}
{"id": "3562088", "revid": "1718925", "url": "https://it.wikipedia.org/wiki?curid=3562088", "title": "Lucien Vlaemynck", "text": "Professionista dal 1935 al 1949, passista scalatore specialista delle classiche del pav\u00e9, fu terzo al Tour de France 1939.\nCarriera.\nPassato professionista nel 1935 nelle file della squadra francese Alcyon, team in cui milit\u00f2 fino al 1945, fu un gregario capace di ottenere anche diverse affermazioni personali.\nOttenne il suo primo piazzamento nel 1936, quando riusc\u00ec ad imporsi in una tappa del Tour du Nord che concluse al sesto posto. Nel 1937 ottenne una vittoria di tappa al Circuito di Morbhian e conquist\u00f2 successivamente la classifica generale del Circuit du Midi; ottenne poi numerosi piazzamenti, fra i quali il secondo posto nella Bruxelles-Verviers e il quarto nella Parigi-Rennes.\nLa stagione successiva vide Vlaemynck vincere del Giro del Lussemburgo e ottenere due piazzamenti, quinto alla Parigi-Tours e nono nel campionato nazionale.\nNel 1939 dimostr\u00f2 ancora la sua attitudine per le classiche del pav\u00e9 e delle Ardenne, arrivando sesto nella Parigi-Bruxelles e undicesimo nella Liegi-Bastogne-Liegi. Partecip\u00f2 nuovamente al Giro del Lussemburgo, che concluse secondo vincendo una tappa, e poi al Tour de France, in cui fu terzo.\nCon lo scoppio della Seconda guerra mondiale le gare si fecero meno intense, tuttavia Vlaemynck continu\u00f2 a correre nelle prove che di volta in volta venivano organizzate. Nel 1942 fu terzo nel campionato belga, mentre nel 1943 l'attivit\u00e0 fu pi\u00f9 intensa, vinse il Gran Premio dell'Auto, organizzato dallo stesso giornale che negli anni passati aveva organizzato il Tour de France, e fu secondo nel Giro del Belgio, in cui vinse anche una tappa. Fu inoltre secondo nell'Omnium de la Route e quinto nel Circuit du Midi, mentre nel 1945 fu secondo nella Freccia Vallone.\nFinita la guerra, con la riorganizzazione delle grandi corse, Vlaemynck dimostr\u00f2 ancora una volta la sua propensione per le classiche del pav\u00e9: fu undicesimo nel Giro delle Fiandre, terzo nella Parigi-Roubaix e nel Circuito delle Fiandre nel 1946 e secondo nella Gand-Wevelgem e terzo nel Grand Prix d'Europa el 1947.\nNel 1947 partecip\u00f2 anche con la squadra Olmo al Giro d'Italia dove per\u00f2 si ritir\u00f2 nel corso della diciassettesima tappa.\nNel 1948 non ottenne particolari risultati, fu comunque undicesimo sia nel campionato belga che nella Parigi-Tour, e sesto nella Roubaix-Huy. Si ritir\u00f2 nel 1949 con un ultimo piazzamenti, il terzo posto nel Circuito delle tre Provincie in Belgio."}
{"id": "3562089", "revid": "1005847", "url": "https://it.wikipedia.org/wiki?curid=3562089", "title": "Franz Sch\u00f6naich", "text": "Biografia.\nDopo una brillante carriera d'esercito, Franz von Sch\u00f6naich venne nominato ispettore generale d'esercito nel 1887 e nel 1905 venne promosso al rango di Feldzeugmeister. Dal 1906 al 1911 fu Ministro imperiale della Guerra.\nSi spense a Vienna il 25 gennaio 1916."}
{"id": "3562093", "revid": "767487", "url": "https://it.wikipedia.org/wiki?curid=3562093", "title": "Ecce Homo (Correggio)", "text": "L'Ecce Homo \u00e8 un dipinto a olio su tavola (99x80 cm) di Correggio, databile al 1526 circa e conservato nella National Gallery di Londra.\nStoria.\nLe prime due testimonianze riguardanti l'Ecce Homo risalgono agli anni ottanta-novanta del Cinquecento. La prima \u00e8 un'incisione dal dipinto eseguita dal bolognese Agostino Carracci che reca la data 1587 e nell'iscrizione che la accompagna si afferma che l'opera si trovava nella collezione dei nobili Prati di Parma. Questa medesima collocazione \u00e8 ricordata nel 1657 da Francesco Scannelli. Con ogni probabilit\u00e0, ma non con assoluta certezza, tale dipinto \u00e8 proprio quello attualmente alla National Gallery.\nLa seconda testimonianza, in ordine di tempo, \u00e8 la citazione encomiastica del letterato fiorentino Francesco Bocchi che nel 1591 ricorda un \"Ecce Homo\" del Correggio in casa del nobile fiorentino Francesco Salviati. Ancora presso il Salviati l'opera \u00e8 citata da un anonimo scrittore toscano del tardo Cinquecento, incline ad apprezzarne l'eccezionale rappresentazione del dolore, sapientemente variata nelle diverse figure della Vergine, della Maddalena e del Cristo. A questa versione, o a una sua ulteriore copia romana, si ispir\u00f2 Ludovico Cigoli nell\"'Ecce Homo\" della Galleria Palatina a Firenze.\nL'intenso patetismo del dipinto dovette renderlo particolarmente gradito al clima della Milano borromaica. Il vescovo Carlo Borromeo ne possedeva una copia che fu a sua volta copiata da successivi artisti lombardi, come il Nuvolone.\nDescrizione e stile.\nSi tratta di un piccolo dipinto destinato alla devozione privata che si impose come modello per tante altre rappresentazioni dello stesso soggetto.\nSi tende a datare quest'invenzione ai primi anni venti del Cinquecento quando il Correggio era particolarmente interessato allo studio dei \"moti dell'animo\" dei personaggi della storia sacra. L'intenso patetismo del volto del Cristo che guarda verso l'osservatore, quasi a implorare la sua piet\u00e0, e il gesto retorico di Pilato, il cui sguardo \u00e8 anch'esso indirizzato all'osservatore, hanno fatto scegliere questo dipinto da John Shearman come un esempio emblematico di un'opera \u201ctransitiva\u201d, capace cio\u00e8 di completarsi solo con la presenza di un osservatore davanti al quadro. A questo ipotetico destinatario sarebbe demandato il ruolo che ebbe la folla dei giudei giunti davanti al palazzo di Pilato allorquando il governatore decise di proporre la condanna di Ges\u00f9 o di Barabba.\nQuesto artificio di non rappresentare la folla, favorendo implicitamente la partecipazione emotiva degli osservatori, \u00e8 finalizzato ad accrescere il portato drammatico della scena a sua volta valorizzato dal teatrale svenimento della Vergine e dal dettaglio, capace di evocare sensazioni uditive, delle unghie della sua mano destra che nello svenimento graffiano il marmo bianco della balaustra. Pittoricamente questa tavola propone una splendente gamma cromatica e un movimentato gioco di ombre: le intersezioni spaziali sono complesse, col fulcro nel magistrale porgersi in avanti delle mani \"parlanti\" di Ges\u00f9."}
{"id": "3562095", "revid": "36426", "url": "https://it.wikipedia.org/wiki?curid=3562095", "title": "Ecce homo (Correggio)", "text": ""}
{"id": "3562096", "revid": "41800588", "url": "https://it.wikipedia.org/wiki?curid=3562096", "title": "Adipochine", "text": ""}
{"id": "3562109", "revid": "36426", "url": "https://it.wikipedia.org/wiki?curid=3562109", "title": "Il Giorno (Correggio)", "text": ""}
{"id": "3562110", "revid": "1305772", "url": "https://it.wikipedia.org/wiki?curid=3562110", "title": "Faenza (disambigua)", "text": ""}
{"id": "3562111", "revid": "31886", "url": "https://it.wikipedia.org/wiki?curid=3562111", "title": "Madonna della Cesta", "text": "La Madonna della Cesta \u00e8 un dipinto a olio su tela (34\u00d725\u00a0cm) del Correggio, databile al 1525 circa e conservato nella National Gallery di Londra.\nStoria.\nQuesto piccolo dipinto, destinato alla devozione privata, ebbe l'onore di essere citato nelle \"Vite\" di Giorgio Vasari in maniera decisamente entusiasta: \u00abbello a maraviglia, di mano del Correggio, nel quale la Nostra Donna mette una camiscia indosso a Cristo fanciulletto\u00bb. La sua pi\u00f9 antica provenienza \u00e8 appunto quella menzionata da Vasari che lo ricorda entro la prima met\u00e0 del Cinquecento a Parma presso il famoso Cavalier Baiardo, committente del Parmigianino e fine collezionista del tempo.\nProbabilmente grazie a questa menzione encomiastica, l'opera fu apprezzata dal vescovo Federico Borromeo che ne volle una copia per la sua collezione milanese affidandone il compito al suo miniatore Gerolamo Marchesini. Inoltre, per ragioni analoghe, Diana Scultori a Roma, nel 1577, ne deriv\u00f2 una copia in incisione che dovette contribuire a diffonderne la fama.\nSempre dal contesto romano proviene la testimonianza di Federico Barocci che si mostr\u00f2 pronto ad accogliere le suggestioni narrative offerte, in opere come la \"Madonna Albani\". E non poteva essere altrimenti dacch\u00e9 l'artista urbinate era alla ricerca di un linguaggio meno intellettuale e artificioso rispetto a quello parlato dai contemporanei manieristi, un linguaggio capace di vestire di un abito di fresco e suasivo naturalismo la storia sacra. Queste sue aspirazioni lo portarono in pi\u00f9 di un'occasione a riflettere sui modelli offerti dall'arte religiosa del Correggio.\nDescrizione e stile.\nIl fulcro del dipinto \u00e8 rappresentato dal rapporto affettuoso che lega la Vergine al Bambino, dal suo dolce provare a vestirlo della piccola camicia azzurra che ha appena finito di cucire. Il cesto del cucito con le forbici ben visibili sta ad aprire il dipinto sulla sinistra e per quanto sia possibile leggervi allusioni simboliche il suo ruolo \u00e8 soprattutto quello di dotare l'immagine di un convincente \"effetto di reale\". Rappresentando la Vergine giovanissima, quasi adolescente, mentre ha appena accantonato gli strumenti del lavoro di cucito, il Correggio riesce a calare la storia sacra in una cornice di semplice e accattivante quotidianit\u00e0. Ges\u00f9 \u00e8 vero uomo, secondo l'evidenza maschile del corpo, eppure la madre gli ha preparato un doppio vestimento in segno delle due nature, umana e divina, che egli porta in s\u00e9. La verit\u00e0 del suo destino viene espressa dal suo aprire le braccia in croce, mentre la piccola mano destra benedice col simbolo trinitario.\nParticolarmente per lo sfondo, dove si intravede san Giuseppe, \u00e8 possibile far riferimento ai modelli nordici, segnatamente a un'incisione di D\u00fcrer che forse il Correggio ebbe modo di conoscere, la \"Sacra Famiglia in Egitto\"."}
{"id": "3562118", "revid": "288300", "url": "https://it.wikipedia.org/wiki?curid=3562118", "title": "Glossario pokeristico", "text": ""}
{"id": "3562119", "revid": "28592", "url": "https://it.wikipedia.org/wiki?curid=3562119", "title": "Fa\u00efance", "text": ""}
{"id": "3562121", "revid": "254059", "url": "https://it.wikipedia.org/wiki?curid=3562121", "title": "Lambertazzi", "text": ""}
{"id": "3562122", "revid": "1305772", "url": "https://it.wikipedia.org/wiki?curid=3562122", "title": "Natalija Prica", "text": " Dietro di lei si sono classificate al secondo ed al terzo posto, rispettivamente, Katica Rakuljic e Kristina Malenica.\nLa modella, che \u00e8 alta un metro e settantasei, al momento dell'incoronazione era una studentessa alla facolt\u00e0 di odontoiatria presso l'universit\u00e0 di Zagabria. Aveva anche preso parte ad una campagna per la promozione dell'igiene dentale fra i bambini intitolata \"Tooth Fairy\". Oltre al croato, la Prica parla fluentemente inglese e tedesco.\nVincendo il titolo, Natalija Prica si \u00e8 guadagnata il diritto di rappresentare la Croazia al prestigioso concorso di bellezza internazionale Miss Universo 2011, che si \u00e8 tenuto a S\u00e3o Paulo, in Brasile, il 12 settembre 2011."}
{"id": "3562125", "revid": "1305772", "url": "https://it.wikipedia.org/wiki?curid=3562125", "title": "Aggregatibacter actinomycetemcomitans", "text": "Aggregatibacter actinomycetemcomitans, detto precedentemente \"Actinobacillus actinomycetemcomitans\", \u00e8 un comune batterio presente nelle infezioni della cavit\u00e0 orale, soprattutto nella parodontite. \nSi tratta di un bacillo gram negativo anaerobio facoltativo. Lo si pu\u00f2 trovare anche in infezioni non orali. Il suo ruolo nella parodontite \u00e8 stato descritto per la prima volta da J\u00f8rgen Slots, ora membro della University of Southern California School of Dentistry."}
{"id": "3562126", "revid": "767487", "url": "https://it.wikipedia.org/wiki?curid=3562126", "title": "Fabrice Soulier", "text": "Ha al suo attivo un braccialetto conquistato alle WSOP 2011 nel $10.000 H.O.R.S.E. Championship, che gli ha fruttato la vincita di 609.130 dollari. Complessivamente ha centrato 22 piazzamenti a premi WSOP, fino all'edizione 2013\nHa inoltre disputato un tavolo finale WPT, circuito nel quale \u00e8 arrivato 7 volte a premi; ha ottenuto 8 ITM con un 3\u00ba posto all'European Poker Tour."}
{"id": "3562133", "revid": "697352", "url": "https://it.wikipedia.org/wiki?curid=3562133", "title": "Art\u00ebmovskij (Oblast' di Irkutsk)", "text": "Art\u00ebmovskij () \u00e8 un insediamento di tipo urbano della Russia, situato nell'Oblast' di Irkutsk."}
{"id": "3562141", "revid": "81195", "url": "https://it.wikipedia.org/wiki?curid=3562141", "title": "Superficie di Connolly", "text": ""}
{"id": "3562144", "revid": "3831", "url": "https://it.wikipedia.org/wiki?curid=3562144", "title": "Actinobacillus actinomycetemcomitans", "text": ""}
{"id": "3562145", "revid": "149485", "url": "https://it.wikipedia.org/wiki?curid=3562145", "title": "Campionati europei di pugilato dilettanti 1973", "text": "I Campionati europei di pugilato dilettanti maschili 1973 si sono tenuti a Belgrado, Jugoslavia, dal 1\u00ba giugno al 9 giugno 1973. \u00c8 stata la 20\u00aa edizione della competizione biennale organizzata dall'EABA. 148 pugili da 22 Paesi hanno partecipato alla competizione."}
{"id": "3562146", "revid": "74801", "url": "https://it.wikipedia.org/wiki?curid=3562146", "title": "Edouard Fachleitner", "text": ""}
{"id": "3562147", "revid": "1573940", "url": "https://it.wikipedia.org/wiki?curid=3562147", "title": "Mrs. World", "text": "Mrs. World \u00e8 un concorso di bellezza internazionale, organizzato annualmente e rivolto alle donne sposate. era originariamente basato sulla stessa idea del concorso di bellezza Mrs. America. Organizzato sulla falsariga di altri concorsi di bellezza, esso pone anche l'accento sulla opinione delle donne sul matrimonio. Viene organizzato annualmente dal 1985."}
{"id": "3562151", "revid": "599013", "url": "https://it.wikipedia.org/wiki?curid=3562151", "title": "Marius Sava", "text": "Carriera.\nLa sua carriera agonistica inizia nell'Universitatea Craiova, club in cui milita dal 1995 al 2003, ad esclusione di una parentesi di sei mesi al , societ\u00e0 italiana, nel 2002.\nCon \"i leoni di Banie\" disput\u00f2 il 13 maggio 2000 la finale di Coppa di Romania 1999-2000, persa per 2-0 contro la Dinamo Bucarest. \nPartecip\u00f2 con il sodalizio di Craiova alla Coppa UEFA 2000-2001, quando l'Universitatea Craiova fu eliminato al Turno Preliminare dal FK Pobeda.\nNel gennaio 2002 si trasfer\u00ec al , club che militava nella Serie B italiana. Con i liguri ottenne il dodicesimo posto della Serie B 2001-2002.\nNell'estate 2003 torn\u00f2 all'Universitatea Craiova per disputare il suo ultimo campionato con quel club.\nNelle otto stagioni disputate con l'Universitatea Craiova, il miglior piazzamento fu il quarto posto ottenuto nella Divizia A 1995-1996.\nNel 2003 passa al FC Na\u021bional Bucure\u0219ti, club con cui ottiene il settimo posto della Divizia A 2003-2004.\nLa stagione seguente passa all'Arge\u0219 Pite\u0219ti, club di massima divisione rumena, in cui militer\u00e0 sino al gennaio 2006, quando venne ingaggiato dal Pandurii T\u00e2rgu Jiu.\nCon la societ\u00e0 di T\u00e2rgu Jiu milita sino al 2007, disputando due campionati di massima divisione, terminati entrambi con il mantenimento della serie.\nNel 2007 si trasferisce in Ungheria per giocare con il Ny\u00edregyh\u00e1za Spartacus, club neopromosso in massima serie. Il campionato si concluse al decimo posto, piazzamento di met\u00e0 classifica."}
{"id": "3562164", "revid": "287204", "url": "https://it.wikipedia.org/wiki?curid=3562164", "title": "Nestor Araujo", "text": ""}
{"id": "3562165", "revid": "375872", "url": "https://it.wikipedia.org/wiki?curid=3562165", "title": "Ministero degli esteri dell'Impero austro-ungarico", "text": "L'Imperiale e Reale Ministero degli Esteri dell'Impero d'Austria-Ungheria (Kaiserliche und K\u00f6nigliche Ministerium des \u00c4u\u00dfern vom Osterreiche-Hungherische Kaisertum) fu uno dei ministeri istituiti dall'Impero Austro-Ungarico. Esso rimase attivo dalla fondazione della nuova monarchia nel 1867 sino al 1918 quando croll\u00f2 l'Impero stesso.\nStoria.\nIl ministero degli esteri austro-ungarico era uno dei tre ministeri comuni (\"kaiserlich und k\u00f6niglich\", spesso abbreviato in \"k.u.k.\") creato dall\"'Ausgleich\" del 1867, assieme a quello della Guerra ed a quello delle Finanze al fine di affrontare aspetti di medesimo piano per la monarchia duale, come ad esempio la politica estera.\nIl quartier generale venne originariamente posto nel palazzo barocco denominato \"Geheime Hofkanzlei\" al n.2 della Ballhausplatz di Vienna anche se poi venne spostato alla Hofburg. La struttura venne eretta nel 1919 su progetto di Johann Lukas von Hildebrandt. La parola \"Ballhausplatz\" veniva all'epoca utilizzata come metonimia per il ministero stesso (come oggi si fa per il Quai d'Orsay per il ministero degli esteri francese).\nIl ministero era guidato da un ministro degli esteri direttamente nominato dall'Imperatore e che era anche membro del Consiglio della Corona, il pi\u00f9 alto organo di governo della monarchia austriaca. Direttamente sottoposto al ministro vi era un Sottosegretario che era deputato al ministero ed agli affari amministrativi. Sotto di questo si trovava un Capo di sezione che si occupava dei dipartimenti politici del ministero."}
{"id": "3562166", "revid": "1543377", "url": "https://it.wikipedia.org/wiki?curid=3562166", "title": "Angela Daigle", "text": ""}
{"id": "3562167", "revid": "753041", "url": "https://it.wikipedia.org/wiki?curid=3562167", "title": "Andy Frankenberger", "text": "Frankenberger \u00e8 in possesso di una doppia laurea alla Duke University in Economia ed in Russo; \u00e8 un ex dipendente di JP Morgan e BNP Paribas, e trader di Wall Street.\nDedicatosi al poker, ha conquistato due importanti successi: la vittoria di un braccialetto WSOP nell'edizione 2011 ($1.500 No Limit Hold'em) e di un titolo del World Poker Tour (\"Legends of Poker 2010\"). Nella stagione WPT 2010 ha inoltre centrato un altro tavolo finale WPT, ed un 16\u00ba posto nel \"Five Diamond World Poker Classic\": questa serie di risultati gli ha permesso di vincere il titolo di \"WPT Player of the Year 2010\".\nAlle WSOP del 2012 vince il braccialetto del $10.000 Pot Limit Hold'em, sconfiggendo Phil Ivey all'heads-up finale."}
{"id": "3562170", "revid": "144796", "url": "https://it.wikipedia.org/wiki?curid=3562170", "title": "Julius Andr\u00e1ssy von Cs\u00edkszentkir\u00e1ly und Krasznahorka", "text": ""}
{"id": "3562171", "revid": "298229", "url": "https://it.wikipedia.org/wiki?curid=3562171", "title": "Angela Daigle-Bowen", "text": ""}
{"id": "3562174", "revid": "104458", "url": "https://it.wikipedia.org/wiki?curid=3562174", "title": "Erik August Larsson", "text": ""}
{"id": "3562175", "revid": "126257", "url": "https://it.wikipedia.org/wiki?curid=3562175", "title": "Campionati del mondo allievi di atletica leggera 2011", "text": "I campionati del mondo allievi di atletica leggera 2011 (7\u00aa edizione), si sono svolti a Villeneuve-d'Ascq (area metropolitana di Lilla, in Francia, presso lo Stadium Lille M\u00e9tropole, dal 6 al 10 luglio. Gli atleti partecipanti devono avere et\u00e0 comprese tra i 16 e i 17 anni, al 31 dicembre 2011 (nati nel 1994 o 1995) per competere alle gare."}
{"id": "3562184", "revid": "547034", "url": "https://it.wikipedia.org/wiki?curid=3562184", "title": "Campionato mondiale di beach soccer 2011", "text": "La FIFA Beach Soccer World Cup Ravenna 2011 \u00e8 stata la sesta edizione del campionato mondiale di beach soccer, che si \u00e8 svolta a Marina di Ravenna.\nSquadre.\nAsia (AFC):\nAfrica (CAF):\nEuropa (UEFA):\nNord e centro America e isole caraibiche (CONCACAF):\nOceania (OFC):\nSud America (CONMEBOL):\nNazione ospitante\nFase a gironi.\nIl sorteggio dei gironi ha avuto luogo il 5 luglio 2011 a Roma."}
{"id": "3562188", "revid": "155634", "url": "https://it.wikipedia.org/wiki?curid=3562188", "title": "Torneo di Wimbledon 1879 - Singolare maschile", "text": "John Hartley ha battuto in finale Vere Thomas Goold, 6\u20132, 6\u20134, 6\u20132 nel torneo preliminare e ha battuto il detentore del titolo Patrick Francis Hadow per walkover nel Challenge Round."}
{"id": "3562192", "revid": "155634", "url": "https://it.wikipedia.org/wiki?curid=3562192", "title": "Torneo di Wimbledon 1880 - Singolare maschile", "text": "Herbert Lawford ha battuto in finale Otway Edward Woodhouse, 6\u20135, 6\u20134, 6\u20130 nel torneo preliminare, ma il detentore del titolo, John Hartley, ha battuto Lawford, 6\u20133, 6\u20132, 2\u20136, 6\u20133 nel Challenge Round."}
{"id": "3562198", "revid": "155634", "url": "https://it.wikipedia.org/wiki?curid=3562198", "title": "Torneo di Wimbledon 1881 - Singolare maschile", "text": "William Renshaw ha battuto in finale Richard Taswell Richardson 6\u20134, 6\u20132, 6\u20133 nella finale del torneo preliminare, e ha battuto il detentore del titolo John Hartley 6\u20130, 6\u20131, 6\u20131 nel Challenge Round."}
{"id": "3562200", "revid": "160926", "url": "https://it.wikipedia.org/wiki?curid=3562200", "title": "Mark Boone, Jr.", "text": ""}
{"id": "3562204", "revid": "547034", "url": "https://it.wikipedia.org/wiki?curid=3562204", "title": "Camera dei signori d'Austria", "text": "La Camera dei signori d'Austria fu una camera parlamentare austriaca parte del Reichsrat, definita in tedesco col nome generico di \"Herrenhaus\".\nEssa fu la prima camera rappresentativa austriaca prima della Camera dei rappresentanti, corrispondente della Camera dei lord nel Regno Unito o al Senato italiano.\nStoria.\nUn primo tentativo di istituire in Austria un \"Reichsrat\" venne portato avanti nel 1860 con il Diploma di ottobre. Dal momento che la posizione dell'imperatore Francesco Giuseppe si era di molto indebolita dopo la fine della Seconda guerra d'indipendenza italiana e la perdita della Lombardia, il primo ministro austriaco conte Johann Bernhard von Rechberg und Rothenl\u00f6wen cerc\u00f2 una maggiore alleanza con l'alta borghesia. Ad ogni modo, la maggioranza dei cittadini austriaci, di spirito liberale, chiese a gran voce una costituzione parlamentare che venne infine promulgata nel 1861, la cosiddetta \"Patente di febbraio\". Elaborata sotto il successore del conte Rechberg, l'arciduca Ranieri Ferdinando d'Asburgo-Lorena e del primo ministro Anton von Schmerling, essa apr\u00ec la strada per una transizione dell'Austria ad un regime di monarchia costituzionale. La Camera dei signori d'Austria venne creata per contrapporla alla Camera dei deputati dopo la proclamazione della costituzione nell'Impero austro-ungarico e ospitava in linea di massima la nobilt\u00e0 reazionaria e liberale che appoggiava la classe aristocratica e l'imperatore. La patente venne rifiutata nel Regno d'Ungheria dove venne richiesta una propria costituzione che nel 1867 porter\u00e0 alla creazione della monarchia duale austro-ungheria.\nIl primo incontro della camera dei signori si tenne il 29 aprile 1861 al \"Palais Nieder\u00f6sterreich\" a Vienna, sino a quando non venne completata la costruzione del palazzo del parlamento, il 4 dicembre 1883. Tuttavia i magnati ungheresi si rifiutarono di aderire a questa camera sino a quando l'imperatore non li avesse degnati di una propria costituzione cosa che come si \u00e8 detto avvenne solo nel 1867.\nEssa venne abolita con la caduta dell'impero nel 1918.\nI membri.\nI membri di questa camera, detti \"pari\" (\"Metglieder\", in sigla MdH) erano per la maggior parte nobili e vi era un ristretto numero di alti borghesi; il seggio di deputato passava ereditariamente per le dinastie pi\u00f9 importanti, mentre per gli appartenenti alla media e piccola nobilt\u00e0 e per i borghesi il seggio era elettivo. Vi prendevano parte anche gli ecclesiastici.\nNella Camera dei Signori sedevano insieme membri delle seguenti quattro categorie: \nLa camera dei signori nel 1911 era composta da 291 membri di cui 14 arciduchi, 18 ecclesiastici (5 principi-arcivescovi, 5 arcivescovi, 8 principi-vescovi), 90 aristocratici e 169 membri nominati a vita."}
{"id": "3562205", "revid": "767487", "url": "https://it.wikipedia.org/wiki?curid=3562205", "title": "Faust (film 1915)", "text": "Faust \u00e8 un cortometraggio muto del 1915 diretto da Edward Sloman, qui al suo esordio come regista cinematografico (come attore, aveva iniziato a recitare l'anno precedente, il 1914).\nUna delle numerosissime versioni dell'opera di Goethe adattata per lo schermo (il primo Mefistofele apparve sullo schermo nel 1896, interpretato da Georges M\u00e9li\u00e8s).\nTrama.\nIn Germania il dottor Faust \u00e8 impresso in una ricerca morbosa della conoscenza assoluta.\nIl diavolo Mefistofele ci mette lo zampino e con l'inganno della promessa della realizzazione del suo desiderio, si prende la sua fidanzata Margherita.\nProduzione.\nIl film - un cortometraggio a due bobine - fu prodotto dalla Lubin Manufacturing Company.\nDistribuzione.\nDistribuito dalla General Film Company, il film usc\u00ec nelle sale cinematografiche USA nel 1915."}
{"id": "3562207", "revid": "155634", "url": "https://it.wikipedia.org/wiki?curid=3562207", "title": "Torneo di Wimbledon 1882 - Singolare maschile", "text": "Ernest Renshaw ha battuto in finale Richard Taswell Richardson 6\u20135, 6\u20133, 2\u20136, 6\u20133 nel torneo preliminare, ma il detentore del titolo William Renshaw ha battuto Ernest Renshaw 6\u20131, 2\u20136, 4\u20136, 6\u20132, 6\u20132 nel Challenge Round."}
{"id": "3562208", "revid": "144796", "url": "https://it.wikipedia.org/wiki?curid=3562208", "title": "Consiglio Imperiale (Austria)", "text": ""}
{"id": "3562210", "revid": "155634", "url": "https://it.wikipedia.org/wiki?curid=3562210", "title": "Torneo di Wimbledon 1883 - Singolare maschile", "text": "Ernest Renshaw ha battuto in finale Donald Charles Stewart 0\u20136, 6\u20133, 6\u20130, 6\u20132 nel torneo preliminare, ma il detentore del titolo William Renshaw ha battuto Ernest Renshaw 2\u20136, 6\u20133, 6\u20133, 4\u20136, 6\u20133 nel challenge round."}
{"id": "3562213", "revid": "339392", "url": "https://it.wikipedia.org/wiki?curid=3562213", "title": "Riccardo Balli", "text": ""}
{"id": "3562216", "revid": "144796", "url": "https://it.wikipedia.org/wiki?curid=3562216", "title": "Repubblica austriaca", "text": ""}
{"id": "3562222", "revid": "1543377", "url": "https://it.wikipedia.org/wiki?curid=3562222", "title": "Salinas (Ecuador)", "text": "Salinas \u00e8 una cittadina dell'Ecuador situata nella Provincia di Santa Elena e capoluogo dell'omonimo cantone.\n\u00c8 una localit\u00e0 balneare tra le pi\u00f9 frequentate dell'Ecuador, la popolazione \u00e8 di circa 30\u00a0000 abitanti, che pu\u00f2 aumentare del 50% nei fine settimana e nei periodi vacanzieri, con l'arrivo di turisti ecuadoriani e stranieri.\nLe fonti primarie dei residenti sono la pesca e il turismo. Alberghi e locali per il divertimento, anche notturno, non mancano, cos\u00ec come le attrezzature sportive per vari sport, come il tennis, il surf, lo sci nautico, il wakeboard, la vela, il paracadutismo.\nDue sono gli Yacht Club presenti nella zona.\nGeografia fisica.\nSalinas \u00e8 situata nell'estremo ovest della provincia e del territorio continentale dell'Ecuador. Il clima, influenzato in parte dalla corrente di Humboldt, \u00e8 piuttosto arido e secco, le precipitazioni non superano i 150 mm all'anno e per questo motivo nella zona sono sorte gi\u00e0 nel passato numerose saline che hanno dato il nome alla cittadina."}
{"id": "3562223", "revid": "767487", "url": "https://it.wikipedia.org/wiki?curid=3562223", "title": "Episodi di Titeuf (seconda stagione)", "text": "La seconda stagione di \"Titeuf\" \u00e8 andata in onda in Francia nel 2005 su France 3 e Canal J. In Italia viene trasmessa su Rai 2 nel 2006 e su Boing e Cartoon Network a partire dal 2009."}
{"id": "3562224", "revid": "167951", "url": "https://it.wikipedia.org/wiki?curid=3562224", "title": "Amedeo Salfa", "text": "Biografia.\nNato nel 1941, Salfa ha collaborato soprattutto con il regista Pupi Avati. Grazie alla sua attivit\u00e0 ha ricevuto tre candidature come miglior montatore al David di Donatello per \"Il cuore altrove\" nel 2003, per \"Regalo di Natale\" nel 1987 e anche per \"Storia di ragazzi e di ragazze\" del 1989. Premio VITTORIO DE SICA 2014\nNella sua carriera ha anche collaborato come montatore con Luigi Magni, Sergio Corbucci e Luciano Salce. Nel 2010 ha partecipato al documentario \"Pupi Avati, ieri oggi domani\" di Claudio Costa, ispirato all'autobiografia del regista bolognese."}
{"id": "3562225", "revid": "1442080", "url": "https://it.wikipedia.org/wiki?curid=3562225", "title": "Al McIntosh", "text": " \n\u00c8 stato presidente della \"Minnesota Newspaper Association\" nel 1949. In suo onore questa associazione assegna a coloro che hanno dimostrato un eccezionale impegno nel campo del giornalismo lo \"Al McIntosh Distinguished Service to Journalism Award\"."}
{"id": "3562230", "revid": "647860", "url": "https://it.wikipedia.org/wiki?curid=3562230", "title": "Tritone giapponese", "text": ""}
{"id": "3562231", "revid": "647860", "url": "https://it.wikipedia.org/wiki?curid=3562231", "title": "Tritone dal ventre di fuoco", "text": ""}
{"id": "3562232", "revid": "647919", "url": "https://it.wikipedia.org/wiki?curid=3562232", "title": "Tritone di Kunming", "text": ""}
{"id": "3562233", "revid": "647919", "url": "https://it.wikipedia.org/wiki?curid=3562233", "title": "Salamandra dello Yunnan", "text": ""}
{"id": "3562243", "revid": "400694", "url": "https://it.wikipedia.org/wiki?curid=3562243", "title": "Annabelle Wallis", "text": "Biografia.\nNipote di Richard Harris, Annabelle Wallis \u00e8 nata nel Regno Unito, ma ha passato la maggior parte della sua infanzia in Portogallo, dove ha frequentato la Saint Dominic's International School. Risiede e vive a Londra, parla fluentemente portoghese, francese e spagnolo, oltre alla lingua madre. In Portogallo ha partecipato a diversi cortometraggi, prima di trasferirsi a Londra per perseguire la carriera cinematografica. In patria ha iniziato a recitare in qualche spot pubblicitario, per poter poi frequentare una scuola di recitazione.\nNel 2009 l'attrice ha interpretato Jane Seymour nella terza stagione della fiction storica del canale Showtime \"I Tudors\", insieme a Jonathan Rhys Meyers. Sostitu\u00ec nel ruolo Anita Briem, che l'aveva abbandonato alla fine della seconda stagione. Annabelle torn\u00f2 nel ruolo di Jane Seymour nella scena di un sogno nella quarta (e ultima) stagione della serie, nel 2010. La sua presenza fu confermata nello show dall'immagine promozionale della stagione, che la mostrava insieme al resto del cast.\nNel 2010 Annabelle \u00e8 stata scelta per il cast di \"W.E.\", film diretto da Madonna. Il successo arriva nel 2013 quando entra nel cast della serie britannica \"Peaky Blinders\", al fianco di Cillian Murphy e Sam Neill. Nel 2017 partecipa al film \"King Arthur - Il potere della spada\" e affianca Tom Cruise ne \"La mummia\", reboot dell'omonima saga.\nDal 2018 entra a far parte del \"franchise\" di \"Star Trek\", dando la voce a Zora, l'intelligenza artificiale che governa il computer della nave stellare USS \"Discovery\", nella serie televisiva antologica ', nel secondo cortometraggio della , '. Nell'episodio Zora verr\u00e0 invece interpretata fisicamente dall'attrice Sash Striga. Annabelle Wallis riprender\u00e0 il ruolo a partire dal 2020 nella serie televisiva ', dal quarto episodio della ' (\"Forget Me Not\"), quando l'intelligenza artificiale emerge per la prima volta, a causa dei dati della Sfera salvati nel computer dell'astronave.\nVita privata.\nHa avuto una relazione con il cantante Chris Martin dei Coldplay, dal 2015 al 2017. Dal 2018 frequenta l'attore Chris Pine.\nRiconoscimenti (parziale).\n2015 - Candidatura come Performance pi\u00f9 terrorizzante per \"Annabelle\""}
{"id": "3562247", "revid": "22475", "url": "https://it.wikipedia.org/wiki?curid=3562247", "title": "Protosirenidae", "text": "I Protosirenii costituivano una famiglia di mammiferi acquatici appartenente all'ordine Sirenia. Comprendevano un solo genere, \"Protosiren\", il quale a sua volta comprendeva quattro specie oggi tutte estinte.\nBiologia.\nCome le specie dell'ordine Sirenia oggi esistenti, questi mammiferi conducevano vita prevalentemente acquatica, cibandosi di piante acquatiche che vanno a formare le praterie sottomarine, come la Posidonia. Avevano una struttura ossea del bacino piuttosto debole, e ci\u00f2 li rendeva ancora pi\u00f9 adatti alla vita acquatica rispetto alle specie odierne: raramente si avventuravano sulla terraferma. Nonostante questo, i Protosirenii avevano, a differenza dei loro parenti pi\u00f9 stretti, degli arti posteriori ben sviluppati.\nDistribuzione.\nErano una famiglia intercontinentale; fossili delle specie di \"Protosiren\" sono stati ritrovati in Francia, India, Egitto, Pakistan e Stati Uniti. \nEstinzione.\nL'estinzione della famiglia \"Protosirenidae\" \u00e8 avvenuta nel tardo Eocene."}
{"id": "3562251", "revid": "661526", "url": "https://it.wikipedia.org/wiki?curid=3562251", "title": "Daria Galateria", "text": "Biografia.\nSi \u00e8 laureata in Lettere con una tesi sul monologo in Mallarm\u00e9 e Val\u00e9ry propostale da Giovanni Macchia presso l'Universit\u00e0 \"La Sapienza\" di Roma, dove dal 1975 insegna lingua e letteratura francese.\nLa sua ricerca si \u00e8 focalizzata sulla memorialistica, specialmente femminile. Ha curato, insieme con Alberto Beretta Anguissola a volumi alterni, la prima edizione commentata al mondo di \"Alla ricerca del tempo perduto\" di Marcel Proust, nell'edizione i Meridiani Mondadori, con la traduzione di Giovanni Raboni e la direzione di Luciano De Maria.\nNel 1996 ha vinto il premio speciale Grinzane Cavour per la saggistica d'autore con il libro \"Fughe dal Re Sole\".\nNel 2005 il Ministero della Cultura francese l'ha promossa al grado di \"Officier\" nell'Ordre des Arts et des Lettres.\nPer la RAI ha condotto programmi culturali collaborando con Rai Radio 3 (\"Spazio Tre\") e Radio 2 (\"Alle otto della sera\"). Dal 2012 affianca Antonio Debenedetti e Paolo Di Paolo alla conduzione di \"Cartoline dal paese dei libri\" su Radio Citt\u00e0 Futura. Ha inoltre collaborato con \"Il manifesto\" e dal 1990 scrive regolarmente per \"la Repubblica\" e \"l'Espresso\".\nSi \u00e8 occupata inoltre di narrativa rosa collaborando in particolare a \"Intorno al rosa\" (Essedue, 1987) e a \"Maestre d'amore\" (Dedalo, 1986).\n\u00c8 membro della Commissione per l'assegnazione di premi di traduzione, designata dal Ministero per i Beni e le Attivit\u00e0 Culturali, e dal 2021 della giuria del Premio Campiello.\nDaria Galateria \u00e8 stata sposata per un periodo con Giuseppe Scaraffia."}
{"id": "3562252", "revid": "729019", "url": "https://it.wikipedia.org/wiki?curid=3562252", "title": "Yamagata Masakage", "text": " Fu uno dei ventiquattro generali al seguito del daimy\u014d Takeda Shingen, oltre che suo amico personale, e divenne famoso per la sua grande abilit\u00e0 in battaglia.\nEra fratello minore di Obu Toramasa, anch'egli vassallo dei Takeda a capo del famoso \"reggimento rosso\" o \"unit\u00e0 rosso fuoco\" (nome ispirato dal motto presente sul F\u016brinkazan di Shingen, il suo stendardo da battaglia), i cui componenti erano tutti equipaggiati con brillanti armature rosse (dai samurai alle truppe ausiliarie).\nNel 1565, dopo che suo fratello fece seppuku per riparare alla fallita ribellione di Takeda Yoshinobu a cui avrebbe preso parte, Masakage prese il comando dell'unit\u00e0 rosso fuoco. Si diceva che la sua cavalleria fosse sempre la prima a caricare in battaglia, seminando confusione e panico tra le file nemiche; nel K\u014dy\u014d Gunkan, documento che narra le gesta della famiglia Takeda, l'unit\u00e0 \u00e8 descritta con parole del tipo: \"...esplodeva sul nemico come una palla di fuoco...\".\nBiografia.\nLe origini.\nOriginario del Clan Iitomi, fu dapprima conosciuto con il nome di Iitomi Genshir\u014d, successivamente come Obu Saburo (dopo la sua adozione da parte del clan Obu), ed infine prese il nome di Yamagata Masakage dopo aver ottenuto un feudo nella provincia di Shinano.\nLe prime battaglie (1554-1565).\nYamagata Masakage prese parte a numerose operazioni militari al fianco di Takeda Shingen.\nNel 1554 partecip\u00f2 ad una campagna nel sud della provincia di Shinano, e si distinse durante l'assedio di Kannomine, nel quale costrinse alla resa il difensore del castello Chiku Yorimoto; quest'ultimo ed i suoi generali si arresero e, secondo il K\u014dy\u014d Gunkan, divennero fedeli vassalli del clan Takeda. Altre fonti, come il \"My\u00f4h\u00f4ji-ki\", riferiscono che furono decapitati o che si arresero a Takeda gi\u00e0 nel 1552.\nMasakage sar\u00e0 presente anche durante la terza campagna di Kawanakajima del 1557, durante la quale riuscir\u00e0 a penetrare in profondit\u00e0 nel territorio di Uesugi Kenshin ed a catturare il castello di Otari che fino ad allora aveva bloccato la strada per Itogaiwa, il cuore del territorio del clan Uesugi. Questo successo indebol\u00ec notevolmente la posizione strategica di Uesugi e lo costrinse a ritirarsi. La successiva \"Battaglia di Uenohara\" (conosciuta anche come terza battaglia di Kawanakajima) fu principalmente combattuta tra Yamagata Masakage, in qualit\u00e0 di comandante dell'avanguardia Takeda, ed il comandante della retroguardia Uesugi, Ichikawa Fujiyoshi. Fonti riportano che le forze di Takeda attaccarono mentre le truppe di Uesugi stavano facendo colazione, disperdendole e bruciando il loro accampamento; l'esercito di Uesugi, tuttavia, effettu\u00f2 con successo un contrattacco, riuscendo a guadagnarsi onori pari a quelli ottenuti dal nemico inizialmente.\nYamagata Masakage guid\u00f2 l'avanguardia Takeda anche nella quarta battaglia di Kawanakajima del 1561, giocando un ruolo chiave nella vittoria del suo esercito; secondo quanto riferito dal K\u014dy\u014d Gunkan \"l'hatamoto Obu Saburo (antico nome di Masakage) ed i suoi uomini respinsero le truppe nemiche comandate da Kageie Kakizaki, incalzandole per 300 metri \".\nIl capo dell'\u00abunit\u00e0 rosso fuoco\u00bb (1565 - 1575).\nDopo il suicidio del fratello Obu Toramasa, Masakage eredit\u00f2 il comando dell'unit\u00e0 rosso fuoco.\nDeterminante fu il suo intervento durante la \"battaglia di Mimasetoge\" (1569); l'esercito Takeda, in netta inferiorit\u00e0 numerica ed in ritirata a seguito dei falliti tentativi di assedio del castello di Odawara, fu colto in un'imboscata dalle truppe del clan H\u014dj\u014d. La battaglia gir\u00f2 a favore di Takeda grazie ad un furioso contrattacco lanciato da Yamagata Masakage, che inflisse pesanti perdite al nemico. Gli uomini del clan H\u014dj\u014d furono sconfitti e costretti a ritirarsi verso nord, permettendo a Takeda di far ritorno a Kai - seppur lasciandosi dietro circa 900 caduti.\nNello stesso anno partecip\u00f2 con successo alla difesa del \"castello di Ejiri\".\nYamagata Masakage prese parte alla campagna di Mikatagahara nel 1572-1573, giocando un ruolo chiave nell'omonima battaglia al comando di uomini; le sue truppe, staccatesi dal contingente principale dell'armata di Takeda, riuscirono ad assaltare e catturare il castello di Yoshida, isolando Tokugawa Ieyasu ad Hamamatsu e privandolo di ogni possibile rinforzo proveniante da ovest. Si riun\u00ec a quel punto con il resto dell'esercito per la battaglia. Insieme a Baba Nobuharu fu il primo dei comandanti a raggiungere il castello di Hamamatsu; la loro riluttanza a dare l'assalto finale fu una mossa prudente, sebbene in quell'evenienza fu considerata un atto di disobbedienza.\nCon la morte di Takeda Shingen nel 1573 e l'arrivo di suo figlio Takeda Katsuyori a capo del clan, Masakage conserv\u00f2 un posto privilegiato in termini di stima e di influenza, ma questo non bast\u00f2 a convincere Katsuyori a cambiare strategia nella battaglia di Nagashino; Masakage ed altri generali, come Baba Nobuharu, cercarono di convincere Takeda Katsuyori a sospendere l'attacco per ben due volte, poich\u00e9 avevano intuito che ci fosse una trappola ad aspettarli, ma non furono ascoltati.\nMor\u00ec nella \"battaglia di Nagashino\" del 1575 al comando dell'avanguardia dell'ala sinistra dell'esercito Takeda; impegnato in una carica di cavalleria contro le truppe della coalizione Oda - Tokugawa comandate da Honda Tadakatsu, fu raggiunto da una pioggia di proiettili, cadde da cavallo e fu decapitato da un samurai nemico. Nello scontro, tutti gli uomini dell'unit\u00e0 rosso fuoco persero la vita con lui.\nSi narra che Tokugawa Ieyasu, diversi anni dopo la battaglia, abbia affermato di aver temuto Masakage pi\u00f9 di ogni altro combattente Takeda - un appropriato elogio per un cos\u00ec grande samurai.\nLeggende e curiosit\u00e0.\nAlcune fonti riferiscono che fu proprio Yamagata Masakage a rivelare il complotto di Takeda Yoshinobu ed Obu Toramasa (suo fratello maggiore) contro Takeda Shingen nel 1565, condannandoli quindi al seppuku.\nMasakage appare come uno dei personaggi principali nel film \"Kagemusha\" di Akira Kurosawa; nel film viene mostrato apertamente critico (sebbene sempre in atteggiamenti amichevoli) nei confronti del \"vero\" Shingen.\nIi Naomasa del clan Tokugawa si ispir\u00f2 al colore rosso delle truppe di Masakage: gli rese omaggio nominando il suo esercito la \"brigata dei demoni rossi\".\nIl ruolo di Yamagata Masakage a Nagashino \u00e8 spesso minimizzato in videogiochi basati sull'evento (Samurai Warriors, Devil Kings e simili). Solitamente \u00e8 sostituito da Sanada Yukimura, sebbene questo indossi la caratteristica armatura rossa di Masakage.\nLe armature di Masakage vengono conservate nel \"Museo Tenzan\" a Hachi\u014dji (Tokyo).\nUn discendente di Masakage gestisce l'albergo Yamagata-kan a Yamanashi.\nVoci correlate.\nSamurai"}
{"id": "3562253", "revid": "410694", "url": "https://it.wikipedia.org/wiki?curid=3562253", "title": "Masakage Yamagata", "text": ""}
{"id": "3562254", "revid": "629789", "url": "https://it.wikipedia.org/wiki?curid=3562254", "title": "Terra di Mac Robertson", "text": ""}
{"id": "3562255", "revid": "785863", "url": "https://it.wikipedia.org/wiki?curid=3562255", "title": "Cantori Moderni", "text": ""}
{"id": "3562256", "revid": "1924342", "url": "https://it.wikipedia.org/wiki?curid=3562256", "title": "Rome (album)", "text": "Rome \u00e8 un album del 2011 di Danger Mouse e Daniele Luppi, realizzato in collaborazione con Jack White e Norah Jones, dedicato alle colonne sonore di Ennio Morricone e in particolare al \"Il buono, il brutto, il cattivo\", infatti i musicisti hanno collaborato con Alessandro Alessandroni, ma anche con artisti del calibro dei Goblin e dei Marc 4, l'album \u00e8 stato registrato con strumenti musicali originali degli anni '60, tra cui un organo trovato nel garage di un collezionista di Vespe."}
{"id": "3562259", "revid": "229244", "url": "https://it.wikipedia.org/wiki?curid=3562259", "title": "Serie di Twilight", "text": ""}
{"id": "3562263", "revid": "599013", "url": "https://it.wikipedia.org/wiki?curid=3562263", "title": "Krystyna Zabawska", "text": "Ha un primato personale di 19,42 m.\nCampionati nazionali.\n1997\n1998\n1999\n2000\n2001\n2002\n2003\n2004\n2005\n2006\n2007\n2008"}
{"id": "3562264", "revid": "427407", "url": "https://it.wikipedia.org/wiki?curid=3562264", "title": "Krystyna Danilczyk-Zabawska", "text": ""}
{"id": "3562269", "revid": "287204", "url": "https://it.wikipedia.org/wiki?curid=3562269", "title": "Messstetten", "text": ""}
{"id": "3562274", "revid": "28592", "url": "https://it.wikipedia.org/wiki?curid=3562274", "title": "Pietro di Novara", "text": ""}
{"id": "3562275", "revid": "729019", "url": "https://it.wikipedia.org/wiki?curid=3562275", "title": "Husayn al-Shafi'i", "text": "Biografia.\nNato a Tanta, si era diplomato all'Accademia Militare Egiziana nel 1938. Appartenente all'arma di Cavalleria, \u00e8 stato un componente dei quattordici Liberi Ufficiali che nel luglio del 1952 assunsero il potere in Egitto, avviando la caduta della Corona e l'istituzione della Repubblica.\nNominato nel nuovo regime repubblicano ministro della Guerra nel 1954, fu anche ministro del Lavoro e degli Affari Sociali durante il breve periodo di fusione con la Siria. Divenne vicepresidente sotto Gam\u0101l \u02bfAbd al-N\u0101\u1e63er nel 1961.\nMentre era ministro degli Affari Sociali, al-Sh\u0101fi\u02bf\u012b introdusse un sistema di assicurazioni sociali giudicato a quel tempo radicale, incluso il diritto per le vedove alla pensione di reversibilit\u00e0. La sua campagna \"Inverno di Carit\u00e0\" provvide ad assolvere i bisogni di base degli Egiziani pi\u00f9 poveri.\nAnwar al-S\u0101d\u0101t nomin\u00f2 al-Sh\u0101fi\u02bf\u012b suo vicepresidente nel 1971, facendogli succedere \u1e24osn\u012b Mub\u0101rak nell'aprile del 1975.\nMub\u0101rak partecip\u00f2 nel 2005 ai funerali di Stato di al-Sh\u0101fi\u02bf\u012b."}
{"id": "3562276", "revid": "1429175", "url": "https://it.wikipedia.org/wiki?curid=3562276", "title": "Argas reflexus", "text": "La zecca dei piccioni (Argas reflexus (Fabricius, 1794)), \u00e8 una specie della famiglia Argasidae, zecche definite molli per l'assenza dello scudo chitinoso dorsale in ogni fase del loro sviluppo. \nBiologia.\nCome \u00e8 evidente dal nome comune di \"zecca dei piccioni\", \"Argus reflexus\" parassita principalmente i piccioni (\"Columba livia\"), ma occasionalmente anche gli esseri umani. Per gli umani in particolare l'interesse sanitario \u00e8 crescente: da un lato pu\u00f2 essere veicolo di patogeni, dall'altro il rischio anafilattico, anche grave, nel momento in cui l'\"Argas reflexus\" punge per succhiare il sangue, \u00e8 legato soprattutto all'immissione nel sangue dell'ospite di tossine."}
{"id": "3562277", "revid": "28592", "url": "https://it.wikipedia.org/wiki?curid=3562277", "title": "Re di Bulgaria", "text": ""}
{"id": "3562278", "revid": "4252", "url": "https://it.wikipedia.org/wiki?curid=3562278", "title": "Pietro V", "text": ""}
{"id": "3562279", "revid": "1414697", "url": "https://it.wikipedia.org/wiki?curid=3562279", "title": "Le avventure di Ettore Servadac", "text": "Le avventure di Ettore Servadac (\"Hector Servadac - Voyages et Aventures \u00e0 travers le monde solaire\") \u00e8 un romanzo del 1877 di Jules Verne, quindicesimo volume della serie dei \"Viaggi straordinari\".\nVenne pubblicato in italiano per la prima volta nel 1877 col titolo Attraverso il mondo solare.\nTrama.\nUna cometa sfiora la Terra portandosi via una parte dell'Algeria insieme a una quarantina di persone di varie nazioni ed et\u00e0, e condannandoli a due anni di viaggio attraverso il sistema solare, finch\u00e9 la cometa non torna vicina alla Terra, consentendo il loro ritorno.\nI pochi frammenti portati via dalla Terra sono: una piccola parte dell'Algeria, dove si trovavano il capitano di Stato maggiore francese Ettore Servadac e il suo attendente Ben-Zuf, pi\u00f9 tardi soprannominata \"isola della Capanna\"; Gibilterra, diventata uno scoglio, con 13 soldati inglesi, dotati di enormi provviste di cibo e carbone di cui usufruiranno solo loro; Ceuta con una decina di spagnoli ed un ebreo tedesco, Isacco Hakhabut, commerciante ed usuraio; l'isola della Maddalena, in Sardegna, nella quale era rimasta solo una piccola bambina, Nina, insieme alla sua capra; lo scoglio con la tomba di Re Luigi IX, rimasta abbandonata; parte dell'isola di Formentera con uno scienziato francese, il professor Palmirino Rossette che rivendica la propriet\u00e0 della cometa e a cui ha dato il nome di Gallia.\nGran parte della superficie di Gallia \u00e8 poi ricoperta dal mare, che ha quasi ovunque la profondit\u00e0 di 9 metri circa. Ed \u00e8 in questo mare, poi chiamato mare Galliano, che si trova il Conte Timacheff con i suoi marinai russi (particolare importanza ha Procopio, tenente di vascello), a bordo della sua nave, la Dobryna, al momento dello scontro tra Gallia e la Terra.\nDurante il viaggio all'interno del sistema solare i protagonisti cercano di organizzarsi al meglio. Uno degli ostacoli pi\u00f9 grandi \u00e8 il freddo che viene affrontato trovando rifugio in un vulcano, che a met\u00e0 dell'inverno galliano si spegne.\nLa dimensione della \"cometa\" descritta nel romanzo \u00e8 di circa 2300 chilometri di diametro - molto pi\u00f9 grande di qualsiasi cometa o asteroide noto.\nPersonaggi principali.\nI 36 abitanti di Gallia includono un ebreo tedesco, una italiana, tre francesi, otto russi, dieci spagnoli e tredici soldati inglesi. I personaggi principali sono:"}
{"id": "3562281", "revid": "647919", "url": "https://it.wikipedia.org/wiki?curid=3562281", "title": "Pietro V di Moldovia", "text": ""}
{"id": "3562283", "revid": "466539", "url": "https://it.wikipedia.org/wiki?curid=3562283", "title": "Selwyn College", "text": "Il Selwyn College \u00e8 uno dei collegi costituenti l'Universit\u00e0 di Cambridge.\nStoria.\n\u00c8 stato fondato nel 1882 in memoria di George Selwyn, che partecip\u00f2 alla prima regata Oxford-Cambridge e fu il primo vescovo della Nuova Zelanda.\nIl territorio su cui sorge venne acquistato dal Corpus Christi College, e sbocca direttamente sul \"Sidgwick Site\" dove hanno sede diversi dipartimenti e facolt\u00e0 dell'universit\u00e0.\nLo statuto di collegio venne concesso solo nel 1958, mentre le donne vennero ammesse a partire dal 1976."}
{"id": "3562289", "revid": "373510", "url": "https://it.wikipedia.org/wiki?curid=3562289", "title": "La stella del Sud (romanzo)", "text": "La stella del Sud \u00e8 un romanzo scritto dallo scrittore francese Jules Verne nel 1884.\nTrama.\nCyprien M\u00e9r\u00e9 \u00e8 un ingegnere francese che visita il Sudafrica per studiare i diamanti e la loro formazione.\nDurante la sua permanenza si innamora perdutamente, ricambiato, di Alice Watkins, figlia di John Watkins - uno dei pi\u00f9 importanti proprietari della zona. Cyprien per\u00f2 non riesce ad ottenere il permesso di sposarla per via della sua povert\u00e0 e della mancanza di una posizione importante all'interno della societ\u00e0. Cyprien decide di mettersi in societ\u00e0 con l'amico Thomas Steel per aprire un'impresa mineraria assumendo mano d'opera locale. Tuttavia la loro impresa fallisce perch\u00e9 la miniera crolla causando alcuni morti ma Cyprien riesce a salvare la vita ad uno dei lavoratori di nome Matakit.\nAlice convince Cyprien a riprendere i suoi studi e il francese, assistito da Matakit, al termine di un lungo studio riesce a concepire un procedimento in grado di produrre diamanti sintetici. Dopo aver prodotto un gigantesco diamante artificiale, battezzato \"Stella del Sud\" da 243 carati (48.6 grammi), torna da John Watkins offrendoglielo per avere la mano della figlia. John acconsente e organizza un grande banchetto. Durante il banchetto, il diamante scompare. Anche Matakit non si trova pi\u00f9. Tutti credono che l'africano sia fuggito con il diamante.\nJohn offre la mano di sua figlia a chiunque sia in grado di riportare il diamante. Ovviamente Cyprien partecipa e d\u00e0 la caccia a Matakit ma, dopo averlo trovato, scopre che questi non aveva rubato il diamante che invece era stato mangiato da Dada, lo struzzo di Alice. Temendo di non essere creduto e di essere accusato Matakit aveva deciso di fuggire ugualmente.\nMa le vicende del gigantesco diamante non sono finite. Dopo essere stato recuperato, Cyprien \u00e8 messo sotto accusa perch\u00e9 la produzione artificiale di diamanti \u00e8 una minaccia per l'attivit\u00e0 mineraria. Matakit dichiara di aver trovato il diamante nella frana e di averlo inserito nell'esperimento di Cyprien. Cyprien \u00e8 scioccato. Infine la Stella del Sud si disintegra. Alla fine di questi e altri fatti, Cyprien e Alice si sposano e hanno una lunga vita felice."}
{"id": "3562290", "revid": "647919", "url": "https://it.wikipedia.org/wiki?curid=3562290", "title": "Le Culturactif", "text": ""}
{"id": "3562292", "revid": "599013", "url": "https://it.wikipedia.org/wiki?curid=3562292", "title": "Maciej Szcz\u0119sny", "text": "Biografia.\n\u00c8 il padre di Wojciech, il quale ne ha seguito le orme divenendo a sua volta un portiere.\nCarriera.\nNel campionato polacco di calcio detiene il record di aver vinto almeno una volta il titolo nazionale con quattro squadre diverse.\nCon la nazionale polacca ha giocato 7 partite, tra il 1991 e il 1996, subendo sette gol."}
{"id": "3562294", "revid": "21880", "url": "https://it.wikipedia.org/wiki?curid=3562294", "title": "Selezione deleteria", "text": ""}
{"id": "3562295", "revid": "287204", "url": "https://it.wikipedia.org/wiki?curid=3562295", "title": "Sidney Sussex College", "text": "Il Sidney Sussex College, spesso soprannominato Sidney, \u00e8 uno dei collegi costituenti l'Universit\u00e0 di Cambridge. Costruito nel 1596, prende il nome dalla sua fondatrice, Frances Sidney, contessa del Sussex. Il famoso condottiero e politico Oliver Cromwell fu tra i primi studenti del Sidney. Originariamente costruito in mattoni rossi, fu ristrutturato all'inizio del XIX secolo e ricoperto di cemento per rafforzarlo. \nIl Sidney Sussex \u00e8 fra i pi\u00f9 piccoli collegi con soli 350 \"undergraduates\"; si classifica solitamente intorno alla met\u00e0 della \"Tomkins Table\", graduatoria della performance accademica dei vari collegi."}
{"id": "3562296", "revid": "219110", "url": "https://it.wikipedia.org/wiki?curid=3562296", "title": "ISO/IEC 80000", "text": "Standard ISO e IEC sulle unit\u00e0 di misura, derivante dall'unificazione dei due standard ISO 31 e IEC 60027.\nSi divide in 14 parti:"}
{"id": "3562297", "revid": "726373", "url": "https://it.wikipedia.org/wiki?curid=3562297", "title": "Il passo dell'ubriaco", "text": "Il passo dell'ubriaco (\"Drunkard's Walk\") \u00e8 un romanzo di fantascienza di Frederik Pohl edito nel 1960. \u00c8 un thriller sociologico ricco di inquietanti prospettive sul futuro dell'umanit\u00e0.\nTrama.\nStati Uniti, anno 2200, in un mondo abitato da 12 miliardi di esseri umani. In una grande universit\u00e0 insegna Cornut, un professore di matematica giovane e legato alla vita, ma animato da irrazionali istinti suicidi che pi\u00f9 volte lo hanno spinto ad azioni inconsulte; si tratta di azioni inconsapevoli e quindi provocate da qualcuno o qualcosa che lo \"condiziona\". Ma in che modo e perch\u00e9?\nIl giovane Cornut inizia una indagine che lo porter\u00e0 a scoprire di non essere che l'ultimo anello di una catena di misteriosi suicidi."}
{"id": "3562298", "revid": "767487", "url": "https://it.wikipedia.org/wiki?curid=3562298", "title": "Glossmetro", "text": "Il glossmetro \u00e8 uno strumento per la misurazione della brillantezza mediante la riflessione della luce su una superficie. Tale valore si determina tramite la relazione della intensit\u00e0 della luce riflessa dal suo punto di impatto a una placca di riflessione interna.\nIl nome deriva dall'unit\u00e0 di misura della brillantezza (il \"gloss\" per l'appunto)."}
{"id": "3562301", "revid": "729019", "url": "https://it.wikipedia.org/wiki?curid=3562301", "title": "Battaglia di Kostiuchn\u00f3wka", "text": "La battaglia di Kostiuchn\u00f3wka ebbe luogo dal 4 al 6 luglio 1916, vicino all'omonimo villaggio (attuale Kostjuchnivka) e il fiume Styr, nella Volinia, allora parte dell'Impero russo. Fu il pi\u00f9 grande combattimento avvenuto tra l'esercito zarista e le legioni polacche (inglobate nell'esercito austro-ungarico) durante le fasi iniziali dell'offensiva Brusilov.\nLe truppe polacche, stimate in 5.500-7.300 unit\u00e0, fronteggiarono una forza russa numericamente superiore che le costrinse alla ritirata, ritirata che comunque cost\u00f2 ritard\u00f2 gli uomini di Nicola II per il tempo necessario alle restanti unit\u00e0 austro-ungariche di ritirarsi in maniera ordinata.\nSituazione strategica.\nNella prima guerra mondiale, le nazioni che si contendevano la Polonia erano costituite dall'Impero tedesco e austro-ungarico da un lato e dall'Impero russo dall'altro. Le legioni polacche, allineate con gli austro-ungarici, vennero istituite da J\u00f3zef Pi\u0142sudski come strumento per ridare l'indipendenza politica alla Polonia.\nKostiuchn\u00f3wka venne raggiunta per la prima volta dalle truppe polacche il 27 settembre 1915, durante l'avanzata degli Imperi centrali dell'estate-autunno 1915. Nell'autunno si verificarono duri combattimenti per il possesso della regione, con una battaglia che si svolse proprio a Kostiuchn\u00f3wka tra il 3 ed il 10 novembre, comunque rimasta saldamente in mano polacca, tanto che alcuni luoghi iniziarono ad essere definiti, anche dagli stessi tedeschi ed austro-ungarici, \"polacchi\". Punti chiave della difesa del villaggio furono la \"collina polacca\" (\"Polska G\u00f3ra\"), la vicina \"foresta polacca\" (\"Polski Lasek\"), un ponte sul fiume Garbach (il \"ponte polacco\", \"Polski Mostek\") e una trincea nota come \"ridotta di Pi\u0142sudski\" (\"Reduta Pi\u0142sudskiego\").\nGli uomini di Pi\u0142sudski costruirono varie strutture in legno per la difesa, la pi\u00f9 grande delle quali, sede del quartier generale polacco, era conosciuta come \"Legionowo\". Verso la fine dell'autunno 1915, e fino alla primavera 1916, non si verificarono altri episodi di fuoco, fino a quando la calma venne interrotta dall'offensiva Brusilov nel giugno 1916, destinata a diventare il pi\u00f9 grande successo russo della guerra e la pi\u00f9 grave disfatta austro-ungarica.\nForze in campo.\nDi fronte alle forze russe pi\u00f9 numerose venne posta la II brigata delle legioni polacche, stanziata appena fuori Kostiuchn\u00f3wka, a Gruziatyn e Ho\u0142zula. La I brigata teneva le linee avanzate ai piedi della collina polacca, con alla sua sinistra la III brigata, posizionata vicino al villaggio di Optowa; la ridotta di Pi\u0142sudski risultava la posizione polacca pi\u00f9 vicina alle avanguardie russe (circa 50\u00a0m di distanza), nello specifico costituite dalle unit\u00e0 occupanti una ridotta chiamata \"Il nido dell'aquila\". Dietro la collina polacca stava in attesa la 128\u00aa brigata del Regio esercito ungherese, a guardia del fianco destro polacco, mentre il fianco sinistro era sorvegliato dall'11\u00aa divisione di cavalleria ungherese. Due linee di difesa arretrate vennero impostate dalla foresta polacca alla \"foresta del genio militare\" e dai villaggi di Nowe Kukle e Nowy Jastk\u00f3w a quello di Nowa Rara\u0144cza, passando per il quartier generale di Legionowo. I soldati polacchi sono stati stimati in un numero variabile da 5.500 a 7.300 (6.500 fanti e 800 cavalieri), con 49 mitragliatrici, 15 mortai e 26 pezzi d'artiglieria.\nI russi misero in campo unit\u00e0 in gran parte provenienti dal 46\u00ba corpo d'armata (110\u00aa e 77\u00aa divisione fanteria) per un totale di circa 23.000 fanti, 3.000 soldati a cavallo e 120 pezzi d'artiglieria.\nLa battaglia.\nIniziata il 6 giugno, l'offensiva russa concentr\u00f2 le forze contro un fronte di 40\u00a0km da Ko\u0142ki a Kostiuchn\u00f3wka, con l'obiettivo di occupare le posizioni nemiche ed avanzare fino Kovel'. Data l'ostinata resistenza offerta dai polacchi, i russi fecero arrivare nel teatro di battaglia nuove unit\u00e0, mossa che comunque non imped\u00ec ai polacchi di sferrare un contrattacco tra la notte dell'8 e 9 giugno che allontan\u00f2 i russi.\nDopo un bombardamento preliminare di artiglieria, i russi tornarono all'attacco il 4 luglio. Circa 10.000 russi assaltarono le prime linee polacche, difese da circa 1.000 uomini (la restante parte era in riserva), ma dovettero desistere fermati dal fuoco delle mitragliatrici. Tuttavia, gli ungheresi vennero sloggiati dalle loro posizioni permettendo ai russi di avanzare sul fianco destro polacco, minacciando inoltre di conquistare la collina avendo cos\u00ec una posizione sopraelevata che dava un grande vantaggio tattico. Un contrattacco polacco non ebbe successo, aumentando invece il numero di perdite e costringendo gli stessi a riparare nella prima linea di difesa arretrata (nel caso degli uomini in prima linea) o nella seconda (nel caso delle forze situate nelle retrovie, attorno alla collina).\nLa notte tra il 4 e il 5 luglio vide un nuovo tentativo polacco di sfondare le linee russe, tentativo che non ebbe successo. Nello stesso giorno anzi i russi conquistarono terreno, nonostante persero [sbagliato! si dice AVESSERO PERSO]momentaneamente la collina polacca subito riconquistata a causa dello scarso supporto fornito dagli ungheresi ai polacchi. Neanche i rinforzi tedeschi giunti sul posto, inviati dopo che Pi\u0142sudski ebbe informato il comando tedesco di un possibile cedimento delle linee, riuscirono a ristabilire la situazione. In ogni caso, il 6 luglio l'esercito russo sfond\u00f2 in tutto il fronte coperto dagli Imperi centrali, obbligando anche i polacchi alla ritirata con circa 2.000 perdite subite nel campo di battaglia di Kostiuchn\u00f3wka.\nConseguenze.\nL'offensiva Brusilov venne fermata nell'agosto 1916 grazie a rinforzi fatti arrivare dal fronte occidentale. Nonostante costrette a ritirarsi, le legioni polacche impressionarono sia i comandanti tedeschi che quello austro-ungarici, giocando un ruolo non marginale nella rifondazione (legge del 5 novembre) del Regno di Polonia per potenziare il reclutamento dei soldati polacchi. Le concessioni, nel complesso limitate, non soddisfecero Pi\u0142sudski, che pass\u00f2 alla Triplice intesa per favorire l'indipendenza polacca, venendo arrestato dai tedeschi che sciolsero anche le legioni polacche.\nLa battaglia \u00e8 considerata una delle pi\u00f9 grandi e violente a coinvolgere le legioni polacche durante la prima guerra mondiale."}
{"id": "3562302", "revid": "729019", "url": "https://it.wikipedia.org/wiki?curid=3562302", "title": "Redoximetro", "text": "Il redoximetro \u00e8 uno strumento per misurare il potenziale di ossidoriduzione (\"redox\", da cui il nome) di una soluzione, che viene tipicamente espresso in milliVolt.\n\u00c8 utilizzato nelle piscine, per verificare l'attivit\u00e0 disinfettante del cloro, e negli acquari, dove valori troppo bassi indicano povert\u00e0 di ossigeno disciolto."}
{"id": "3562304", "revid": "1983214", "url": "https://it.wikipedia.org/wiki?curid=3562304", "title": "Blank", "text": ""}
{"id": "3562305", "revid": "73843", "url": "https://it.wikipedia.org/wiki?curid=3562305", "title": "Afghanistan ai Giochi della XXIX Olimpiade", "text": "L'Afghanistan ha partecipato ai Giochi della XXIX Olimpiade di Pechino, svoltisi dall'8 al 24 agosto 2008, con una delegazione di 4 atleti."}
{"id": "3562306", "revid": "46291", "url": "https://it.wikipedia.org/wiki?curid=3562306", "title": "Piptocarphinae", "text": "Piptocarphinae \u00e8 una sottotrib\u00f9 di piante angiosperme dicotiledoni della famiglia delle Asteraceae.\nEtimologia.\nIl nome scientifico della sottottrib\u00f9 deriva da suo genere pi\u00f9 importante \"Piptocarpha\" formato da due parole greche: \"pipto\" (= cadere) e \"carpha\" oppure \"karphos\" (= ramoscello, paglietta o scheggia); ed \u00e8 stato definito per la prima volta dai botanici Harold Ernest Robinson (1932 -), Robert Merrill King (1930 - 2007) &amp; F. Bohlmann nella pubblicazione \"Phytologia; Designed to Expedite Botanical Publication. New York - 46(7): 426. 1980\" del 1980.\nDescrizione.\nL'habitus di queste piante \u00e8 di tipo arbustivo o arboreo con ricca ramificazione; sono presenti anche portamenti tipo vite. Spesso \u00e8 presente una pubescenza per peli di tipo stellato o lepidote. Gli organi interni di queste piante contengono lattoni sesquiterpenici.\nLe foglie lungo il caule sono disposte sia in modo opposto (per la quasi totalit\u00e0 nel genere \"Critoniopsis\" e \"Piptocarpha\" e per la totalit\u00e0 il genere \"Joseanthus\") che in modo alternato (negli altri generi). La forma della lamina \u00e8 varia anche nell'ambito dello stesso genere (ad esempio \u00e8 da ellittica a oblunga in \"Piptocarpha oblonga\" oppure rotonda in \"Piptocarpha rotundifolia\"); in altri generi le lamine sono allunghe (fino in \"Dasyandantha\").Le venature della pagina fogliare sono di tipo pennato. In alcuni generi il picciolo \u00e8 lobato o alato (come in \"Critoniopsis\").\nLe infiorescenza sono terminali (tipo pannocchia) e con capolini separati oppure di tipo ascellare e glomerulose (con capolini sessili) oppure di tipo corimboso sottese da brattee fogliose (in \"Ekmania\") con capolini brevemente peduncolati. I capolini sono composti da un involucro formato da diverse brattee (vedi tabella per il numero) embricate che fanno da protezione al ricettacolo sul quale s'inseriscono i fiori tubulosi. Le brattee dell'involucro sono per lo pi\u00f9 decidue. Il ricettacolo \u00e8 privo di pagliette.\nI fiori (vedi tabella per il numero) sono tetra-ciclici (ossia sono presenti 4 verticilli: calice \u2013 corolla \u2013 androceo \u2013 gineceo) e pentameri (ogni verticillo ha in genere 5 elementi). I fiori sono inoltre ermafroditi e actinomorfi (raramente possono essere zigomorfi).\nCalice: i sepali del calice sono ridotti ad una coroncina di squame.\nCorolla: le corolle sono regolari ma con lobi fortemente ricurvi; spesso la gola \u00e8 poco evidente oppure \u00e8 allargata; il colore varia da lavanda a biancastro; la superficie pu\u00f2 essere sia pubescente che glabra.\nAndroceo: gli stami sono 5 con filamenti liberi e distinti, mentre le antere sono saldate in un manicotto (o tubo) circondante lo stilo. Le antere sono caudate (con code) e a volte anche fimbriate e raramente sono ricoperte di ghiandole. Il polline \u00e8 tricolporato (con tre aperture sia di tipo a fessura che tipo isodiametrica o poro) ed echinato (con punte). In alcune specie la parte pi\u00f9 esterna dell'esina \u00e8 parzialmente sollevata a forma di creste e depressioni ma non \u00e8 \"lophato\".\nGineceo: lo stilo \u00e8 filiforme. La base dello stilo pu\u00f2 essere nodosa (generi: \"Critoniopsis\", \"Dasyandantha\", \"Piptocarpha\", \"Joseanthus\" e \"Cuatrecasanthus\") oppure priva di nodi (in \"Ekmania\", \"Piptocoma\" e \"Huberopappus\"). Gli stigmi dello stilo sono due divergenti e smussati. L'ovario \u00e8 infero uniloculare formato da 2 carpelli. Gli stigmi hanno la superficie stigmatica interna.\nI frutti sono degli acheni con pappo. Gli acheni hanno delle forme pi\u00f9 o meno cilindriche o prismatiche con alcune coste (non sono bicornuti); possiedono corti rafidi anche con forme subquadrate (oppure sono mancanti come in \"Cuatrecasanthus\") e sono privi di fitomelanina ma possono essere presenti dei tessuti tipo idioblasto. Il pappo \u00e8 formato da setole lineari o contorti nei generi \"Critoniopsis\", \"Dasyandantha\", \"Piptocarpha\", \"Joseanthus\" e \"Cuatrecasanthus\"; mentre negli altri generi \u00e8 formato da squame o \u00e8 quasi assente (\"Huberopappus\").\nDistribuzione e habitat.\nLa distribuzione \u00e8 fondamentalmente relativa al centro e sud Americana con habitat soprattutto di tipo tropicale.\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\nFilogenesi.\nLe piante di questo gruppo appartengono alla trib\u00f9 Vernonieae della sottofamiglia Vernonioideae . Questa classificazione \u00e8 stata ottenuta ultimamente con le analisi del DNA delle varie specie del gruppo. Da un punto di vista filogenetico in base alle ultime analisi sul DNA la trib\u00f9 Vernonieae \u00e8 risultata divisa in due grandi cladi: Muovo Mondo e Vecchio Mondo. I generi di Piptocarphinae appartengono al clade relativo all'America.\nLa sottotrib\u00f9, e quindi i suoi generi, si distingue per i seguenti caratteri:\nAltre caratteristiche, ritenute in passato pi\u00f9 significative, come le punte smussate dei peli dello stilo e i peli stellati, ora sono considerate caratteristiche secondarie o \u201cdeboli\u201d.\nIn precedenza la trib\u00f9 Vernonieae, e quindi la sottotrib\u00f9 (Piptocarphinae) di questo genere, era descritta all'interno della sottofamiglia Cichorioideae. Alle analisi del DNA la sottotrib\u00f9 appare parafiletica e con le sottotrib\u00f9 Vernoniinae, Lepidaploinae e Elephantopinae forma un \"gruppo fratello\".\nLe specie di questo gruppo presentano il seguente numero cromosomico: 2n = 34.\nComposizione della sottotrib\u00f9.\nQuesto gruppo comprende 8 generi e 160 specie.\nNote: (1) il genere \"Blanchetia\" , in precedenza descritto all'interno di questa sottotrib\u00f9, in base a evidenze filogenetiche appartiene ora alla sottotrib\u00f9 Lychnophorinae; (2) il genere \"Irwinia\" (anche questo in precedenza descritto all'interno di questa sottotrib\u00f9) \u00e8 risultato un sinonimo del genere \"Blanchetia\" ."}
{"id": "3562310", "revid": "1305772", "url": "https://it.wikipedia.org/wiki?curid=3562310", "title": "Spica (torpediniera)", "text": " \nLa Spica \u00e8 stata una torpediniera della Regia Marina, poi riclassificata come cacciatorpediniere dalla Marina reale svedese con cui serv\u00ec sotto il nome di Romulus.\nStoria.\nPrima unit\u00e0 e capoclasse della numerosa classe omonima, ordinata nel 1933 come prototipo ed ultimata due anni pi\u00f9 tardi, la \"Spica\", dopo il completamento, effettu\u00f2 delle crociere per verificare le proprie prestazioni, dapprima lungo le coste italiane e poi, nel 1936, nel Dodecaneso. Le prove in mare rivelarono scarse qualit\u00e0 nautiche ma buone caratteristiche generali della classe, che spinsero ad avviarne la produzione in serie.\nServizio nella Regia Marina.\nDurante il 1937 la nave partecip\u00f2 alla guerra civile spagnola, con missioni di contrasto del contrabbando di rifornimenti per le truppe spagnole repubblicane.\nIl 2 giugno 1939 la torpediniera, insieme alla gemella \"Canopo\", fu di scorta alla motonave \"Citt\u00e0 di Palermo\", che aveva a bordo i principi di Piemonte per la rivista navale di primavera.\nNel 1939-1940 la nave aveva base a Cagliari inquadrata nella IX Squadriglia Torpediniere, insieme alle gemelle \"Astore\", \"Canopo\" e \"Cassiopea\".\nHMS Romulus (27).\nNel dicembre 1939 una commissione svedese si rec\u00f2 in Italia per valutare l'acquisto di alcune unit\u00e0 italiane: la decisione cadde appunto sulla \"Spica\" e sulla gemella \"Astore\", oltre che sugli anziani cacciatorpediniere \"Giovanni Nicotera\" e \"Bettino Ricasoli\". Il 27 marzo 1940 la \"Spica\" venne venduta alla Marina reale svedese, venendo quindi rinominata \"Romulus\" e riclassificata cacciatorpediniere. \"Astore\", \"Nicotera\" e \"Ricasoli\" vennero invece ribattezzati rispettivamente \"Remus\", \"Psilander\" e \"Puke\".\nIl 14 aprile 1940 le quattro unit\u00e0 salparono da La Spezia e si portarono a Napoli per poi iniziare la navigazione di trasferimento in Svezia, ma quando, il 18, ripartirono dalla citt\u00e0 partenopea, il \"Puke\" e lo \"Psilander\" entrarono in collisione arrecandosi reciprocamente vari danni, dovendo pertanto fare rotta su Cartagena, ove giunsero il 23 aprile.\nEseguite le riparazioni, le navi proseguirono il loro viaggio ed il 19 giugno giunsero, insieme alla nave ausiliaria \"Patrica\" (ex italiana \"Patris II\") a Skaalefjord, nelle isole F\u00e6r \u00d8er, dove per\u00f2 furono fermate e sequestrate l'indomani dai cacciatorpediniere britannici \"Tartar\", \"Mashona\" e \"Maori\". Gli equipaggi, imbarcati sulla \"Patrica\" e sulla nave cisterna \"Castor\", rimpatriarono in Svezia il 21.\nIl 22 giugno la Svezia chiese la restituzione delle navi. Il 25, alle 18.30, il \"Romulus\" (con equipaggio britannico) lasci\u00f2 il porto insieme allo \"Psilander\" e scortato dal cacciatorpediniere \"Mashona\", dai cacciasommergibili \"Windermere\" e \"Buttermere\" e dalla nave ausiliaria \"St. Magnus\". Le navi giunsero a Kirkwall alle 13.30 del 26 ed il 2 luglio tornarono in mano svedese; tre giorni dopo lasciarono Kirkwall ed il 10 luglio, nonostante un accidentale attacco aereo da parte di velivoli del \"18\u00b0 Group\" del \"Coastal Command\", arrivarono a G\u00f6teborg, entrando in servizio nella Marina svedese.\nLe unit\u00e0 ex italiane costituirono un notevole apporto per la Marina svedese, in quel momento dotata di un numero piuttosto ridotto di unit\u00e0.\nLa \"Romulus\", ex \"Spica\", rimase in servizio sino al 15 agosto 1958, quando venne radiata e quindi avviata alla demolizione."}
{"id": "3562311", "revid": "72396", "url": "https://it.wikipedia.org/wiki?curid=3562311", "title": "Datalogger", "text": ""}
{"id": "3562312", "revid": "253269", "url": "https://it.wikipedia.org/wiki?curid=3562312", "title": "Mary Ure", "text": "Biografia.\nNata a Glasgow, studi\u00f2 recitazione alla Royal Central School of Speech and Drama di Londra. Affermatasi inizialmente per la sua luminosa bellezza, in poco tempo ebbe modo di dimostrare sul palcoscenico le sue ottime doti di attrice drammatica.\nNel 1956 recit\u00f2 nella pi\u00e8ce \"I giovani arrabbiati\", tratta dal dramma \"Ricorda con rabbia\" di John Osborne. L'attrice e il drammaturgo si sposarono nel 1957 e dal matrimonio nacque il figlio Colin Murray. Nel 1958 \"I giovani arrabbiati\" approd\u00f2 con successo a Broadway e consent\u00ec alla Ure di ottenere una candidatura ai Tony Awards come miglior attrice drammatica. L'anno successivo riprese il medesimo ruolo nell'omonimo adattamento cinematografico, in cui recit\u00f2 accanto a Richard Burton.\nNel frattempo il matrimonio con Osborne era entrato in crisi e nel 1959 la Ure si leg\u00f2 all'attore Robert Shaw, che avrebbe poi sposato il 13 aprile 1963. La sua carriera sul grande schermo prosegu\u00ec con la partecipazione al film \"Figli e amanti\" (1960), che le fece guadagnare una candidatura al Golden Globe per la migliore attrice non protagonista e una all'Oscar alla miglior attrice non protagonista, e le consent\u00ec di raggiungere la fama internazionale.\nDopo una pausa di tre anni, durante i quali si dedic\u00f2 alla famiglia e privilegi\u00f2 i lavori teatrali, torn\u00f2 sul grande schermo in \"Il cranio e il corvo\" (1963) e successivamente, dopo un'ulteriore pausa, nel 1967 recit\u00f2 accanto al marito Robert Shaw nel western \"Custer eroe del West\" (1967), mentre un anno pi\u00f9 tardi apparve nel kolossal bellico \"Dove osano le aquile\" (1968), con Clint Eastwood e ancora Richard Burton.\nIl declino e la morte.\nMalgrado il successo, l'attrice dovette fronteggiare crescenti difficolt\u00e0 personali dovute alla dipendenza dall'alcool e a disturbi di isteria, che misero in seria difficolt\u00e0 il prosieguo del suo percorso artistico. All'inizio degli anni settanta la sua carriera teatrale e cinematografica era gi\u00e0 a un punto morto, tanto che nel 1974 dovette essere licenziata dal cast di \"Love for Love\", una produzione di Broadway, e rimpiazzata dalla sua sostituta Glenn Close.\nNonostante la popolarit\u00e0 presso il pubblico e la nascita dei tre figli avuti da Robert Shaw, i suoi disturbi mentali e l'alcolismo peggiorarono irrimediabilmente, conducendola a una fine prematura. Il 3 aprile 1975, dopo una disastrosa prima teatrale a Londra in \"The Exorcism\", l'attrice quarantaduenne fu trovata morta nella propria abitazione dal marito. La causa del decesso fu attribuita a un'overdose di alcool e barbiturici."}
{"id": "3562313", "revid": "729019", "url": "https://it.wikipedia.org/wiki?curid=3562313", "title": "Besboro", "text": "Besboro \u00e8 una piccola isola degli Stati Uniti d'America, nel mare di Bering, \u00e8 situata nella baia di Norton Sound, 18\u00a0km a ovest della costa dell'Alaska. Ha 3\u00a0km di lunghezza ed \u00e8 larga solo 800\u00a0m; raggiunge un'altitudine massima di 275\u00a0m.\nAmministrativamente appartiene alla Census Area di Nome ed \u00e8 gestita dall'unit\u00e0 del mare di Bering dell'\"Alaska Maritime National Wildlife Refuge\". L'isola \u00e8 stata registrata come \"Besborough Island\" dal capitano James Cook il 12 settembre 1778."}
{"id": "3562314", "revid": "1543377", "url": "https://it.wikipedia.org/wiki?curid=3562314", "title": "Arabia Saudita ai Giochi della XXIX Olimpiade", "text": "L'Arabia Saudita ha partecipato alle Giochi della XXIX Olimpiade di Pechino, svoltisi dall'8 al 24 agosto 2008, con una delegazione di 14 atleti."}
{"id": "3562317", "revid": "125359617", "url": "https://it.wikipedia.org/wiki?curid=3562317", "title": "Stefano Feltri", "text": "Biografia.\nLaureatosi alla Bocconi, comincia la carriera nella \"Gazzetta di Modena\". Dopo alcuni stage a Radio 24 e al quotidiano \"Il Foglio\", viene assunto da \"Il Riformista\". Dal 2009 lavora a \"Il Fatto Quotidiano\", dove per cinque anni ha curato la sezione economica pubblicata abitualmente di mercoled\u00ec. Dal novembre 2011 \u00e8 invitato dalla RAI a condurre per una settimana all'anno la trasmissione radiofonica \"Prima pagina\", su Rai Radio 3. Dal 2012 al 2014 fa parte della squadra di collaboratori di \"Otto e mezzo\" di Lilli Gruber.\nA febbraio 2015, dopo la nomina di Marco Travaglio a direttore, Feltri diventa vicedirettore de \"Il Fatto Quotidiano\", carica che mantiene fino alla fine di luglio 2019. Nel marzo 2017 assieme ad altri giornalisti si \u00e8 recato a Damasco al seguito di una delegazione dei 6 europarlamentari, fra cui Stefano Maullu (Forza Italia) e Fabio Massimo Castaldo (Movimento 5 Stelle) ed ha intervistato il presidente siriano Bashar al-Assad, con precise regole di ingaggio. Martino Mazzonis su \"Left\" ha criticato \"Il Fatto Quotidiano\", \"Avvenire\" e il TG1 con l'accusa di essersi \"prestati a fare da portavoce a un dittatore sanguinario\". Feltri ha risposto rivendicando l'opportunit\u00e0 dell'intervista.\nTra la fine di maggio e l'inizio di giugno del 2019 ha partecipato all'incontro annuale del Gruppo Bilderberg.\nDa agosto 2019 a giugno 2020 ha diretto il sito \"ProMarket.org\" creato dallo Stigler Center, il centro di ricerca guidato dal professor Luigi Zingales presso la University of Chicago - Booth School of Business. Per un anno ha vissuto a Chicago, da dove ha scritto per \"il Fatto Quotidiano\" di economia e di America.\nDa maggio 2020 \u00e8 il direttore del quotidiano \"Domani\", edito da Carlo De Benedetti, andato in stampa per la prima volta il 15 settembre dello stesso anno.\nNonostante l'omonimia, non ha alcuna parentela con i giornalisti Vittorio e Mattia Feltri, rispettivamente padre e figlio."}
{"id": "3562319", "revid": "282094", "url": "https://it.wikipedia.org/wiki?curid=3562319", "title": "Teatro dell'Odeon", "text": ""}
{"id": "3562325", "revid": "290351", "url": "https://it.wikipedia.org/wiki?curid=3562325", "title": "Malcolm Stewart", "text": "Doppiatori italiani.\nNelle versioni in italiano dei suoi lavori, Malcolm Stewart \u00e8 stato doppiato da:"}
{"id": "3562326", "revid": "1543377", "url": "https://it.wikipedia.org/wiki?curid=3562326", "title": "Bahrein ai Giochi della XXIX Olimpiade", "text": "Il Bahrein ha partecipato alle Giochi della XXIX Olimpiade di Pechino, svoltisi dall'8 al 24 agosto 2008, con una delegazione di 14 atleti."}
{"id": "3562334", "revid": "345405", "url": "https://it.wikipedia.org/wiki?curid=3562334", "title": "Festa della Madonna di Porto Salvo", "text": ""}
{"id": "3562336", "revid": "228587", "url": "https://it.wikipedia.org/wiki?curid=3562336", "title": "Madonna di Portosalvo", "text": ""}
{"id": "3562349", "revid": "1543377", "url": "https://it.wikipedia.org/wiki?curid=3562349", "title": "Oh Land (album)", "text": "Oh Land \u00e8 il secondo album della cantante danese Oh Land. I singoli estratti dall'album sono \"Sun of a Gun\", \"Rainbow\", \"White Nights\" e \"Speak Out Now\" ; \"Twist\" \u00e8 stata inclusa nel soundtrack del film \"Abduction\"; \"Wolf &amp; I\" e \"Voodoo\" sono stati pubblicati come singoli promozionali, rispettivamente l'11 marzo 2011 e il 29 marzo 2011, nel Regno Unito."}
{"id": "3562350", "revid": "92723", "url": "https://it.wikipedia.org/wiki?curid=3562350", "title": "Trittico dell'Umanit\u00e0", "text": "Il Trittico della Misericordia anche detto \"dell'Umanit\u00e0 di Cristo\" \u00e8 un dipinto a olio su tela di Correggio, databile al 1525 circa e oggi smembrato e in parte disperso. Se ne conoscono alcuni scomparti e copie di pannelli perduti. In particolare si conoscono:\nStoria.\nFonti documentarie.\nDel considerevole corpus di opere del Correggio che un tempo adornavano gli altari della chiesa di Santa Maria della Misericordia in Correggio, certamente, il trittico rappresent\u00f2 la pi\u00f9 ragguardevole. Realizzato intorno al 1523-1524 per l'altare maggiore della chiesa, allo scopo di costituire un'ampia struttura, in grado di inglobare e riqualificare l'antica statua in terracotta della \"Madonna con Bambino\",opera attribuita dal prof.ssore Giancarlo Gentilini alla sapiente mano dello scultore fiorentino Desiderio da Settignano si componeva di tre dipinti.\nA causa della dispersione di gran parte dell'archivio confraternale di Santa Maria della Misericordia inerente alla prima met\u00e0 del Cinquecento, ad oggi le notizie circa i primi decenni di permanenza del Trittico all'interno della chiesa sono scarse. Sappiamo che nel 1573 la contessa Claudia Rangone, moglie di Giberto XI da Correggio, don\u00f2 all'altare della Madonna della Misericordia preziosi ornamenti di cuoio lavorato, mentre nell'inventario dei beni della confraternita redatto nell'ottobre del 1598 si legge che la chiesa era in possesso di molte suppellettili tra le quali \u201c\"quadri cio\u00e8 pitture di Nostro Signore della Madonna in tutto compresa una di rilievo n\u00b0 5\"\u201d. Il riferimento alla statua della \"Madonna della Misericordia\" \u00e8 palese, mentre pi\u00f9 generico \u00e8 quello al Trittico; infatti, se si esclude la tela apicale raffigurante il Creatore, non viene fatta specifica menzione dei soggetti degl'altri quadri, in particolare dei due laterali con i santi Bartolomeo apostolo e Giovanni Battista, oltre ad altre suppellettili presenti.\nPer fronteggiare le crescenti incombenze economiche generate dalla gestione dell'ospitale della Misericordia, nell'autunno del 1612 i confratelli desiderosi di assecondare le aspirazioni di don Giovanni Siro da Correggio d'Austria (Correggio 1590\u2013Mantova 1645), conte poi principe di Correggio, decisero di vendere le tele componenti il Trittico. La trattativa ebbe inizio il 18 dicembre 1612 con il pittore Jacopo Borbone di Novellara convocato in veste di perito estimatore delle tre tele del Correggio, ma a causa della netta opposizione alla cessione dei dipinti esercitata del vescovo di Reggio, monsignor Claudio Rangone, fu necessario attendere l'intervento della Santa Sede.\nIl 20 novembre 1613, in seguito all'intervento del cardinale Scipione Caffarelli Borghese, nipote di papa Paolo V, il vescovo di Reggio con lettera indirizzata al priore Ettore Donati forniva il proprio assenso alla vendita, formalizzata dal notaio Paolo Camillini il 23 novembre successivo presso il palazzo comitale in Castelvecchio alla presenza di don Siro d'Austria, di Ercole Donati e Angelo Bernardo, subentrato a Camilli nella carica di sindaco della confraternita. Al rogito fu allegata la perizia stilata da Borbone l'anno precedente. Al posto degli originali furono definitivamente poste le copie di inferiore qualit\u00e0, realizzate mesi prima probabilmente dallo stesso Jacopo Borbone, ristabilendo solo in parte l'armonico rapporto studiato dal Correggio fra i quadri e la statua della Madonna. \nLe alterne vicende che portarono in pochi decenni al repentino declino della signoria dei da Correggio e alla consecutiva perdita dello stato (elevato al rango di Principato nel 1616) spinsero don Siro a ricoverare parte delle proprie collezioni presso i Gonzaga di Novellara. Stando alla Cronaca Zuccardi le opere del Correggio conservate nella quadreria del principe erano cinque: le tre tele costituenti il \"Trittico\", un'\"Erodiade\", un quadro raffigurante \"San Cristoforo\" e un bozzetto della \"Notte\").\nI documenti analizzati smentiscono le fantasiose ricostruzioni avanzate dello storiografo modenese Girolamo Tiraboschi nelle sue \"Notizie de' Pittori, Scultori, ecc\u2026\", che vedevano il Trittico perito durante il sacco di Mantova operato delle truppe imperiali il 18 luglio 1630. \u00c8 certo, infatti, che sino alla primavera del 1634 i preziosi dipinti dell'Allegri rimasero nel Casino delle Delizie di Mandriolo, nei pressi di Correggio, per essere poi affidati al nobile Francesco Brunorio, cugino del principe Siro, e da questi per mezzo del capitano Vincenzo Calcagni, sulla base di precedenti accordi verbali, inviati il 7 maggio 1635 al conte Camillo II Gonzaga, signore di Novellara, affinch\u00e9 li custodisse all'interno del torrione della rocca, dove rimasero per quasi un decennio. Il 15 maggio del 1638 da Mantova il conte Francesco Bulgarini, segretario del duca Carlo I di Gonzaga-Nevers, scriveva ad Alessandro II Gonzaga, conte di Novellara, chiedendogli di mostrare al pittore fiammingo Nicolas R\u00e9gnier \u201c\"certi quadri del Signor Principe di Correggio, che si suppongono di qualche vaglia\"\u201d, affinch\u00e9 \u201c\"li possa subito vederli, per ritornare immediatamente ad attendere \u00e0 servire i Signori Padroni\"\u201d. Nicolas R\u00e9nier, oltre ad esser un celebre pittore, esponente di spicco della cultura tardo-manierista veneta derivata dal Tintoretto e da Palma il Giovane, fu uno dei principali mercanti e collezionisti d'arte della sua epoca.\nL'intensa attivit\u00e0 diplomatica organizzata da don Siro d'Austria per riottenere i beni allodiali ed il diritto di successione al principato di Correggio per il figlio Maurizio, coinvolse direttamente i conti Gonzaga di Novellara, suoi cugini, i quali svolsero un importante e costante appoggio politico per il principe di Correggio, esule dal proprio stato ormai da diversi anni. Compromessi i rapporti con la Spagna il nuovo corso politico di Siro fu rivolto alla Francia, ed in particolare all'ambasciatore presso la corte ducale di Mantova, Francesco Bonsi conte di Vagliano, amico dei Gonzaga di Novellara. \nIl 17 maggio 1644 da Mantova, don Siro d'Austria inviava due distinte lettere, ai conti Alessandro II e Camillo II Gonzaga comunicando che avrebbe inviato Pietro Canossa, suo amministratore, a ritirare le \u201c\"mie pitture del Correggio custodite con tanta benignit\u00e0 dal Signor conte Camillo\"\u201d, affinch\u00e9 fossero portate a Mantova. Nella lettera a Camillo II, don Siro aggiungeva la raccomandazione di \u201c\"farmi insieme grazia di proteggere con la sua solita benignit\u00e0 questo fatto\"\u201d, segno dell'importanza della partita in corso. Tre giorni pi\u00f9 tardi, il 20 maggio 1644 da Mantova il conte Francesco Bonsi, ambasciatore del re di Francia presso la corte di Carlo I, informava Alessandro Gonzaga che un frate dell'ordine di San Francesco da Paola (forse il vicario del convento dei Minimi di Mantova) da lui incaricato sarebbe andato \u201ca ritirare alcuni quadri del Signor Principe di Correggio che egli stesso \u00e0 per le mani di vendere e che io stesso comprer\u00f2, se ci accorderemo\u201d. La spedizione delle opere al Bonsi trova conferma in una lettera del 24 maggio 1644 dove l'ambasciatore ringraziava il conte Alessandro II Gonzaga per aver agevolato nella sua missione il frate. Non \u00e8 dato a sapere il numero delle tele vendute da don Siro d'Austria al conte Francesco Bonsi ma certamente passarono in propriet\u00e0 dell'ambasciatore di Francia il \"Creatore sull'iride\" e l\u2019\"Erodiade\". Come si \u00e8 detto, durante il suo primo soggiorno mantovano, nel marzo del 1638, Nicolas R\u00e9gnier ebbe modo di vedere a Novellara i quadri del Correggio all'epoca di propriet\u00e0 del principe Siro. Da buon mercante d'arte quale egli era, si manteneva costantemente informato su tutte le opere d'arte potenzialmente commerciabili; il pittore fiammingo, dal giugno del 1626, risiedeva stabilmente a Venezia dove era a capo di un rinomato atelier, al cui interno si formarono i suoi quattro figli e dove trascorse migliori anni della sua brillante carriera di pittore, esperto d'arte e mercante di quadri. Il suo campo d'azione si estendeva ben oltre i confini della Repubblica Veneta, agendo come sensale (agente) di molte corti italiane ed europee, tra le quali quella di Carlo II Gonzaga Nevers e quella di Francia. Il famoso episodio della \"Cena in casa di Simone\" di Paolo Veronese, gi\u00e0 nella chiesa dei Servi di Venezia, ed oggi esposto nel Mus\u00e9e National du Ch\u00e2teau de Versailles, illustra in maniera significativa il ruolo chiave di R\u00e9gnier come intermediario. Fu probabilmente a margine di questa importante trattativa, nella quale ampio ruolo ebbe l'abate Pietro Bonsi, figlio del conte Francesco e della veneziana Cristina Riario, divenuto nel 1661 ambasciatore di Francia presso la Serenissima Repubblica, che R\u00e9gnier ebbe modo di tesserne un'altra per l'acquisto delle tele del Correggio transitate in possesso della famiglia fiorentina quindici anni prima.\nCome spesso accade per le compravendite private, scarsa o inesistente \u00e8 la documentazione in merito al passaggio di preziose opere d'arte, ma ci\u00f2 non vieta di avanzare ipotesi ricostruttive su base documentaria indiretta. Nel 1663 Giustiniano Martignoni dava alle stampe la sua riedizione della Venezia citt\u00e0 nobilissima e singolare di Francesco Sansovino, dando ampio spazio alla celebre collezione di quadri di Nicolas R\u00e9gnier, grande et eccellente pittore del R\u00e8 Cristianissimo, che pu\u00f2 vantare \u201cuna grande raccolta de quadri dei pi\u00f9 stimati pittori del secolo passato e del presente quali meriteranno di essere descritti per la loro rarit\u00e0 d'uno a d'uno\u2026\u201d La descrizione si apre con le ultime acquisizioni della collezione: \u201c\"\u2026\u00e8 prima di mano del Correggio un Salvatore, posto a sedere sull'Iride, ed una Erodiade che tiene in bacile la testa di san Giovanni Battista\"\u201d. Si tratta della prima testimonianza a stampa della tela centrale del \"Trittico della Misericordia\" e della dispersa \"Erodiade\", gi\u00e0 nelle collezioni dell'ultimo signore di Correggio. Purtroppo nulla ad oggi conosciamo della sorte occorsa ai due laterali del Trittico che con molta evidenza o non passarono in collezione R\u00e9gnier, oppure furono da questi immediatamente rivenduti.\nIl \"Creatore\" dei Musei Vaticani.\nUna delle problematiche interpretative a lungo dibattuta del Trittico della Misericordia del Correggio, \u00e8 stata l'identificazione del soggetto della tela centrale. Nel corso dei secoli numerosi furono le identificazioni proposte: il \"Signore Dio Padre\", \"Cristo\", l\u2019\"Ascensione del Signore\", il \"Salvatore sull'iride\", il \"Redentore\", l\u2019\"Umanit\u00e0 di Cristo\", il \"Creatore sull'iride\", \"Cristo-Dio\", \"Cristo in gloria\". \u00c8 evidente la diversit\u00e0 delle descrizioni e delle titolazioni dell'opera centrale, dovuta alle differenti interpretazioni iconografiche degli estensori dei vari documenti, segnando un destino che ha accompagnato l'opera fino ai giorni nostri, e fonte di grossolani equivoci attributivi ripresi anche dalla critica contemporanea. Anche Martignoni citando la tela conservata in collezione R\u00e9gnier dovette affrontare il nodo dell'identificazione del soggetto, identificandolo come il Salvatore, compito reso ancora pi\u00f9 difficile dalla perdita dell'unitariet\u00e0 del Trittico. La fama raggiunta dalla collezione R\u00e9gnier ed il desiderio del pittore-collezionista di stabilire definitivamente la sua famiglia a Venezia, furono le cause della sua dispersione. Dapprima il pittore tent\u00f2 la carta del mercato signorile, proponendo l'intera raccolta a diverse corti europee, per poi risolversi a chiedere alla Serenissima Repubblica di autorizzare una lotteria pubblica delle opere. La citt\u00e0, infatti, generalmente proibita tale pratica. Delle sei lotterie ufficialmente autorizzate ed effettivamente realizzate nel corso del XVII secolo a Venezia, quella del R\u00e9gnier che si tenne in 4 dicembre 1666, fu l'unica a riguardare soltanto dipinti.\nAl fine di evitare le frodi e per garantire l'autenticit\u00e0 dei quadri, tutte le opere furono singolarmente stimate, siglate e rinchiuse in un luogo sicuro. Infatti se si osserva la tela del \"Creatore sull'iride\" oggi esposta nella Pinacoteca Vaticana, \u00e8 ancora visibile sull'angolo sinistro della tela, quanto rimane del sigillo in cera lacca apposto dai Provveditori di Comun per certificare l'opera. Data l'importanza della lotteria, fu redatto un apposito opuscolo a stampa contiene oltre alle regole anche la descrizione dei singoli quadri. Al numero 33 si legge: \"\"Un Quadro di man del Correggio con sopra un Salvator Nudo posto a sedere sopra l'iride con un bellissimo panno bianco, con attorno una gloria d'Angeli, alto quarte 6 e mezza, largo 6 e meza in circa con Cornice d'Ebano\"; al numero 34 \u00e8 descritta l'Erodiade: \"Un Quadro compagno del sudetto di mano del Correggio, ove \u00e8 dipinta una Erodiade, quale tiene un bacile con dentro la testa di S. Gio: Battista, con appresso un manigoldo con Cornice d'Ebano, alto quarte 5 e mezza in circa, fatto in tavola largo 5 e meza\".\nCon 6.062 biglietti emessi, a 15 lire e 10 soldi il biglietto, la lotteria di quadri di R\u00e9gnier frutt\u00f2 la considerevole somma di 12.646 ducati che and\u00f2 interamente a beneficio dei figli del pittore, morto meno di un anno dopo il 20 novembre 1667 nella sua amata Venezia.\nBench\u00e9 non si conosca un elenco contenente i nomi degli aggiudicatari dei dipinti, ci\u00f2 non toglie che molte opere siano identificabili, in anni successivi, all'interno di altre importanti collezioni veneziane. In particolare il \"Creatore sull'iride\" del Correggio transit\u00f2 nelle mani del cavalier Antonio Barbaro, grande condottiero e governatore di Corf\u00f9. Amico del R\u00e9gnier dal quale si fece fare due ritratti, Barbaro era uomo di grandi interessi culturali e di gusti raffinati sostenuti da ampie possibilit\u00e0 economiche.\nOrmai prossimo alla morte e privo di discendenti, nell'ottobre del 1677, Antonio Barbaro decise di nominare suo erede universale il giovane Carlo Gritti, figlio del nobil huomo Tridan Gritti, consegnandogli assieme all'intero patrimonio la primogenitura cio\u00e8 la discendenza della stirpe non essendosi il Barbaro mai sposato. Il \"Creatore sull'iride tra angeli\", giunse cos\u00ec in possesso della famiglia Gritti di Santa Maria Zobenigo, congiuntamente agli altri beni gi\u00e0 appartenuti al Barbaro. La tela per oltre un secolo rimase nell'abitazione di famiglia in Santa Maria Zobenigo a Venezia, per poi esser alienata nella seconda met\u00e0 del XVIII secolo, per ripianare alcuni debiti contratti dai Gritti. Nel terzo quarto del Settecento la tela allegriana fu acquistata, assieme ad altri due quadri, dall'antiquario veneziano Giovan Maria Sasso (Venezia 1742-1808). Secondo quanto riferito da Giovanni Antonio Armano (Venezia 1751\u2013post 1823) a Luigi Pungileoni, il Sasso pag\u00f2 la tela \u201c\"quattordici miserabili zecchini\"\u201d, facendo leva sullo scarso interesse dato dai Gritti al dipinto e sullo stato precario di conservazione. Poco tempo dopo l'acquisizione da parte del Sasso, la tela pass\u00f2 al dottor Giovan Pietro Pellegrini di Venezia, cultore di pitture antiche. Da questi nel 1782 la comper\u00f2 Giovanni Antonio Armano che la tenne fino all'agosto del 1811.\nIl 27 dicembre 1782 Armano aveva richiesto per il \"Creatore sull'iride\" una perizia all'Accademia di Belle Arti di Parma, che per\u00f2 rifiut\u00f2 di vedervi la mano del Correggio. Non convinto dell'oggettivit\u00e0 del parere espresso, Armano decise di restaurare il quadro asportando il pesante strato di vernice scura che ne opprimeva i colori. Cos\u00ec ripulito port\u00f2 la tela a Roma dove altri esperti ed artisti, tra i quali Angelica Kauffmann, lo riconobbero come opera dell'Allegri. Anche il professore di incisione Francesco Rosaspina di Bologna fu tra gli assertori dell'autografia correggesca; il giudizio di Rosaspina in materia fu senza dubbio molto autorevole in quanto all'occhio dell'artista egli univa una conoscenza diretta dei dipinti del Correggio, di cui aveva intrapreso la traduzione grafica sin dal 1792, con il progetto di riprodurre tutte le opere parmensi del pittore.\nLa determinazione dell'Armano a studiare la tela lo port\u00f2 nel 1786 a far tappa a Correggio in Santa Maria della Misericordia, per confrontare il quadro con la copia seicentesca allestita nell'ancona dell'altare maggiore, al posto dell'originale del Correggio. Non gli fu per\u00f2 possibile effettuare il confronto, poich\u00e9 sia le copie sia l'ancona erano state alienate mediante pubblica asta nel novembre 1782, all'indomani della soppressione della confraternita di San Maria della Misericordia. Nel 1789 Giovanni Antonio Armano riusc\u00ec ad acquistare dai conti Fabrizi anche la tela dei \"Quattro santi\" del Correggio, gi\u00e0 ospitata nell'altare Fassi in Santa Maria della Misericordia di Correggio. Si riunivano cos\u00ec dopo due secoli due capolavori dell'Allegri da lui dipinti per la chiesa del suo quartiere natale.\nTra l'agosto e il settembre 1811, il \"Creatore sull'iride\" e i \"Quattro santi\" furono acquistati a condizioni di favore dal conte Ferdinando Marescalchi (Bologna 1754-1816) di Bologna, ministro di Napoleone e proprietario di una delle pi\u00f9 grandi raccolte di opere d'arte d'Europa. Il 24 agosto 1811 il conte Marescalchi ordinava da Parigi, al suo agente di casa Giuseppe Ungarelli, di concludere l'acquisto dei due quadri. La passione di Ferdinando Marescalchi per l'arte ed in particolare per le opere del Correggio fu alla base del suo costante desiderio di ricercare documentazione che attestasse l'autenticit\u00e0 delle due tele, tessendo contatti e lunghi epistolari con i maggiori studiosi dell'epoca ed in particolare con il padre Luigi Pungileoni, autore delle celebri Memorie Istoriche sul Correggio. Il 22 giugno 1816, il Marescalchi moriva in Bologna; all'epoca la tela del Redentore era esposta nel suo palazzo di Bologna dove nel 1818 fu ammirata dal poeta inglese Percy Bysshe Shelley che ne rimase particolarmente colpito, tanto da ricordarlo in una sua lettera. Il progressivo dissesto finanziario della famiglia spinse il figlio Carlo Marescalchi (Bologna 1782-1868), a cercare di alienare la quadreria paterna. Nel 1824 l'intera collezione fu proposta al collezionista russo Nikolai Guriev, ma le trattative non andarono in porto; successivamente al trasferimento da Bologna a Firenze, Carlo Marescalchi tent\u00f2 di vendere il \"Creatore sull'iride\" al granduca di Toscana, poi alla ditta veneziana Antonio Zen e co. (mercanti d'arte), ma anche queste trattative non ebbero seguito, al pari di quella aperta col principe di Metternich per l'ingresso del Redentore nella galleria imperiale di Vienna.\nL'intensa attivit\u00e0 del Marescalchi attir\u00f2 l'attenzione del cardinale camerlengo Pietro Francesco Galleffi, ministro delle finanze dello Stato Pontificio. Venuto a conoscenza dell'intenzione della famiglia di alienare la celebre galleria fuori dai confini dello stato pontificio, il cardinale Galleffi diede mandato alla Commissione Generale Consultiva di Belle Arti di redigere un parere sulle opere in essa contenute; il 28 maggio 1825 la commissione giungeva al parere che ad eccezione delle due tele del Correggio era possibile autorizzare la vendita delle altre opere fuori dai confini di stato. Il 19 luglio il camerlengo scriveva al cardinale legato di Bologna, Giuseppe Albani pregandolo di fare peritare da tre esperti l'intera collezione Marescalchi. La risposta del legato di Bologna tard\u00f2 per\u00f2 a giungere a Roma, tanto che il 21 marzo 1826 il cardinale Galleffi si decise ad inviare un pressante sollecito all'eminentissimo confratello felsineo. L'attesa risposta giunse da Bologna solo il 10 aprile 1826, con allegato il parere del pittore bolognese Filippo Pedrini, incaricato dal cardinale Albani di periziare la galleria. Dalla relazione emerse che il conte Carlo Marescalchi aveva segretamente fatto trasferire nella sua residenza parigina le due tele del Correggio, con l'intento di trattare in quella piazza, molto pi\u00f9 cosmopolita e ricca di quella bolognese, le due principali opere della sua raccolta, agevolato dai tentennamenti e dai ritardi del cardinale Legato di porre sotto controllo la galleria. La reazione del cardinale Galleffi fu durissima: applicando le leggi di tutela del patrimonio degli stati pontifici il camerlengo ordin\u00f2 al cardinale Albani di porre sotto sequestro l'intera galleria e di intimare al Marescalchi di fare rientrare i due quadri da Parigi.\nDa subito la vicenda assunse i caratteri dell'affare di Stato con la produzione di un fitto carteggio fra il camerlengato di Santa Romana Chiesa e la Nunziatura Apostolica di Parigi, amministrata dal cardinale Vincenzo Macchi. Le forti resistenze del Marescalchi ed in particolare della moglie, residente a Parigi e gelosa custode delle due tele, furono vinte da un accordo che prevedeva l'invio a Roma del \"Creatore sull'iride\" e la consecutiva autorizzazione da parte della nunziatura di Parigi alla vendita dei \"Quattro santi\". Il 10 febbraio 1827 giunse a Roma da Parigi la tela del \"Creatore\"; trasferita presso la sede del camerlengato a Montecitorio, su mandato del Galleffi fu eseguita una perizia che ne certificasse l'autenticit\u00e0. Furono quindi incaricata la classe pittorica dell'Accademia di San Luca che raccolse nei mesi successivi numerosi pareri stilati dai principali artisti residenti a Roma. Il 20 luglio 1827 l'Accademia giungeva ad esprimere parere unanime e convinto sull'autografia correggesca del dipinto, assegnandolo alla seconda maturit\u00e0 artistica del pittore, anche in rapporto alla \"Danae\", da poco tempo entrata nelle collezioni del principe Borghese e presa come paragone.\nFavorevoli all'autografia del Correggio si pronunciarono a seguito di perizia:\nDubbiosi sull'unica paternit\u00e0 della tela: \nContrari all'autografia del Correggio\nNonostante gli accorati appelli del conte Carlo Marescalchi al cardinale camerlengo Galleffi, affinch\u00e9 si giungesse in tempi rapidi ad un accordo per la cessione allo Stato Pontificio della tela, l'affaire si protrasse fino al febbraio del 1829 quando, grazie alla mediazione del marchese Giovanni Battista Morando, agente del conte Marescalchi, fu conclusa la vendita. Il prezzo pattuito fu di 8.000 scudi di Roma, versati al Marescalchi in tre trance (1829, 1830 e 1831). Il dipinto fu quindi ripulito dal restauratore Vincenzo Camuccini e collocato nel febbraio del 1832, dal cavalier Antonio d'Este, direttore della Pinacoteca Vaticana, nella galleria dove ancora oggi si trova.\nDescrizione e stile.\nIl Creatore sull'iride fra angeli.\nLa scheda della Pinacoteca Vaticana lo titola \"Il Redentore\", maniera del Correggio\", dandone le seguenti schematiche informazioni: \"gi\u00e0 propriet\u00e0 della famiglia Gritti; acquistato nel 1782 circa dall'antiquario veneto Giuseppe Armano; nella collezione Marescalchi di Bologna nel 1815; portato clandestinamente a Parigi, venne acquistato dal governo pontificio nel 1832\". Nella targa per il pubblico (2008) la Pinacoteca Vaticana precisa, \"prima met\u00e0 del secolo XVI\" e che nel 1816 \"nella Galleria Marescalchi\" il dipinto viene riconosciuto \"come originale\" e inciso dal correggese Giuseppe Asioli (1783-1849) che intitola la propria stampa \"\".\nIl soggetto fu chiamato il \"Signor Dio Padre\" dal pittore novellarese Jacopo Borbone, che perit\u00f2 le tre tavole del Correggio il 18 dicembre 1612. D'altra parte, in una sua lettera del 6 marzo 1613, il vescovo di Reggio Emilia, Claudio Rangone, replic\u00f2 di avere visto personalmente \"un Christo\" insieme con i due santi. Tali diverse interpretazioni hanno dato luogo a una sorta di querelle, ben riportata dalla Clerici Bagozzi, che ha un'eco sino ai nostri giorni, e che trova una risoluzione sul piano iconologico dallo studio di Rodolfo Papa. Nell'ancona della Misericordia la compresenza del Ges\u00f9 Bambino sulle ginocchia di Maria (segno effettivo dell'Incarnazione) con il Cristo adulto in alto, nella gloria celeste, ha aperto infatti i significati teologici con la lettura tradizionale delle figure correggesche come il \"Trittico dell'Umanit\u00e0 di Cristo\", laddove il corpo di Ges\u00f9 si lega ad evidenza con la corporeit\u00e0-umanit\u00e0 di Maria e dei santi martiri Giovanni e Bartolomeo. L'assenza dei segni delle ferite della crocifissione non osta al fatto che il corpo umano in cielo sia quello di Ges\u00f9-Dio; il Correggio infatti non pose i segni della Passione neppure sullo stupendo corpo del Cristo appena risorto nel \"Noli me tangere\" del Prado (cos\u00ec vicino cronologicamente), puntando - in suo modo assolutamente precipuo - sulla immacolata innocenza del Salvatore.\nLa promozione critica che la tela ha ottenuto recentemente all'interno della Pinacoteca Vaticana ha fatto transitare l'opera da \"copia\" a \"maniera del\", rispetto al grande nome del Correggio. Questa rivalutazione, bench\u00e9 non ancora approfondita, \u00e8 di giusto indirizzo e si ricollega alle ammirate riflessioni che gi\u00e0 alcuni studiosi hanno espresso (nel XIX secolo Marescalchi, Rosaspina, Asioli, Pungileoni; alla fine del XX secolo Lucco e Clerici Bagozzi). Si deve ricordare come il Trittico abbia avuto nei secoli ben scarsa attenzione in quanto troppo presto disperso e pressoch\u00e9 sconosciuto per la rarit\u00e0 delle copie. Rimane meritorio lo studio di Nora Clerici Bagozzi che apr\u00ec a suo tempo (1989) i diversi problemi. Peraltro il dipinto vaticano fu sempre considerato una copia, bench\u00e9 a volte \"carraccesca\" a causa dell'evidente e alta qualit\u00e0 pittorica.\nSul piano tecnico \u00e8 certo che la tela sia stata lavorata direttamente, senza alcun trasporto, come risulta dagli esami del Gabinetto scientifico dei Musei Vaticani e come \u00e8 comprovato dall'antichit\u00e0 e dalla finezza del tessuto.\nChe la composizione del \"Cristo in gloria\" sia del Correggio \u00e8 cosa indiscussa. La postura di Ges\u00f9, seduto con le braccia aperte, ricorda opere raffaellesche e soprattutto la piccola pala di Giulio Romano, detta \"La Deesis e i santi Paolo e Caterina \" (1520 circa) collocata nel monastero di San Paolo a Parma, ma l'Allegri volle intenzionalmente che le braccia e le mani dessero il segno della accoglienza e della misericordia. Il volto di Cristo \u00e8 veramente vicino alla \"Veronica\" ora al Paul Getty Museum e tale accostamento fa balzare all'evidenza il modo con il quale il Correggio dava modulazione ai contorni vivi delle figure autografe - per la forza della sua immediatezza creativa - con passaggi sciolti di pennello, producenti risalti cromatici o luminosi, a volte ripetuti. Questi passaggi si colgono in vibranza commovente lungo i contorni delle braccia e del costato del \"Cristo in gloria\", cos\u00ec come intorno alla coeva testa di Ges\u00f9 del Getty. Mai un copista avrebbe eseguito con siffatta geniale libert\u00e0.\nSulla base di tali considerazioni \u00e8 stata recentemente avanzata l'ipotesi che la tela vaticana sia l'originale del Correggio. I putti celestiali - i pi\u00f9 belli del Correggio, quant'altri mai vispi ed umani - riprendono i propri fratelli della cupola di San Giovanni a Parma, con il tipico contrapposto allegriano braccio-spalla-viso, con le pupille angolate, i tortili riccioli biondi, e forniscono ai prossimi futuri fratelli del Duomo una serie vivissima di pose, in parte e in controparte. In fondo questa gloria, vista dal di sotto, \u00e8 una piccola prova generale dell'Assunzione, alla quale trasmette nello sfondo quei volti di cherubi lievi, sfibrati di luce e ridenti, che gi\u00e0 radiosi affollano l'empireo della cupola di San Giovanni. La mano del Correggio pure si coglie nei profili incorporei delle efebiche teste che stanno ai lati del Redentore.\nRimangono da approfondire le verifiche gi\u00e0 favorevolmente aperte dai restauri del 1979, e le precisazioni sui ritocchi pittorici.\nI laterali.\nI due santi dipinti ai lati sono un san Giovanni Battista (sinistra) e un san Bartolomeo (destra). Del \"San Giovanni\" si conoscono gli esemplari di Windsor Castle (da rivedere scientificamente), la copia modesta del Museo civico di Modena e quella ammirevole della collezione Brunelli di Conegliano Veneto; inoltre nella letteratura vi sono segnali, non oggi verificabili, di poche altre repliche. Del \"San Bartolomeo\" si conosce l'esemplare della collezione Brunelli di San Donato Milanese e si hanno notizie vaghe di una o due altre repliche.\nQueste ultime due tavole in collezione privata furono acquistati dall'antiquaria veneziana Elisabetta Spanio, nel 1960 e da un'affermazione di quest'ultima furono peritati dal prof. Fiocco come originali del Correggio. Furono successivamente oggetto di attenzione da parte di Giovanni Copertini (lettera del 3 febbraio 1968) che li giudic\u00f2 \"copie eseguite dal pittore Borroni nel secolo XVII\". Da parte sua Roberto Longhi (lettera autografa del 9 gennaio 1968) li ritenne egualmente copie \"posteriori di decenni alla morte del maestro\", rilevando inoltre il \"San Bartolomeo\" come \"non identificabile\".\nSarebbe stato visivamente contraddittorio che i santi fossero stati immessi in un paesaggio pieno, giacch\u00e9 colloquiano con Maria e Ges\u00f9 che sono in forma statuaria, e in questo modo l'artista ha contemperato la difficolt\u00e0.\nSan Giovanni.\nLa figura del San Giovanni rispecchia senza dubbio la composizione del Correggio e rivela l'attenzione definitoria di un accurato copista. I lineamenti del viso e del corpo sono un poco pi\u00f9 stilizzati rispetto all'esemplare, di eguali dimensioni, ora conservato nella Royal Collection a Windsor Castle. In quest'ultimo, pubblicato soltanto in bianco-e-nero dall'Ekserdjian, il \"San Giovanni\" di Conegliano appare infatti pi\u00f9 sciolto e sorridente. Anche nella tela di Conegliano il sorriso era pi\u00f9 morbido prima che il restauro interpretasse la lettura in modo \"distinto\" e attenuasse persino l'evidenza della ciotola battesimale nella mano destra del santo.\nDal punto di vista iconografico il San Giovanni \u00e8 giovane, vestito di pelli, guarda con intensit\u00e0 verso lo spettatore e pare avanzare verso destra portando la piccola scodella: il gesto contiene anche una indicazione verso il Ges\u00f9 Bambino che sta ritto sulle ginocchia della Madonna. L'indice proteso \u00e8 infatti una caratteristica invitatoria di questo santo, cugino e precursore di Ges\u00f9, che il Correggio us\u00f2 sin dal \"Matrimonio mistico\" di Detroit, e dalla pala della \"Madonna di San Francesco\". \u00c8 invece singolare il gesto dell'indice della mano sinistra, che si appunta con evidenza sull'allacciatura delle pelli che coprono il suo corpo. L'oculo si apre verso il paesaggio e verso la luce, col senso che abbiamo sopra indicato.\nSan Bartolomeo.\nLa devozione dei Confratelli della Misericordia verso San Bartolomeo \u00e8 stata perfettamente giustificata in senso storico dal saggio di Gianluca Nicolini sulla Confraternita di Santa Maria. Non soltanto il santo ebbe questo rilievo in quanto titolare del pi\u00f9 antico ospedale di soccorso della contea di Correggio, ma quale discepolo riconosciuto da Ges\u00f9 come \"uomo senza inganno\" (Giov. I, 45), e come apostolo martirizzato, secondo la tradizione, attraverso lo spellamento e la crocifissione in Armenia. Egli infatti si presenta a Ges\u00f9 e Maria portando sull'avanbraccio sinistro la propria pelle.\nLa tela di San Donato Milanese appare in molte parti di alta fattura, ma reca in s\u00e9 un'incongruenza che il Correggio certamente non redasse nell'originale e che la Clerici Bagozzi ben not\u00f2. Avviene qui infatti una sorta di sovrimpressione tra la figura di San Bartolomeo che porta la pelle e quella di probabile di san Girolamo che regge il libro fra le braccia (la traduzione della Bibbia in Vulgata) e che tiene vicino ai piedi il teschio della meditazione, accompagnato da quel cappello cardinalizio che derivava da una credenza diffusa ma non sostenibile. La interpolazione \u00e8 cos\u00ec palese da far pensare alla Clerici Bagozzi ad un intervento modificativo richiesto da uno dei due cardinali correggesi di nome Girolamo (o il da Correggio, o il Bernieri).\nLa figura del santo comunque si avvicina notevolmente - nella tipologia e nella qualit\u00e0 pittorica - a quelle degli Apostoli della base della cupola con l'Assunzione del Duomo di Parma, e a quella, in controparte, del san Girolamo de \"Il Giorno\".\nAnche qui la finestrella rotonda, bench\u00e9 ridotta di nitore, echeggia davvero gli oculi voluti dal Correggio sul parapetto di base dell'Assunzione parmense."}
{"id": "3562354", "revid": "767487", "url": "https://it.wikipedia.org/wiki?curid=3562354", "title": "Lone Star (film 1916)", "text": "Lone Star \u00e8 un film muto del 1916 diretto da Edward Sloman.\nTrama.\nDisgustato dai metodi arcaici della medicina indiana, Lone Star parte per l'Est dove vuole studiare per diventare medico. L\u00ec, si innamora di Helen Mattes, una giovane dell'alta societ\u00e0 che ha lasciato il suo mondo per dedicarsi alla cura dei malati, diventando infermiera. Il padre di Helen, per\u00f2, non \u00e8 felice del matrimonio tra i due giovani. Quando Helen resta gravemente ferita nella caduta di uno degli ascensori di scarsa qualit\u00e0 costruiti dal padre, Lone Star affronta una difficile operazione riuscendo a salvarla e dimostrando a Mattes come lui sbagli nel considerarlo inferiore. Lone Star, per\u00f2, si rende conto che se la medicina dell'uomo bianco pu\u00f2 essere usata nel mondo degli indiani, una donna bianca invece sarebbe sempre fuori posto: cos\u00ec, alla fine, torna tra la sua gente senza di lei.\nProduzione.\nIl film fu prodotto dall'American Film Company, una compagnia attiva dal 1913 al 1923 che produsse in dieci anni 160 film.\nVenne girato in interni ai Flying A Studios di Santa Barbara, in California.\nDistribuzione.\nDistribuito dalla Mutual, il film usc\u00ec nelle sale cinematografiche USA il 23 novembre 1916."}
{"id": "3562358", "revid": "287204", "url": "https://it.wikipedia.org/wiki?curid=3562358", "title": "Le luci nelle case degli altri", "text": "Le luci nelle case degli altri \u00e8 un romanzo scritto da Chiara Gamberale. Il libro \u00e8 stato pubblicato nell'ottobre 2010 per la casa editrice italiana Arnoldo Mondadori Editore.\nTrama.\nDicembre 1999. Una mattina la signorina Tina Polidoro, solitaria ed abitudinaria sessantanovenne, riceve una telefonata dalla polizia, che la informa della morte improvvisa della giovane Maria, amministratrice condominiale del palazzo romano in cui Tina risiede.\nIn men che non si dica gli abitanti di via Grotta Perfetta 315 convocano una riunione straordinaria per decidere la linea operativa dei funerali di Maria, orfana e senza nessuno a cui affidare la figlia di sei anni, Mandorla. Ognuno dei cond\u00f2mini ha avuto uno stretto legame con Maria, una ragazza avventuriera e desiderosa di vivere e alla fine si decide per un rito civile.\nDurante la cerimonia, tuttavia, la piccola Mandorla consegna alla signorina Polidoro una lettera scritta da sua madre il giorno della sua nascita, il 25 ottobre 1993. Qui la giovane donna, oltre ad augurare il meglio alla sua bambina, rivela che suo padre \u00e8 proprio uno degli abitanti di via Grotta Perfetta 315.\nDurante la riunione condominiale successiva, Tina legge la lettera di Maria agli inquilini, che quindi devono trovare una soluzione per l'affidamento di Mandorla. Inizialmente si decide di richiedere il test di paternit\u00e0, ma l'idea viene scartata per via delle conseguenze dell'esame, che potrebbe distruggere una delle famiglie. I cond\u00f2mini quindi decidono di far richiedere ufficialmente la tutela legale a Tina, per poi crescere la bambina tutti insieme, facendola vivere a rotazione in ognuno dei cinque appartamenti dello stabile.\nLa piccola Mandorla quindi comincia ad affezionarsi alle sue cinque famiglie: la signorina Polidoro, la cui solitudine la spinge ad immaginare incontri notturni con amici inesistenti; i giovani genitori Caterina e Samuele Gr\u00f2, il cui rapporto viene messo in crisi dalla relazione extraconiugale di lui; la coppia omosessuale di Michelangelo e Paolo, vittima di problemi per via del legame fra Michelangelo e la defunta Maria; i conviventi Lidia Frezzani e Lorenzo Ferri, per cui i litigi sono all'ordine del giorno e che servono solo a rafforzare il rapporto; e infine i Barilla, prototipo della famiglia classica, serena e stabile.\nIl carattere di Mandorla e la sua storia personale, tuttavia, le impediscono di socializzare con i compagni di scuola, portandola ad isolarsi nonostante l'appoggio del coetaneo Matteo Barilla. Perdipi\u00f9 Mandorla vive ossessionata dalla paura di imbattersi in Porcomondo, un tossicodipendente che anni prima aveva terrorizzato il quartiere.\nArrivata al liceo, Mandorla dovr\u00e0 fronteggiare la gelosia per la relazione fra la sua compagna di banco Eva Brandi e Matteo, di cui si \u00e8 innamorata all'improvviso. Inoltre verr\u00e0 sedotta da Palomo Carnevale, inviso ai coetanei e perci\u00f2 simile a lei.\nLa storia della vita di Mandorla e la sua ricerca del padre vengono inframezzati dai pensieri della Mandorla diciottenne, incastrata e arrestata per complicit\u00e0 in un reato non meglio chiarito, che verr\u00e0 svelato solo alla fine."}
{"id": "3562363", "revid": "94902", "url": "https://it.wikipedia.org/wiki?curid=3562363", "title": "Asterix e la Obelix SPA", "text": ""}
{"id": "3562364", "revid": "94902", "url": "https://it.wikipedia.org/wiki?curid=3562364", "title": "Asterix e la Obelix spa", "text": ""}
{"id": "3562366", "revid": "767487", "url": "https://it.wikipedia.org/wiki?curid=3562366", "title": "The Franchise (film)", "text": "The Franchise \u00e8 un film muto del 1916 diretto da Edward Sloman.\nProduzione.\nIl film fu prodotto dall'American Film Manufacturing Company.\nDistribuzione.\nDistribuito dalla Mutual Film, il film - un cortometraggio in due bobine - usc\u00ec nelle sale cinematografiche USA il 16 ottobre 1916."}
{"id": "3562367", "revid": "121013031", "url": "https://it.wikipedia.org/wiki?curid=3562367", "title": "Squadra portoghese di Fed Cup", "text": "La squadra portoghese di Fed Cup (Equipa Portuguesa da Ta\u00e7a Fed) rappresenta il Portogallo nella Fed Cup, ed \u00e8 posta sotto l'egida della \"Federa\u00e7\u00e3o Portuguesa de Tenis\".\nEssa partecipa alla competizione dal 1968, e ad oggi il suo miglior risultato \u00e8 il secondo posto ottenuto nel gruppo I della zona Euro-Africana nel 1998."}
{"id": "3562369", "revid": "767487", "url": "https://it.wikipedia.org/wiki?curid=3562369", "title": "Cryptome", "text": "Cryptome \u00e8 un sito web ideato negli Stati Uniti nel giugno del 1996 da studiosi indipendenti e dagli architetti John Young e Deborah Natsios. Raccoglie documenti censurati da parte dei governi di tutto il mondo, in particolare materiale sulla libert\u00e0 di espressione, privacy, crittografia, tecnologie dual-use, sicurezza nazionale, d'intelligence e segreti governativi, di documenti classificati segreti e non solo.\nCryptome ospita documenti scomodi e il suo database \u00e8 composto da oltre 65.000 file, comprese le fotografie non pubblicate dei soldati statunitensi uccisi in Iraq, le liste di persone ritenute agenti del servizio segreto MI6, le mappe dettagliate delle strutture di governo (basate sulle cartografie disponibili e le fotografie aeree) e 4.000 foto della guerra in Iraq di uccisi e mutilati.\nAltri siti sono strettamente legati a Cryptome. Cartome, amministrato da Deborah Natsios \u00e8 un archivio di documenti di siti spaziali e geografici censurati dai governi. L'archivio \"bulbo oculare\" fornisce una documentazione fotografica dei siti sensibili, che sono abitualmente nascosti alla vista del pubblico. Un altro sito \u00e8 Cryptome CN specializzato nella pubblicazione di documenti ed informazioni vietati nella Repubblica popolare cinese.\nStoria.\nIl 20 aprile 2007 il sito ha ricevuto una notifica di sfratto dal suo server di hosting della societ\u00e0 Verio per violazioni, non specificate, di politica e pubblicazioni non lecite. Il periodo di preavviso di due settimane (data oscuramento 4 maggio 2007) ha permesso di trasferire il sito in un altro hosting.\nNel febbraio 2010, Cryptome \u00e8 stato oscurato in seguito alla denuncia di Network Solutions per presunte violazioni DMCA (Digital Millennium Copyright Act) dopo aver pubblicato un \"manuale di spionaggio legale della Microsoft\" su come decodificare e interpretare i dati sensibili delle loro banche. Microsoft ha ritirato la denuncia tre giorni dopo e il sito \u00e8 stato ripristinato.\nNel marzo 2010, PayPal ha sospeso il suo servizio di donazioni a favore di Cryptome e ha congelato i fondi del conto.\nIndagini governative.\nJohn Young sostiene che Cryptome ha attirato l'attenzione delle agenzie governative e riferisce di essere stato interrogato da due agenti dell'FBI in un ufficio dell'anti-terrorismo, racconta di una discussione informale con gli agenti. Ha inoltre descritto come in un'altra occasione due agenti dell'FBI abbiano parlato con lui al telefono e che durante questa conversazione un agente l'avrebbe avvertito dei possibili \"guai seri\" se avesse pubblicato una conversazione che contenesse i nomi degli agenti.\nCritica.\nNel marzo 2005 Reader's Digest ha pubblicato un articolo, sulla base di un'intervista con John Young, dove definisce Cryptome avente una funzione del tutto oltraggiosa. Affermando che Cryptome fosse un \"invito ai terroristi\" e che mettesse \"a rischio vite umane\".. John Young ha accolto favorevolmente la critica proveniente da un ideologo asservito alla politica poich\u00e9 ha aperto il dibattito pubblico sulla necessit\u00e0 di ampliare la libert\u00e0 di informazione al di l\u00e0 di ristretti \"rispettabili\" media.Nel giugno del 2011 a proposito di Wikileaks John Young ha dichiarato:"}
{"id": "3562370", "revid": "74801", "url": "https://it.wikipedia.org/wiki?curid=3562370", "title": "Meccanica matriciale", "text": ""}
{"id": "3562373", "revid": "121012983", "url": "https://it.wikipedia.org/wiki?curid=3562373", "title": "Squadra georgiana di Fed Cup", "text": "La squadra georgiana di Fed Cup (\u10e1\u10d0\u10e5\u10d0\u10e0\u10d7\u10d5\u10d4\u10da\u10dd\u10e1 \u10e4\u10d4\u10d3\u10d4\u10e0\u10d0\u10ea\u10d8\u10d8\u10e1 \u10d7\u10d0\u10e1\u10d8\u10e1 \u10dc\u10d0\u10d9\u10e0\u10d4\u10d1\u10d8) rappresenta la Georgia nella Fed Cup, ed \u00e8 posta sotto l'egida della \"Federazione Georgiana di Tennis\".\nEssa partecipa alla competizione dal 1994 a seguito dell'indipendenza del paese dall'Unione Sovietica. Non ha mai superato la fase zonale."}
{"id": "3562377", "revid": "729019", "url": "https://it.wikipedia.org/wiki?curid=3562377", "title": "Strada statale 715 Siena-Bettolle", "text": "La strada statale 715 Siena-Bettolle (SS 715), gi\u00e0 \"nuova strada ANAS 3 Siena-Bettolle (NSA 3)\", \u00e8 una strada statale italiana che collega la citt\u00e0 di Siena con l'A1. In conseguenza dei lavori di riqualificazione, costituisce col raccordo Bettolle-Perugia un\u2019unica superstrada che collega Siena a Perugia.\nPercorso.\nLa strada ha origine a Siena dalla ex strada statale 2 Via Cassia ma i primi 1,450\u00a0km risultano declassati e consegnati al comune di Siena stesso. Fino all'innesto con la strada statale 223 di Paganico, l'arteria presenta una sede stradale a carreggiata unica con una corsia per senso di marcia; dopo tale innesto inizia invece il tratto a doppia carreggiata che contraddistingue la strada per la quasi totalit\u00e0 del suo percorso.\nL'itinerario prosegue perci\u00f2 verso est, fino allo svincolo di Colonna del Grillo, da cui si diparte il tratto non declassato della strada statale 73 Senese Aretina in direzione di Arezzo; la strada a questo punto devia verso sud-est costeggiando Rapolano Terme e Sinalunga, descrivendo una grande \"S\". L'arteria termina, senza soluzione di continuit\u00e0, sul raccordo autostradale 6 Bettolle-Perugia, all'altezza del casello di Valdichiana dell'A1 Milano-Napoli.\nLe classificazioni storiche.\nL'odierna classificazione di questa strada \u00e8 solo l'ultima di una serie che si sono alternate nel tempo, frutto anche dell'inserimento di parte della tratta nell'itinerario della strada europea E78: nel 1965 fu istituito il raccordo Siena-Bettolle che soppiantava il vecchio tracciato della strada statale 73 Senese Aretina tra Siena e Colonna del Grillo e della strada statale 326 di Rapolano tra Colonna del Grillo e Sinalunga, proseguendo oltre fino all'A1. Nell'ottica di attuazione del decreto legislativo n. 112 del 1998, venne individuata la rete stradale di interesse nazionale e di interesse regionale, e la tratta in questione risultava classificata per intero come strada statale 326 di Rapolano.\nNell'ottica di consentire un rapido collegamento tra l'A1 e il capoluogo senese, si \u00e8 provveduto all'ammodernamento del raccordo, col risultato di sovrapporsi ai vecchi tracciati della SS 73 e della SS 326, di cui sono rimasti solo alcuni tronconi, oramai destinati al traffico locale. Tali tratti sono stati inizialmente compresi negli itinerari delle stesse SS 73 e SS 326 (come riscontrabile dalla documentazione ANAS), salvo poi costituire la nuova strada ANAS 3 Raccordo Siena-Bettolle, fino alla definita classificazione quale SS 715.\nTale classificazione, risalente al 2010, prevede il seguente itinerario: \"Innesto con la S.S. n. 223 presso Siena Sud - Colonna del Grillo - Innesto con l'R.A. 06 presso Bettolle\"."}
{"id": "3562385", "revid": "729019", "url": "https://it.wikipedia.org/wiki?curid=3562385", "title": "Squadra bosniaca di Fed Cup", "text": "La squadra bosniaca di Fed Cup rappresenta la Bosnia ed Erzegovina nella Fed Cup, ed \u00e8 posta sotto l'egida della \"Associazione Tennis della Bosnia ed Erzegovina\".\nEssa partecipa alla competizione dal 1997 a seguito della divisione della Jugoslavia nel 1992. Non ha mai superato la fase zonale.\nLe bosniache hanno ottenuto la promozione nel gruppo I della zona Euro-Africana nell'edizione del 2011."}
{"id": "3562387", "revid": "34862", "url": "https://it.wikipedia.org/wiki?curid=3562387", "title": "Nazionale di Fed Cup del Portogallo", "text": ""}
{"id": "3562388", "revid": "34862", "url": "https://it.wikipedia.org/wiki?curid=3562388", "title": "Nazionale di Fed Cup della Georgia", "text": ""}
{"id": "3562390", "revid": "34862", "url": "https://it.wikipedia.org/wiki?curid=3562390", "title": "Nazionale di Fed Cup della Bosnia-Erzegovina", "text": ""}
{"id": "3562394", "revid": "256896", "url": "https://it.wikipedia.org/wiki?curid=3562394", "title": "Congresso delle Nazioni Unite sul Commercio e lo Sviluppo", "text": ""}
{"id": "3562396", "revid": "729019", "url": "https://it.wikipedia.org/wiki?curid=3562396", "title": "Waigeo", "text": "Waigeo (chiamata anche Amberi o Waigiu) \u00e8 un'isola della provincia dell'Irian Jaya, Nuova Guinea, Indonesia.\nGeografia.\nL'isola di Waigeo \u00e8 la pi\u00f9 grande delle quattro principali isole dell'arcipelago Raja Ampat e si trova tra l'isola di Halmahera nelle Molucche e le coste della Nuova Guinea da cui dista circa 65 km. Le altre 3 isole sono: Salawati, Batanta e Misool.\nCon una superficie di 3.153,7 km\u00b2 Waigeo si colloca al 160\u00ba posto tra le isole pi\u00f9 grandi del mondo;il punto pi\u00f9 elevato arriva a 993 metri. Le sue dimensioni sono di circa 110 km (est-ovest) per 50 (nord-sud).\nLa citt\u00e0 di Waisai situata a ovest dell'isola \u00e8 la capitale del distretto delle Raja Ampat.\nDal 1997 l'isola \u00e8 usata come sito di ostricoltura dalla compagnia australiana Atla Pacific.\nNote.\n Lista di isole dell'ONU aggiornata al 2006."}
{"id": "3562398", "revid": "6923", "url": "https://it.wikipedia.org/wiki?curid=3562398", "title": "Il figlio di Asterix", "text": "Il figlio di Asterix (\"Le Fils d'Ast\u00e9rix\") \u00e8 la ventisettesima storia a fumetti della serie \"Asterix\", creata dal duo francese Ren\u00e9 Goscinny (sceneggiatura) e Albert Uderzo (disegni), e la terza scritta e disegnata dal solo Uderzo, dopo la morte del collega avvenuta nel 1977. La sua prima pubblicazione in lingua originale risale al 1983.\nTrama.\nUn tranquillo mattino nel ben noto villaggio armoricano viene sconvolto quando Asterix trova un neonato abbandonato in fasce davanti alla porta della sua casa. Il consiglio del villaggio (composto da Abraracourcix, Panoramix e Assurancetourix), dopo aver dibattuto la questione, decide di affidarne le cure al guerriero, in attesa di accertarne l'identit\u00e0. Asterix si ritrova cos\u00ec, insieme al fido Obelix, a dover accudire al bambino, impresa in cui i due hanno ben poca esperienza e che viene complicata dal fatto che il piccolo riesce a bere della pozione magica, ottenendo cos\u00ec una forza prodigiosa e diventando un pericolo pubblico per chiunque gli stia intorno.\nNel frattempo, a Condate (l'attuale Rennes), il figlio adottivo di Giulio Cesare, Bruto, venuto a sapere della presenza del bambino nel villaggio, incarica il prefetto romano di Gallia Iulius Spinadicactus di impossessarsene per conto suo, senza farlo sapere a Cesare. I due partono cos\u00ec per l'Armorica insieme a un manipolo di soldati e, installatisi in un accampamento nei pressi del villaggio, tentano a pi\u00f9 riprese di rapire il piccolo, prima inviando uno sprovveduto legionario mascherato da venditore ambulante e poi lo stesso Spinadicactus travestito da balia. I loro sforzi tuttavia non portano risultati, sia per la vigilanza di Asterix e Obelix che per la forza prodigiosa del piccolo, che da sola basta a sventarne tutti i tentativi.\nBruto per\u00f2 rifiuta di arrendersi e organizza un assalto notturno in grande stile al villaggio, con ingenti forze militari e l'utilizzo di baliste caricate con proiettili incendiari. Mentre i Galli si riorganizzano per fronteggiare l'improvvisa minaccia, in un villaggio che sta andando a fuoco, Asterix affida il bambino a Beniamina, che cerca riparo dalle fiamme sulla spiaggia con le altre donne. Qui, per\u00f2, le signore si imbattono proprio in Bruto, che ha facilmente ragione di loro e riesce a impossessarsi del piccolo, su cui sfortunatamente la pozione magica non fa pi\u00f9 effetto, fuggendo poi su una galera di Pirati.\nAsterix e Obelix, sconfitti con i loro compagni i Romani e spento l'incendio al villaggio, si lanciano all'inseguimento a nuoto e, raggiunta in fretta l'imbarcazione grazie alla forza di Obelix, affrontano Bruto a suon di sganassoni, salvando cos\u00ec il bambino e riportandolo a terra. Qui, i tre insieme a un malmesso Bruto incontrano Giulio Cesare in persona, giunto in Gallia a chiedere ragione al figliastro di ci\u00f2 che stava avvenendo. Tutti loro vengono per\u00f2 sorpresi dall'arrivo (con l'usuale pompa magna) di Cleopatra, la quale svela finalmente la verit\u00e0: il bambino non \u00e8 altri che il figlio suo e di Cesare, Cesarione (il futuro Tolomeo XV), da lei abbandonato al villaggio per sottrarlo ai loschi propositi di Bruto, che voleva eliminarlo per restare unico erede del condottiero.\nCesare allora, dopo aver ordinato al figliastro di servire con le legioni nella Germania superiore per punizione, dimostra la propria gratitudine ai Galli offrendosi di ricostruire con i suoi legionari il villaggio andato distrutto. Questi possono cos\u00ec festeggiare la felice conclusione della vicenda con il solito banchetto, che si svolge non sotto le stelle ma alla luce del sole sulla sontuosa galea di Cleopatra, in compagnia della regina egizia, di Cesare e del piccolo Cesarione che dorme beato.\nRiferimenti storici e citazioni.\nIn questa avventura casalinga, Asterix deve vedersela sia con il compito di prendersi cura di un neonato, per il quale ha ben poca esperienza, sia con i pettegolezzi dei compagni di villaggio, in primis della moglie del capo, Beniamina, convinta che il bambino sia davvero suo figlio, nato da una relazione extraconiugale. La trama ricorda il film \"Tre uomini e una culla\" di Coline Serreau, sebbene il fumetto sia precedente di ben due anni.\nNella tav. 41 \u00e8 presente una citazione poetica quando il capo dei Pirati, Barbarossa, puntando la nave verso \"Brivates Portus\" (Brest) dice \"ne approfitter\u00f2 per fare una visitina a Barbara\"; il riferimento \u00e8 alla poesia \"Barbara\" di Jacques Pr\u00e9vert. Nella tavola successiva, il marinaio Baba ne canta alcune strofe, mentre gli sfortunati pirati si dirigono a nuoto verso Brest dopo aver abbandonato la nave. In continuit\u00e0 con altri albi di Asterix, l'arrivo nel finale di Cleopatra \u00e8 contraddistinto da un grande sfarzo, con una colossale portantina a forma di sfinge, come nell'albo \"Asterix e Cleopatra\". La regina d'Egitto \u00e8 inoltre disegnata con tratti pi\u00f9 adulti rispetto alla prima avventura ove appariva. Inoltre, questo \u00e8 l'unico albo in cui il tradizionale \"banchetto finale\" che conclude la vicenda non si svolge nel villaggio, ma sulla galea di Cleopatra e alla presenza dello stesso Cesare. Lo stesso Uderzo defin\u00ec scherzosamente la cosa come un \"sacrilegio\", ma giustific\u00f2 la sua scelta con il fatto che la situazione era perfettamente plausibile data la trama.\nStoria editoriale.\nIn Francia la storia fu pubblicata direttamente in albo cartonato nel 1983, dalla casa editrice \"Les \u00c9ditions Albert Ren\u00e9\" (di propriet\u00e0 della Hachette Livre).\nEdizioni estere.\nItalia.\nIn Italia l'albo \u00e8 edito, come gli altri della serie, da Mondadori; la prima edizione italiana risale all'ottobre 1983 per la traduzione di Alba Avesini. Nel 1999 la storia \u00e8 stata inoltre inclusa nel volume tascabile \"Asterix - Le storie pi\u00f9 belle\", edito sempre da Mondadori nella collana \"Super Miti\". La storia \u00e8 stata pubblicata a puntate anche all'interno della rivista \"Il Giornalino\" (Edizioni San Paolo), nella quale fece la sua prima apparizione nel 1984. Tale edizione \u00e8 basata su quella Mondadori e presenta la stessa traduzione. Inoltre, nel 2003 la storia \u00e8 stata inserita all'interno del volume \"Asterix\", il 19\u00b0 de \"I classici del fumetto di Repubblica\", serie edita in allegato con il quotidiano \"La Repubblica\". Anche questa edizione seguiva quella Mondadori, con stesso titolo e traduzione della storia.\nIn altre lingue.\nIl titolo originale dell'albo, \"Le fils d'Ast\u00e9rix\", \u00e8 stato tradotto come segue in alcune delle principali lingue in cui il fumetto \u00e8 edito; vengono inoltre indicate la casa editrice e l'anno di prima pubblicazione:"}
{"id": "3562399", "revid": "122965771", "url": "https://it.wikipedia.org/wiki?curid=3562399", "title": "Sophitia Alexandra", "text": " \u00e8 un personaggio della serie \"Soulcalibur\" della Namco. Fa la sua prima apparizione in \"Soul Blade\". Ci\u00f2 che contraddistingue la sua anima \u00e8 la verit\u00e0.\nStoria.\nLa vita di Sophitia come guerriera inizia quando incontra il dio dell'Olimpo Efesto, il quale le narra dell'esistenza della Soul Edge: la lama ha un tale potere maligno da poter mandare in rovina il nome del dio, poich\u00e9 non \u00e8 stata creata da lui, e perci\u00f2 lei deve trovarla, affinch\u00e9 non arrechi pi\u00f9 dolore nel mondo. Efesto le ordin\u00f2 di raggiungere il santuario di Euridice e di ricevere l'arma sacra, la \"Spada Omega\", cos\u00ec da poter distruggere la Soul Edge. Sophitia alla fine trova la Soul Edge in un porto di Valencia in Spagna; insieme al suo possessore, il pirata Cervantes de Leon, distruggendo una delle sue lame gemelle. Tuttavia il flusso di malignit\u00e0 fuoriuscito dall'arma, mette al tappeto Sophitia che stava per ricevere il colpo di grazia quando viene poi salvata da Taki, la quale uccide il pirata. Taki riporta Sophitia ad Atene, dalla sorella Cassandra Alexandra, e mentre si riprende dalle ferite causate dai frammenti della spada, ritorna nella panetteria del padre.\nUn giorno mentre era fuori a fare compere con Cassandra, Sophitia ebbe una visione di Nightmare e della vera Soul Edge; cos\u00ec svenne e fu salvata da uno spadaio chiamato Rothion, i due si innamorano e si fidanzano. In seguito, lei riceve un secondo oracolo da Efesto di distruggere ci\u00f2 che resta della Soul Edge. Il dio fornisce il metallo sacro a Rothion, che le forgia una nuova Spada Omega e un nuovo scudo; lei inizi\u00f2 dunque un nuovo viaggio per distruggere la spada maledetta. Sophitia distrusse nuovamente la Soul Edge e ritorna a casa, dove si sposa con Rothion e d\u00e0 alla luce i figli Patroklos e Pyrrha. \nQuattro anni pi\u00f9 tardi, Rothion ricevette una scheggia di Soul Edge da un cliente misterioso, e lui e i suoi figli iniziarono a litigare a causa della scheggia. L'aura negativa emanata dal frammento riapr\u00ec le vecchie ferite di Sophitia, che erano state infettate dall'energia malvagia sette anni fa. Cassandra, disperata, salva la sorella impossessandosi della scheggia e scappando via; qualche settimana pi\u00f9 tardi Sophitia decide che per la sicurezza dei figli e della sorella, deve intraprendere un terzo viaggio. \nPoich\u00e9 Cassandra ha rubato le sue armi, Rothion gliene forgia delle nuove in grado di distruggere la maledizione della Soul Edge una volta e per tutte. Messasi in cammino, si trova ad affrontare Tira nel castello di Ostrheinsburg, e l\u00ec l'assassina le dice che la spada non si trova l\u00ec, ma che lei ha rapito i suoi figli affinch\u00e9 siano sacrificati alla Soul Edge. Per questo fu inverosimilmente obbligata a difendere la spada dai nemici che volevano impossessarsene come Astaroth.\nIn \"Soulcalibur V\" si scopre che \u00e8 morta ed \u00e8 stata sostituita dai suoi figli. Il boss finale Elysium ne assume le fattezze.\nStoria e concezione del personaggio.\nPoich\u00e9 \u00e8 stata introdotta in \"Soul Blade\", l'armamento di Sophitia, una combinazione di spada e scudo destinata ad essere l'unica tra le varie armi, fu scelta prima di definire gli altri elementi del personaggio. Dopo che il suo aspetto e i suoi movimenti furono arricchiti da un concept artist, il personaggio fu rilasciato come modello 3D dai disegnatori che lavoravano solo su lei, poi fu animata da Tomoe Yamashita tramite motion capture. Tomoe, che ha creato le mosse di tanti altri personaggi, ha ammesso di provare una particolare tenerezza mentre si occupava di Sophitia. Durante la creazione, i disegnatori hanno focalizzato il mantenimento dell'aspetto innocente del viso, per darle un senso di freschezza e giovinezza. La libert\u00e0 dei movimenti tra la spada e lo scudo sono stati enfatizzati, con l'intenzione di permettere alla lama di ruotare attorno allo scudo per attacchi ciclonici.\nArmi.\nSpada e scudo forgiati da Rothion, marito di Sophitia, utilizzando del minerale sacro donato da Efesto,l'antico dio greco delle fucine. Con queste armi Sophitia parte per compiere la sua missione.\nCome Indica il suo stesso nome, questo strumento \u00e8 stato progettato per distruggere le armi avversarie. Solitamente serve a fare a pezzi le spade avversarie grazie alla sua conformazione, ma si pu\u00f2 usare anche come una normale daga.\nUna spada e uno scudo sacri, consegnati ad un cavaliere spartano che, proprio come Sophitia, ricevette un messaggio da Efesto. In seguito l'uomo and\u00f2 incontro a un orribile destino, ma spada e scudo mantennero la loro sacralit\u00e0. Dato che anche su di esse grava una maledizione, il loro potere \u00e8 instabile."}
{"id": "3562405", "revid": "1043175", "url": "https://it.wikipedia.org/wiki?curid=3562405", "title": "Y\u016bki \u014ctsu", "text": "Carriera.\n\u014ctsu passa al Borussia M\u00f6nchengladbach dal Kashiwa Reysol il 21 luglio 2011 dopo un provino, firmando un triennale.\nL'allenatore Favre, tuttavia, lo fa giocare principalmente con la squadra giovanile, dandogli poco spazio in prima squadra.\nNel luglio 2012 \u00e8 incluso nella lista Under 23 del Giappone, prendendo cos\u00ec parte alle Olimpiadi. Durante la competizione diventa il miglior marcatore della squadra con 3 reti. Segna il primo goal nel match di apertura contro la Spagna, goal che si rivela decisivo per la vittoria, in quanto il match si conclude 1-0. Segna nuovamente ai quarti di finale contro l'Egitto, e in semifinale contro il Messico con un gran tiro da fuori area.\nIl 31 agosto 2012 viene acquistato dal VVV-Venlo, club militante in Eredivisie.\nSegna il suo primo gol in campionato il 9 dicembre nella vittoria per 3-1 contro il Vitesse."}
{"id": "3562409", "revid": "1543377", "url": "https://it.wikipedia.org/wiki?curid=3562409", "title": "Sun of a Gun", "text": "Sun of a Gun \u00e8 il primo singolo estratto dal secondo album studio Oh Land della cantante danese Oh Land. In Danimarca \u00e8 stato pubblicato il 4 ottobre 2010, mentre nel resto del mondo il 15 marzo 2011, data dell'uscita dell'album di provenienza.\nAspetti generali.\n\"Sun of a Gun\" \u00e8 stata scritta a Los Angeles. Riguardo al brano Oh Land si \u00e8 espressa cos\u00ec: \u00ab\u00c8 una storia d'amore che parla di come sia avere una relazione con una persona che ha un qualcosa di distruttivo in s\u00e9, ma devi ritornare indietro, perch\u00e9 non puoi lasciarla andare. E poi, mi \u00e8 piaciuto anche la metafora di come rutoiamo in orbita attorno al sole.\u00bb Ha poi aggiunto: \u00abIl sole \u00e8 una cosa veramente bellissima: l'alba, il tramonto sono spettacolari. Ma \u00e8 anche qualcosa da cui dobbiamo proteggerci, perch\u00e9 \u00e8 infuocato e pu\u00f2 bruciarti, pu\u00f2 essere pericoloso.\u00bb\nVideo musicale.\nIl video che accompagna la canzone mostra due diversi aspetti della cantante: uno in cui la cantante si ritrova in un lato dark e oscuro, l'altro in cui \u00e8 avvolta da una luce calda e i suoi capelli ondeggiano."}
{"id": "3562410", "revid": "196390", "url": "https://it.wikipedia.org/wiki?curid=3562410", "title": "L'Annunciazione (Ludovico Pozzoserrato)", "text": ""}
{"id": "3562411", "revid": "38120", "url": "https://it.wikipedia.org/wiki?curid=3562411", "title": "Schei\u00dfe (brano musicale)", "text": ""}
{"id": "3562417", "revid": "107905193", "url": "https://it.wikipedia.org/wiki?curid=3562417", "title": "Raphael Finkel", "text": "Ha compilato la prima versione del Jargon File. Egli \u00e8 l'autore di \"An Operating Systems Vade Mecum\", un libro di testo sui sistemi operativi, e \"Advanced Programming Language Design\", un libro introduttivo sui paradigmi di programmazione. Insieme a Jon Louis Bentley, Finkel ha creato la struttura di dati chiamata \"quadtree\".\nBiografia.\nRaphael Finkel \u00e8 nato a Chicago. Entrato all'Universit\u00e0 di Chicago, ha conseguito una laurea in matematica e un Master in didattica. Ha poi conseguito un dottorato di ricerca presso la Stanford University, sotto la supervisione di Vinton Cerf.\nDopo aver completato il dottorato, si \u00e8 trasferito per motivi professionali presso la University of Wisconsin-Madison, dove \u00e8 rimasto dal 1976 al 1987, quando si \u00e8 trasferito all'Universit\u00e0 del Kentucky."}
{"id": "3562420", "revid": "36426", "url": "https://it.wikipedia.org/wiki?curid=3562420", "title": "Girolamo Bernieri", "text": ""}
{"id": "3562425", "revid": "105697282", "url": "https://it.wikipedia.org/wiki?curid=3562425", "title": "Arcadia (Isole Ionie)", "text": "Arcadia () \u00e8 un ex comune della Grecia nella periferia delle Isole Ionie (unit\u00e0 periferica di Zante) con 4.830 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Zante."}
{"id": "3562433", "revid": "105697292", "url": "https://it.wikipedia.org/wiki?curid=3562433", "title": "Artemisia (Isole Ionie)", "text": "Artemisia () \u00e8 un ex comune della Grecia nella periferia delle Isole Ionie (unit\u00e0 periferica di Zante) con 4.517 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Zante.\nLocalit\u00e0.\nArtemisia \u00e8 suddivisa nelle seguenti localit\u00e0 (i nomi dei villaggi tra parentesi):"}
{"id": "3562437", "revid": "767487", "url": "https://it.wikipedia.org/wiki?curid=3562437", "title": "Maximum Ride - La scuola \u00e8 finita", "text": "Maximum Ride - La scuola \u00e8 finita \u00e8 il secondo libro della saga \"Maximum Ride\", scritto da James Patterson e pubblicato nel 2006.\nIl libro inizia con la fuga volante dello stormo dei ragazzi-uccelli, composto dai 6 ragazzini evasi dal carcere-laboratorio (la \"Scuola\"), gestita dai \"Camici bianchi\", sorta di dottori malvagi che hanno eseguito esperimenti genetici sui ragazzi. \nDurante uno scontro tra lo stormo e gli \"Eliminatori\", Fang viene gravemente ferito. Atterrato d'emergenza su una spiaggia, viene soccorso da un uomo che chiama immediatamente i soccorsi. Max e gli altri componenti del gruppo si vedono costretti a portare Fang in ospedale, nonostante la pericolosit\u00e0 della situazione. In seguito alle visite mediche, il team ospedaliero scopre le diversit\u00e0 genetiche di Fang e di Max, costretta a donare il sangue per salvare la vita dell'amico.\nAllertato l'FBI, i ragazzi-uccelli vengono presi in affidamento da un'agente FBI (Jane) che li ospita a casa sua e li iscrive ad una scuola privata.\nDurante le lezioni, i ragazzi sembrano inizialmente inserirsi nel gruppo studentesco e non si accorgono che vengono costantemente spiati da Ari e dal suo gruppo di Eliminatori. \nLa situazione precipita vertiginosamente quando Max, aiutata dai fratelli Iggy e Gasman, scopre che la scuola, in realt\u00e0, \u00e8 un istituto psichiatrico, dove in passato venivano effettuati esperimenti su persone. Il gruppo decide, quindi, di scappare nuovamente da Jane e dalla scuola, trovandosi costretti a combattere nuovamente con gli Eliminatori.\nDurante la fuga, scoprono l'esistenza di un'industria che sembra essere la causa degli esperimenti genetici portati avanti da \"La Scuola\" e decidono di indagare. \nUna notte, per\u00f2, Max viene rapita dai \"camici bianchi\" e sostituita con una copia esattamente identica, che ha il compito di portare lo stormo all'interno dell'azienda per essere esaminato ed eliminato. \nMax, riuscita a evadere, scopre l'azienda, salva lo stormo, sconfigge la sua copia e ricomincia la fuga dagli Eliminatori, per continuare la sua missione finale: salvare il mondo."}
{"id": "3562438", "revid": "105697299", "url": "https://it.wikipedia.org/wiki?curid=3562438", "title": "Elatia", "text": "Elatia () \u00e8 un ex comune della Grecia nella periferia delle Isole Ionie (unit\u00e0 periferica di Zante) con 2.503 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Zante."}
{"id": "3562439", "revid": "117397803", "url": "https://it.wikipedia.org/wiki?curid=3562439", "title": "Piazze e campi di Venezia", "text": "Qui di seguito la lista delle piazze e campi di Venezia:"}
{"id": "3562440", "revid": "256896", "url": "https://it.wikipedia.org/wiki?curid=3562440", "title": "Segretario di stato (Spagna)", "text": ""}
{"id": "3562441", "revid": "120818341", "url": "https://it.wikipedia.org/wiki?curid=3562441", "title": "Pietro Virga", "text": "Biografia.\nEra figlio di Giovan Battista Virga, Cavaliere del lavoro della Repubblica italiana.\nDopo la laurea in giurisprudenza conseguita all'universit\u00e0 di Palermo nel 1941, prende parte alla seconda guerra mondiale, .\nCarriera accademica.\nQuando Pietro Virga si affaccia agli studi di diritto pubblico, la Costituzione italiana \u00e8 in piena gestazione. In tre anni di attivit\u00e0 egli affronta alcune delle principali novit\u00e0 del nuovo assetto costituzionale dai \"diritti fondamentali (1947) al partito politico (1948), dalle crisi di governo (1948), alla revisione costituzionale (1948), dalle dichiarazioni costituzionali (1948), alla verifica dei poteri (1949), da conflitti di attribuzione (1949), alla regione (1949)\".\nAgli inizi della carriera universitaria \u00e8 assistente di Giovanni Salemi, autorevole amministrativista di precedente generazione: ma, appunto, studioso esclusivamente del diritto amministrativo, sostanzialmente indifferente alle tematiche costituzionalistiche che stanno a cuore al giovane allievo.\nI primi lavori di Pietro Virga riguardano invece il diritto costituzionale: tra di essi si segnalano, in particolare, un lavoro intitolato \u201cLibert\u00e0 giuridica e diritti fondamentali\u201d, nel quale viene affermata la necessit\u00e0 (e la possibilit\u00e0) di determinare un concetto tecnico-giuridico di libert\u00e0 che, in quanto tale, deve (e pu\u00f2) essere del tutto autonomo rispetto alla nozione di libert\u00e0 della quale si occuperanno i filosofi, i sociologi, i politici: una facolt\u00e0 di scelta \u201cfra comportamenti giuridicamente possibili\u201d. \nStraordinario, per l'epoca in cui apparve, \u00e8 il libro intitolato \u201cIl partito politico\u201d (1948). L'approccio analitico adottato (partito come associazione, partito come organo dello Stato, partito come istituzione), consente all'autore di abbracciare non soltanto gli aspetti giuridici, ma anche quelli politici e sociali del tema. \nVa segnalato anche un libro sulla Regione Siciliana (1949), il quale contiene una sistemazione della potest\u00e0 legislativa regionale che i contributi successivi, anche importanti (da Paladin ad Amato a Bassanini) hanno arricchito, ma non hanno sostanzialmente modificato. \nSolo di qualche anno successivo (1954) \u00e8 il volume sulla potest\u00e0 di polizia. Primo contributo scientifico sul tema a distanza di mezzo secolo dal ponderoso (e poderoso) scritto di Ranelletti, il saggio si segnala per la applicazione alla potest\u00e0 di polizia delle categorie generali della potest\u00e0 amministrativa. \nL'interessantissima produzione costituzionalistica tra la fine degli anni quaranta e i primi anni cinquanta culmina nel manuale di diritto costituzionale. Esposizione chiara e sistematica della materia, costituir\u00e0 la base per la preparazione di generazioni di studenti sino alla edizione del 1979 (la nona), disponibile in formato e-book, liberamente prelevabile dal sito della rivista LexItalia.it.\nLibero docente di diritto costituzionale nel 1949, professore straordinario di diritto costituzionale nel 1950, prima all'universit\u00e0 di Urbino e poi a Catania, Pietro Virga verr\u00e0 chiamato all'Universit\u00e0 di Palermo, dove dopo qualche anno, passer\u00e0 alla cattedra di diritto amministrativo. Nei primi anni '50 fu consigliere comunale e assessore ai lavori pubblici a Palermo.\nTra i suoi assistenti Salvatore Raimondi, Guido Corso e Sergio Mattarella. \nIn coincidenza col nuovo impegno didattico, si registra uno spostamento dell'interesse verso temi di diritto amministrativo in particolare con la riforma della Giustizia amministrativa che porta nel 1971 alla nascita dei TAR. Insegner\u00e0 all'ateneo palermitano fino al 1992.\nGli \u00e8 stato conferito il titolo di professore emerito dell'Universit\u00e0 degli Studi di Palermo."}
{"id": "3562445", "revid": "287204", "url": "https://it.wikipedia.org/wiki?curid=3562445", "title": "Ordina Open 1991 - Doppio", "text": "Il doppio del torneo di tennis Ordina Open 1991, facente parte dell'ATP Tour, ha avuto come vincitori Hendrik Jan Davids e Paul Haarhuis che hanno battuto in finale Richard Krajicek e Jan Siemerink 6-3, 7-6."}
{"id": "3562449", "revid": "1701515", "url": "https://it.wikipedia.org/wiki?curid=3562449", "title": "Laganas", "text": "Laganas () \u00e8 un ex comune della Grecia nella periferia delle Isole Ionie (unit\u00e0 periferica di Zante) con 5.894 abitanti secondo i dati del censimento 2001.\n\u00c8 stato soppresso a seguito della riforma amministrativa, detta \"piano Kallikratis\", in vigore dal gennaio 2011 ed \u00e8 ora compreso nel comune di Zante.\nLocalit\u00e0.\nLaganas \u00e8 suddiviso nelle seguenti comunit\u00e0 (i nomi dei villaggi tra parentesi):"}
{"id": "3562451", "revid": "200568", "url": "https://it.wikipedia.org/wiki?curid=3562451", "title": "Alyzia", "text": "Alyzia () \u00e8 un ex comune della Grecia nella periferia della Grecia Occidentale (unit\u00e0 periferica dell'Etolia-Acarnania) con 3.759 abitanti secondo i dati del censimento 2001.\n\u00c8 stato soppresso a seguito della riforma amministrativa, detta \"Programma Callicrate\", in vigore dal gennaio 2011 ed \u00e8 ora compreso nel comune di Xiromero.\nLocalit\u00e0.\nAlyzia \u00e8 suddiviso nelle seguenti comunit\u00e0 (i nomi dei villaggi tra parentesi):"}
{"id": "3562452", "revid": "1442080", "url": "https://it.wikipedia.org/wiki?curid=3562452", "title": "ATP Firenze 1991 - Doppio", "text": "Il doppio del torneo di tennis ATP Firenze 1991, facente parte dell'ATP Tour, ha avuto come vincitori Ola Jonsson e Magnus Larsson che hanno battuto in finale Juan Carlos B\u00e1guena e Carlos Costa 3-6, 6-1, 6-4."}
{"id": "3562454", "revid": "339392", "url": "https://it.wikipedia.org/wiki?curid=3562454", "title": "Segretario di stato (Napoli e Sicilia)", "text": ""}
{"id": "3562458", "revid": "767487", "url": "https://it.wikipedia.org/wiki?curid=3562458", "title": "13 (musical)", "text": "13 \u00e8 un musical del 2007 con musiche e libretto di Jason Robert Brown e sceneggiatura di Dan Elish e Robert Horn. Il musical \u00e8 incentrato sulla vita del tredicenne Evan Goldman che si \u00e8 trasferito ad Appleton, in Indiana, da New York, e di tutti i suoi dubbi e dilemmi tipicamente adolescenziali, che si fanno sempre pi\u00f9 forti con l'avvicinarsi della data del suo Bar mitzvah. Il musical ha debuttato a Los Angeles nel 2007 e si \u00e8 trasferito a Broadway il 16 settembre 2008.\nTrama.\nAtto I.\nIl dodicenne newyorkese Evan Goldman \u00e8 circondato da rabbini che gli spiegano che, completato il Bar Mitzvah, diventer\u00e0 un uomo. Evan si rivolge direttamente al pubblico, spiegando loro quanto sia stressante essere un tredicenne, soprattutto da quando i genitori hanno divorziato, soprattutto a causa della paura causata dall'avvicinarsi della data del suo tredicesimo compleanno, in cui si svolger\u00e0 il suo Bar Mitzvah, e per il quale vorrebbe organizzare una festa straordinaria (\"Thirteen/Becoming A Man\"). Ma quando tutto sembra andare per il meglio, la madre informa Evan che loro due si sarebbero trasferiti in Indiana, per ricominciare l\u00e0 una nuova vita.\nArrivato nella nuova cittadina, Evan si lamenta del fatto che non ci siano grandi zone verdi dove festeggiare il suo Bar Mitzvah; qui, nel suo nuovo quartiere, conosce Patrice, una ragazzina timida ed impacciata con pochi amici, che concorda con Evan circa le poche possibilit\u00e0 di svago che la citt\u00e0 offre, pur ammettendo che da quando il ragazzo si \u00e8 trasferito le cose sono cominciate a migliorare (\"The Lamest Place in the World\").\nQuando, a settembre, ricomincia la scuola, Brett, il ragazzo pi\u00f9 popolare della scuola, trova il coraggio di chiedere a Kendra, la pi\u00f9 carina dell'istituto, di uscire con lui per una \u201cnote scary movie\u201d, essendo smanioso di baciare la ragazza (\"Hey Kendra\"). Kendra accetta, nonostante la sua miglior amica Lucy tenti di dissuaderla. L'idea di invitare Kendra ad uscire con lui era stata suggerita a Brett da Evan e il ragazzo, grato al nuovo amico, stabilisce che il nuovo arrivato \u00e8 cool e lo soprannomina \u201c\"Brain\"\u201d (\u201cCervello\u201d). Evan \u00e8 felice di avere un nuovo amico e lo invita al suo Bar Mitzvah, sapendo che di conseguenza anche tutti gli altri ci andranno. Quando Patrice lo scopre, si ingelosisce perch\u00e9 sa che se Brett andr\u00e0 alla festa di Evan, tutti andranno con lui, mentre se lei va al Bar Mitzvah del suo amico nessun altro ci verr\u00e0, essendo odiata da tutti. Evan cerca di tirar su il morale all'amica, ma quando si accorge che la ragazza ha ragione, le ritira l'invito. Archie, un ragazzo con problemi alle gambe, la cui unica e migliore amica \u00e8 proprio Patrice, \u00e8 stupito di come Evan abbia potuto involontariamente umiliare l'amica, ma promette al ragazzo di aiutarlo a far pace con la ragazza, ma con la condizione di procuragli un appuntamento con Kendra. Archie, premendo sul senso di colpa di Evan, e dicendogli che la sua malattia \u00e8 degenerativa e che magari non avrebbe pi\u00f9 potuto camminare, riesce a convincere l'amico a organizzargli un incontro con la popolarissima Kendra (\"Get Me What I Need\"), che alla fine acconsente. Intanto, durante gli allenamenti delle \"cheerleader\", mentre Kendra prova una nuova esibizione, Lucy decide che lei sarebbe diventata la ragazza di Brett, e non l'amica (\"Opportunity\"). Archie tenta di convincere Patrice a dare una seconda possibilit\u00e0 ad Evan, sapendo che lei ha anche una cotta per il ragazzo, ma Patrice ha perso fiducia in Evan (\"What It Means To Be A Friend\").\nIl giorno dopo, Brett dice ad Evan di convincere la madre per comprare dei biglietti per vedere il film horror \"The Bloodmaster\", ma il ragazzo ribatte che sua mamma non comprerebbe mai dei biglietti per un cinema in cui i minorenni non possono entrare. Allora Brett ricatta Evan, dicendogli che se non gli procurer\u00e0 i biglietti nessuno sarebbe venuto al suo Bar Mitzvah. Cos\u00ec Evan, dopo aver pensato a vari piani per convincere la madre, decide di giocare la carta dell'invalidit\u00e0 di Archie per convincere la genitrice (\u201cAll Hail the Brain/Terminal Illness\"), che infine cede e accetta di prendere i biglietti. Inoltre, per cercare di fare pace con Patrice, Evan la invita al cinema per quella sera, come un appuntamento. Soltanto in quel momento si accorge che l'appuntamento che ha combinato tra Kendra e Archie coincide con l'appuntamento tra Kendra e Brett. Cos\u00ec Evan stabilisce che andranno tutti a vedere \u201c\"The Bloodmaster\"\u201d e che Archie si deve accontentare di sedersi solo vicino a Kendra, e il ragazzo accetta.\nCos\u00ec ognuno si prepara per il venerd\u00ec sera (\"Getting Ready\").\nAtto II.\nAl cinema, Patrice \u00e8 sconvolta del fatto che Evan non si sia nemmeno seduto vicino a lei; intanto Archie rovina il tanto atteso bacio tra Brett e Kendra (\"Any Minute\"). Brett, infuriato, giura di vendicarsi di Archie ed Evan, e Lucy, vedendo di avere una possibilit\u00e0, bacia il ragazzo. All'uscita del cinema Patrice informa Evan che Brett \u00e8 infuriato con lui (\u201cGood Enough\u201d); intanto anche Archie \u00e8 infuriato con Evan per non aver avuto la sua chance con Kendra. Cos\u00ec Evan si ritrova solo e abbandonato dagli amici (\u201cBeing a Geek\u201d).\nDopo il loro bacio, Lucy costringe Brett a passare sempre pi\u00f9 tempo con lei, tanto che gli amici del ragazzo stabiliscono che la ragazza non sia una buona compagnia n\u00e9 per Brett n\u00e9 per loro (\"Bad Bad News\"). Allora Evan promette di aiutare Brett a riconquistare Kendra, sperando di riottenere una certa popolarit\u00e0. Archie, temendo che quella di Evan sia una \u201cmissione suicida\u201d, supplica Patrice di aiutare l'amico. Patrice arriva appena in tempo all'incontro tra Brett e Kendra, ed aiuta Evan a suggerire al ragazzo cosa dire (\"Tell Her\"). Brett accetta i loro consigli e si mette insieme a Kendra, formando una nuova coppia.\nLucy, umiliata e infuriata, medita vendetta. Cos\u00ec, Lucy sparge in giro la voce che Kendra stia tradendo Brett con Evan e, per una sfortunata coincidenza, il ragazzo trova la fidanzata e l'amica insieme (\"It Can't Be True\"). Cos\u00ec Brett dice a Evan che nessuno andr\u00e0 al suo Bar Mitzvah, ma il ragazzo non ci rimane male, avendo capito che la compagnia di Brett non \u00e8 adatta lui e che i suoi unici veri amici sono Archie e Patrice. Cos\u00ec, Evan si riappacifica con entrambi e bacia Patrice, capendo che fare scelte sbagliate sia una parte essenziale della crescita (\"If That's What It Is\").\nEvan, celebrando il suo Bar Mitzvah con i suoi due amici, capisce finalmente cosa significa crescere (\"A Little More Homework\").\nIl musical si conclude con un numero corale con tutto il cast (\"Brand New You\").\nNumeri musicali.\nBroadway.\nL'Original Broadway Cast Album \u00e8 stato registrato durante le anteprime. L'album non include \u201cGood Enough\u201d, ma include le canzoni eliminate nel rodaggio finale:\nInizialmente lo spettacolo era un musical in due atti con un intervallo, e durava circa due ore. Il numero che concludeva il primo atto era \u201cHere I Come\u201d, mentre quello d'apertura del secondo atto era \u201cOpportunity\u201d. In seguito i due numeri furono eliminati e i due atti diventarono un atto unico senza intermissioni.\nGoodspeed.\nAtto I\nAtto II\nLos Angeles.\nLe canzoni \"Introduction\" (Cast) e \"I Know You Want Me\" (Lucy, Arhcie e Cast) furono composte ed incise, ma non furono mai eseguite sulla scena.\nProduzioni.\nLos Angeles.\nLa prima assoluta del musical si \u00e8 tenuta il 7 gennaio 2007 al \"Mark Taper Forum\" di Los Angeles, dove la produzione \u00e8 rimasta in scena fino al 18 febbraio 2008. Il musical aveva le coreografie di Michele Lynch, ed un cast ed una band interamente composta da teenager. Il musical ha ricevuto una nomination al \u201cLA Stage Alliance Ovation Awards\u201d. In seguito, il musical \u00e8 stato portato al \"Norma Terris Theatre\" a Chester dalla compagnia \u201c\"Goodspeed Musicals\"\u201d, dove \u00e8 rimasto da maggio al giugno 2008, con la direzione di Jeremy Sams e le coreografie di Christopher Gattelli.\nBroadway.\nIl musical ha aperto a Broadway al \"Bernard B. Jacobs Theatre\" il 16 settembre 2008 in anteprima, con il debutto ufficiale il 5 ottobre 2008, ed ha chiuso il 4 gennaio 2009 dopo 105 repliche e 22 anteprime. Il cast e lo staff erano per la gran parte quelli della produzione di \u201cGoodspeed\u201d, con anche la band composta quasi interamente da adolescenti. La produzione ha ricevuto una nomination ai Drama Desk Award per le liriche di Jason Robert Brown.\nOff-Broadway.\nIl musical ha aperto nell'Off-Broadway al McGinn/Cazale Theatre il 23 aprile 2011, prodotto dalla the Children's Acting Company. Le musiche e le liriche sono state parzialmente revisionate da Brown, Dan Elish e Robert Horn, come per la produzione al French Woods Performing Arts Camp nell'estate del 2009.\nIsraele.\nNella stagione 2009-2010 \u00e8 stata realizzata in Israele la prima produzione di \"13\" a Gerusalemme, ottenendo un grande successo in tutto il paese. Anche in questa produzione il cast e la band erano composte in gran parte da ragazzini.\nWest End.\nNell'aprile 2011 \"13\" ha debuttato in Gran Bretagna ad opera della compagnia YPTG (Young Performers Theatre Group), con un cast di adolescenti nella cittadina di Shropshire, in provincia di Shrewsbury. Lo stesso mese lo show ha debuttato al Regional London Premiere nella Walton Playhouse. Questo show \u00e8 stato co-prodotto dalla Rival Theatre Company, con la regia di Frazer Brown."}
{"id": "3562459", "revid": "287204", "url": "https://it.wikipedia.org/wiki?curid=3562459", "title": "Ourika (romanzo)", "text": "Ourika \u00e8 un romanzo pubblicato anonimamente dall'autrice Claire De Duras.\nSinossi.\nOurika \u00e8 stata acquistata al mercato degli schiavi del governo del Senegal e viene deportata a Parigi. Qui riceve una buona educazione. All'et\u00e0 di dodici anni si rende conto del pregiudizio che suscita il colore della sua pelle. Si innamora di Charles ma, quando lui si sposa, Ourika si ritira in convento, dove muore prematuramente.\nAnalisi.\n\u00c8 il primo romanzo nella letteratura francese ad affrontare il tema delle relazioni interrazziali e, in particolare, dell'amore tra due persone di razze differenti. Questo \u00e8 il motivo per cui questo romanzo \u00e8 stato lungamente osteggiato dalla societ\u00e0 benpensante dell'epoca. Tradotto in inglese da John Fowles, \"Ourika\" ha avuto una grande influenza sul suo romanzo \"La Donna del Tenente Francese\". Nella prefazione della sua traduzione di \"Ourika\", Fowles osserva che questo \"piccolo strano romanzo\" lo ha influenzato specialmente nel suo desiderio \"to write about a woman who had been unfairly exiled from society\" (di scrivere di una donna che \u00e8 stata ingiustamente esiliata dalla societ\u00e0). [John Fowles, Foreward, in Duras, \"Ourika\", xxix-xxx.]"}
{"id": "3562460", "revid": "110157", "url": "https://it.wikipedia.org/wiki?curid=3562460", "title": "Anaktorio", "text": "Anaktorio () \u00e8 un ex comune della Grecia nella periferia della Grecia Occidentale (unit\u00e0 periferica dell'Etolia-Acarnania) con 8.830 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Aktio-Vonitsa.\nLocalit\u00e0.\nAnaktorio \u00e8 suddiviso nelle seguenti comunit\u00e0 (i nomi dei villaggi tra parentesi):"}
{"id": "3562461", "revid": "298055", "url": "https://it.wikipedia.org/wiki?curid=3562461", "title": "Citt\u00e0-torre", "text": ""}
{"id": "3562462", "revid": "1442080", "url": "https://it.wikipedia.org/wiki?curid=3562462", "title": "Hypo Group Tennis International 1991 - Doppio", "text": "Il doppio del torneo di tennis Hypo Group Tennis International 1991, facente parte dell'ATP Tour, ha avuto come vincitori Marcos G\u00f3rriz e Alfonso Gonz\u00e1lez-Mora che hanno battuto in finale Massimo Ardinghi e Massimo Boscatto 5-7, 7-5, 6-3."}
{"id": "3562463", "revid": "228587", "url": "https://it.wikipedia.org/wiki?curid=3562463", "title": "Zhenwei Wang", "text": "\u00c8 il figlio pi\u00f9 giovane di ChaoGuo Wang. La sua famiglia era originaria di Handan, Cina, ma suo padre lo port\u00f2 a Pechino in modo per lui di ricevere un'istruzione migliore. All'et\u00e0 di quattro anni e mezzo, suo padre lo mand\u00f2 al Shenshahai di Pechino, scuola Shichahai Sportiva Dilettantistica, perch\u00e9 secondo il padre era \"debole e malaticcio\". Zhenwei era molto concentrato durante le esercitazioni e nonostante la sua giovane et\u00e0, non si lamentava di essere stanco, anche dopo ore di pratica. Dopo anni di duro lavoro e fatica, Zhenwei si \u00e8 guadagnato gli elogi dal settore wushu grazie alla sua determinazione e ferma base di arti marziali. Zhenwei ha ricevuto numerosi premi in concorsi nazionali. \u00c8 stato premiato con due medaglie d'oro al Concorso Beijing Youth Wushu. Dopo la formazione nel Shenshahai per tre anni e mezzo, suo padre lo mand\u00f2 al Ginnasio Haidian e ha iniziato l'apprendimento della routine di wushu nazionale. Due anni dopo, quando Zhenwei aveva 10 anni, \u00e8 stato il primo di 57 concorrenti quando la squadra nazionale di Wushu era alla ricerca di nuovi membri, entrando con successo nella nazionale B di wushu.\nKarate Kid.\nNel luglio 2009 la produzione del film \"The Karate Kid - La leggenda continua\" ha iniziato a cercare attori. L'esigenza di scena era quella di trovare un artista marziale in et\u00e0 adolescenziale. Il vice-direttore della squadra di riprese e l'assistente di Jackie Chan hanno iniziato le audizioni nelle scuole di arti marziali della Cina. Al Beijing Film Academy circa diecimila concorrenti selezionati hanno partecipato all'audizione. La selezione \u00e8 stata molto rigorosa: occorrevano un inglese fluente, abilit\u00e0 wushu, aspetto fisico, buone espressioni facciali e persino il controllo sulle espressioni degli occhi. Dopo 3 mesi di audizioni Zhenwei ha superato tutte le difficolt\u00e0 e con successo \u00e8 diventato l'attore che avrebbe interpretato Cheng in The Karate Kid."}
{"id": "3562464", "revid": "440475", "url": "https://it.wikipedia.org/wiki?curid=3562464", "title": "Cattolica di Milano", "text": ""}
{"id": "3562466", "revid": "122425196", "url": "https://it.wikipedia.org/wiki?curid=3562466", "title": "Formazioni di Superliga brasiliana di pallavolo femminile 2009-2010", "text": "Formazioni delle squadre di pallavolo partecipanti alla stagione 2009-2010 della Superliga brasiliana."}
{"id": "3562467", "revid": "1305772", "url": "https://it.wikipedia.org/wiki?curid=3562467", "title": "Manchester Open 1991 - Doppio", "text": "Il doppio del torneo di tennis Manchester Open 1991, facente parte dell'ATP Tour, ha avuto come vincitori Omar Camporese e Goran Ivani\u0161evi\u0107 che hanno battuto in finale Nick Brown e Andrew Castle 6-4, 6-3."}
{"id": "3562470", "revid": "1442080", "url": "https://it.wikipedia.org/wiki?curid=3562470", "title": "Swiss Open Gstaad 1991 - Doppio", "text": "Il doppio del torneo di tennis Swiss Open Gstaad 1991, facente parte dell'ATP Tour, ha avuto come vincitori Gary Muller e Danie Visser che hanno battuto in finale Guy Forget e Jakob Hlasek 7-6, 6-4."}
{"id": "3562476", "revid": "287204", "url": "https://it.wikipedia.org/wiki?curid=3562476", "title": "The McCartney Years", "text": "The McCartney Years \u00e8 un cofanetto di tre DVD contenenti video musicali, esibizioni in concerto e filmati d'archivio tratti dalla carriera solista di Paul McCartney e del suo gruppo Wings. Il materiale spazia dal 1970 al 2005. \"The McCartney Years\" venne pubblicato dalla Warner Music in Gran Bretagna il 12 novembre 2007, e dalla Rhino Entertainment negli Stati Uniti il giorno seguente.\nIl video.\nI primi due dischi contengono i filmati promozionali da \"Maybe I'm Amazed\" (1970) fino a \"Fine Line\" (2005). Materiale aggiuntivo comprende un documentario sulla realizzazione dell'album \"Chaos and Creation in the Backyard\" (\"Creating Chaos at Abbey Road\"), un cortometraggio circa l'album \"Band on the Run\", il tutto accompagnato da un commento audio opzionale da parte di McCartney stesso.\nIl terzo disco contiene sette canzoni tratte dal concerto del 1976 degli Wings intitolato \"Rockshow\", un nuovo montaggio dell'apparizione di McCartney a \"MTV Unplugged\" nel 1991, e undici brani eseguiti durante il concerto al Festival di Glastonbury del 2004. Tutto il materiale live si pu\u00f2 ascoltare anche con il commento di McCartney.\nAltre esibizioni incluse sono l'apparizione al Live Aid del 1985, la performance durante l'intervallo del Super Bowl XXXIX e interviste varie con Melvyn Bragg e Michael Parkinson.\nTutto il materiale audio e video contenuto nel cofanetto \u00e8 stato rimasterizzato in digitale.\nArtwork.\nL'immagine di copertina del cofanetto \u00e8 costituita da una elaborazione grafica di un occhio di Paul McCartney opera del grafico Andie Airfix dello Studio Satori Graphic.\nCritiche.\nLungi dall'essere esaustiva, la compilation \u00e8 stata indicata dalla critica come lacunosa; \u00e8 stato infatti fatto notare come in essa manchino all'appello molti video del McCartney solista, come ad esempio quelli di: \"Getting Closer\", \"Spin It On\", \"Again and Again and Again\", \"Old Siam, Sir\", \"Arrow Through Me\", \"Winter Rose/Love Awake\", \"Mary Had a Little Lamb\", \"Here Today\", \"No More Lonely Nights (Playout Version)\", \"Stranglehold\", \"Only Love Remains\", \"O\u00f9 est le Soleil?\", \"The World Tonight\", \"Young Boy\", \"From a Lover to a Friend\", \"Your Loving Flame\", \"Lonely Road\", \"Jenny Wren\", \"Ever Present Past\", e \"Dance Tonight\"."}
{"id": "3562477", "revid": "124123", "url": "https://it.wikipedia.org/wiki?curid=3562477", "title": "Wenwen Han", "text": "Biografia.\nNata e cresciuta a Xi'an, parla il mandarino e l'inglese. Prima di iniziare la carriera di attrice, ha studiato per diventare ballerina e violinista.\nCarriera.\nNel 2010 ottiene il ruolo di Meiying , nel film The Karate Kid - La leggenda continua, diretto da Harald Zwart, con protagonista Jaden Smith e con Jackie Chan."}
{"id": "3562478", "revid": "1305772", "url": "https://it.wikipedia.org/wiki?curid=3562478", "title": "Hall of Fame Tennis Championships 1991 - Doppio", "text": "Il doppio del torneo di tennis Hall of Fame Tennis Championships 1991, facente parte dell'ATP Tour, ha avuto come vincitori Gianluca Pozzi e Brett Steven che hanno battuto in finale Javier Frana e Bruce Steel 6-4, 6-4."}
{"id": "3562485", "revid": "287204", "url": "https://it.wikipedia.org/wiki?curid=3562485", "title": "Swedish Open 1991 - Doppio", "text": "Il doppio del torneo di tennis Swedish Open 1991, facente parte dell'ATP Tour, ha avuto come vincitori Rikard Bergh e Ronnie B\u00e5thman che hanno battuto in finale Magnus Gustafsson e Anders J\u00e4rryd 6-4, 6-4."}
{"id": "3562487", "revid": "6923", "url": "https://it.wikipedia.org/wiki?curid=3562487", "title": "Network Solutions", "text": "Network Solutions \u00e8 un'azienda tecnologica statunitense fondata nel 1979. Nel 2009, la gestione del \"registro dei domini internet\", essenziali al funzionamento di internet, era la sua attivit\u00e0 principale. Nel gennaio 2009, la societ\u00e0 gestiva circa 6,6 milioni di domini. La dimensione dei domini amministrati e la sua longevit\u00e0 ne fanno una delle societ\u00e0 pi\u00f9 importanti nella determinazione dei prezzi di noleggio dei domini e delle politiche relative all'assegnazione degli stessi."}
{"id": "3562492", "revid": "1543377", "url": "https://it.wikipedia.org/wiki?curid=3562492", "title": "Bangladesh ai Giochi della XXIX Olimpiade", "text": "Il Bangladesh ha partecipato alle Giochi della XXIX Olimpiade di Pechino, svoltisi dall'8 al 24 agosto 2008, con una delegazione di 5 atleti."}
{"id": "3562496", "revid": "1543377", "url": "https://it.wikipedia.org/wiki?curid=3562496", "title": "G\u00e9rome Pouvreau", "text": "Pratica l'arrampicata in falesia, il bouldering e ha gareggiato nelle competizioni di difficolt\u00e0 e boulder.\nBiografia.\nNel 1998 ha iniziato a partecipare alla Coppa Europa giovanile e ai Campionati del mondo giovanili. Dal 2000 ha gareggiato nelle categorie senior prima con la specialit\u00e0 lead, nella quale ha vinto il Campionato del mondo di arrampicata 2001 a Winterthur e successivamente anche alla disciplina boulder, nella quale ha vinto la medaglia di bronzo al Campionato del mondo di arrampicata 2005 a Monaco di Baviera."}
{"id": "3562499", "revid": "1782831", "url": "https://it.wikipedia.org/wiki?curid=3562499", "title": "ITF Women's Circuit gennaio-marzo 2011", "text": "L'ITF Women's Circuit 2011 \u00e8 stata una serie di tornei gestita dall'organo internazionale del tennis, l'ITF. Lo scopo di questi tornei \u00e8 quello di permettere, in particolare alle giovani tenniste, di migliorare la loro classifica per giocare in tornei pi\u00f9 importanti. L'ITF Women's Circuit comprende tornei che hanno montepremi che vanno dai 10.000 ai 100.000 dollari."}
{"id": "3562501", "revid": "11959", "url": "https://it.wikipedia.org/wiki?curid=3562501", "title": "Universit\u00e0 Americana di Beirut", "text": ""}
{"id": "3562503", "revid": "1568601", "url": "https://it.wikipedia.org/wiki?curid=3562503", "title": "Palouse (fiume)", "text": "Il Palouse (in inglese \"Palouse River\") \u00e8 un fiume del Nord America, che scorre nello Stato di Washington e nell'Idaho. \u00c8 un affluente del fiume Snake.\nIl bacino idrografico del fiume Palouse copre una superficie di 8.555 km\u00b2 e la sua portata media raggiunge i 17 m\u00b3/s\nCorso.\nQuesto fiume scorre nel nord dell'Idaho, a sud-est dello Stato di Washington, e nella regione di Palouse, dalla quale prende il nome. Attraversa quattro contee: la contea di Latah, la contea di Whitman, la contea di Adams e infine la contea di Franklin."}
{"id": "3562504", "revid": "1543377", "url": "https://it.wikipedia.org/wiki?curid=3562504", "title": "Birmania ai Giochi della XXIX Olimpiade", "text": "La Birmania ha partecipato alle Giochi della XXIX Olimpiade di Pechino, svoltisi dall'8 al 24 agosto 2008, con una delegazione di 6 atleti."}
{"id": "3562506", "revid": "1632387", "url": "https://it.wikipedia.org/wiki?curid=3562506", "title": "Deathstar Rising", "text": "Deathstar Rising \u00e8 il sesto album in studio del gruppo musicale finlandese Before the Dawn, pubblicato il 25 febbraio 2011 dalla Nuclear Blast."}
{"id": "3562508", "revid": "287204", "url": "https://it.wikipedia.org/wiki?curid=3562508", "title": "Ilan Pappe", "text": ""}
{"id": "3562511", "revid": "1573940", "url": "https://it.wikipedia.org/wiki?curid=3562511", "title": "Atagaj", "text": "Atagaj () \u00e8 un insediamento di tipo urbano della Russia, situato nell'Oblast' di Irkutsk."}
{"id": "3562512", "revid": "7336", "url": "https://it.wikipedia.org/wiki?curid=3562512", "title": "Standard ISO 80000", "text": ""}
{"id": "3562515", "revid": "1543377", "url": "https://it.wikipedia.org/wiki?curid=3562515", "title": "Bhutan ai Giochi della XXIX Olimpiade", "text": "Il Bhutan ha partecipato alle Giochi della XXIX Olimpiade di Pechino, svoltisi dall'8 al 24 agosto 2008, con una delegazione di 2 atleti."}
{"id": "3562518", "revid": "123972687", "url": "https://it.wikipedia.org/wiki?curid=3562518", "title": "Jill Jones", "text": "Biografia.\nJill Jones \u00e8 figlia di una modella di origini afroamericane e pellerossa e di un musicista jazz di origini italiane. Ha passato la propria infanzia principalmente con i nonni, in seguito si riun\u00ec alla madre a Los Angeles dopo il suo secondo matrimonio..\nCarriera musicale.\nJill inizi\u00f2 la sua carriera di cantante a 15 anni come corista del gruppo della cugina Teena Marie, del quale la madre era la manager. Nel 1980, all'et\u00e0 di 18 anni, incontr\u00f2 Prince: al tempo Teena Marie era il gruppo di supporto del tour di \"Dirty Mind\". Prince apprezz\u00f2 il suo talento e la incoraggi\u00f2 a continuare, rimanendo in contatto con lei. In seguito divenne corista per lo stesso Prince e nel 1982 cant\u00f2 in diversi pezzi dell'album \"1999\" (dove \u00e8 accreditata con le sole iniziali J.J.). Partecip\u00f2 anche ai video di \"1999\", \"Little Red Corvette\" e di \"Automatic\" che per\u00f2 non fu mai pubblicato; si un\u00ec al tour di \"1999\" per cantare i due singoli e nei backing vocals delle Vanity 6, delle quali incise anche una canzone mai pubblicata, \"Vibrator\": nel brano lei e Prince sono i commessi di un negozio dove Vanity si reca per comprare le batterie da sostituire per il suo vibratore.\nDopo il tour si trasfer\u00ec a Minneapolis e divenne - a momenti alterni - la compagna di Prince. Il testo della canzone \"She's Always In My Hair\" (lato B di \"Raspberry Beret\") si riferiva esplicitamente a lei.\nEbbe una piccola parte come cameriera nel film \"Purple Rain\" (1984) e nel seguito \"Graffiti Bridge\" del 1990. In quest'ultimo, che si rivel\u00f2 un disastro sia di critica che di pubblico, nelle ultime stesure del copione avrebbe avuto una parte da protagonista (che fu invece affidata a Ingrid Chavez) ma l'ultima versione la releg\u00f2 a fidanzata di The Kid (ovvero Prince).\nIl suo album di debutto dal titolo omonimo venne pubblicato nel 1987 dall'etichetta di Prince, la Paisley Park Records. Prince, che era accreditato come coautore insieme alla Jones, in effetti lo scrisse - come suo solito - tutto da solo. Il lavoro fu accolto positivamente dalla critica, non altrettanto dal pubblico. In Europa, comunque, il singolo \"Mia bocca\" ebbe un buon successo grazie al video girato da Jean Baptiste Mondino.\nNumerosi demo vennero incisi per un ipotetico secondo album con la Paisley Park e fu girato anche il video per il pezzo \"Boom Boom\", ma nulla di tutto questo fu pubblicato. Nel 1993 pubblic\u00f2 una traccia dance (\"Bald\") per la Flying Records.\nJill Jones diede la propria voce in supporto alle Apollonia 6, cant\u00f2 con Ry\u016bichi Sakamoto nel suo singolo \"You Do Me\" del 1990 e collabor\u00f2 in una nuova versione di \"Call Me\" dei Blondie in un album di tributo a Giorgio Moroder. Oltre a ci\u00f2, scrisse e co-produsse la canzone \"The Great Pretender\" con Lisa Lisa. Nel 1996 un'altra collaborazione con la Baby Mother si concluse senza che l'album uscisse per la London Records. Nello stesso anno and\u00f2 in tour come corista con gli Chic con Nile Rodgers e Bernard Edwards: sfortunatamente questi mor\u00ec di polmonite a Tokyo dopo un concerto.\nGrazie all'amico fotografo David Honl riusc\u00ec a pubblicare il suo secondo album intitolato \"Two\" nel 2001.\nNel 2004 la Jones incise l'album \"The Grand Royals Ft. Jill Jones - Wasted\".\nNel 2008, Jill Jones ha stupito il pubblico durante uno show di Jeremy Gloff a New York, comparendo sul palco per cantare una versione di \"So Much in Love\".\nIl 28 aprile 2009 Jill Jones ha pubblicato l'album \"Living for the Weekend\" per l'etichetta Peace Bisquit con cui nel 2016 \u00e8 uscito \"I Am\"."}
{"id": "3562521", "revid": "1543377", "url": "https://it.wikipedia.org/wiki?curid=3562521", "title": "Cambogia ai Giochi della XXIX Olimpiade", "text": "La Cambogia ha partecipato alle Giochi della XXIX Olimpiade di Pechino, svoltisi dall'8 al 24 agosto 2008, con una delegazione di 4 atleti."}
{"id": "3562529", "revid": "424221", "url": "https://it.wikipedia.org/wiki?curid=3562529", "title": "Che uomo sei", "text": ""}
{"id": "3562532", "revid": "123021161", "url": "https://it.wikipedia.org/wiki?curid=3562532", "title": "Assedio (fumetto)", "text": "Assedio (\"Siege\") \u00e8 un crossover a fumetti pubblicato negli Stati Uniti d'America dalla Marvel Comics dal 2009 al 2010. La storia si svolge all'interno della \"continuity\" dell'Universo Marvel ed \u00e8 preceduta da due importanti eventi che ne sono la premessa.\nStoria editoriale.\nLa storia si sviluppa a partire da una miniserie di quattro numeri, \"Siege\" n. 1-4, marzo-giugno 2010) per proseguire su altre serie regolari e numeri unici per un totale di 37 albi\nIl prologo ad \"Assedio\" comincia all'inizio della saga \"Dark Reign\", con elementi disseminati nei seguenti albi:\nLa storia principale si svolge nei seguenti albi:\nTrama.\nPrologo.\nLa nuova Asgard.\nDopo che gli Dei della mitologia scandinava erano morti durante il Ragnar\u01ebk, anche il Dio del Tuono Thor sembrava essere morto. Il suo spirito per\u00f2 gli sopravvive a livello astrale e riesce a reincarnarsi sulla terra nel corpo del medico Donald Blake (per la seconda volta). Dal momento che suo padre Odino \u00e8 morto, \"Thor\" ne eredita gli immensi poteri e decide di ricostruire la favolosa citt\u00e0 di Asgard. Non la riedifica nella dimensione ultraterrena dove si trovava in precedenza, ma sulla Terra, all'interno dei confini degli Stati Uniti d'America in Oklahoma. Riesce anche a ritrovare tutte le anime perdute dei suoi concittadini e riesce cos\u00ec a ricostituire una popolazione asgardiana che cominci un nuovo ciclo di battaglie e leggende. Come nuovo Re della citt\u00e0 non viene insediato \"Thor\" ma il guerriero Balder.\nDark Reign.\nIl supercriminale Norman Osborn (alias Goblin) riesce a sfruttare le sue risorse economiche e intellettuali per riabilitarsi agli occhi dell'opinione pubblica. In seguito all'invasione degli Skrull e all'indebolimento dell'organizzazione S.H.I.E.L.D. e di Tony Stark, Osborn riesce a prenderne possesso e a trasformarla in una nuova agenzia di difesa sotto il suo controllo. Il nome della nuova organizzazione \u00e8 H.A.M.M.E.R. e dietro le apparenze di forza di protezione civile e militare si nasconde il piano di Osborn di impossessarsi di ogni forma di alta tecnologia umana e aliena al fine di sopprimere o tenere sotto controllo tutti i supereroi per garantirsi il dominio incontrastato del pianeta. Come suo personale braccio armato crea un nuovo gruppo di Vendicatori composto in gran parte da supercriminali che si fingono supereroi.\nAssedio ZERO.\nNorman Osborn delirante chiede consigli al goblin su come procedere con Asgard, il goblin convince Osborn ad attaccarla.\nAd una riunione della Cabala Norman Osborn propone di inserire Taskmaster nella squadra quando appare il Dottor Destino che minaccia Norman ordinandogli il rilascio di Namor, quindi Iron Patriot fa uccidere Destino che si rivela essere un robot che attacca la torre dei Vendicatori con uno sciame di api robotiche, dopodich\u00e9 Loki convince Osborn ad attaccare Asgard.\nL'assedio.\nL'assedio comincia con Sentry che attacca Asgard, seguito da una massiccia flotta aerea guidata da Norman Osborn nelle vesti di Iron Patriot. Thor, che era stato bandito da Asgard, interviene per difendere la sua patria e la sua gente, ma viene attaccato da Sentry e sconfitto dagli Oscuri Vendicatori, capitanati da Osborn. La notizia dell'attacco di Asgard sta facendo il giro del mondo, e ne viene a conoscenza Steve Rogers, l'ex Capitan America, che assembla un gruppo di Vendicatori (tra cui figurano l'Uomo Ragno, Luke Cage, Ms. Marvel (Carol Danvers) e molti altri), per combattere gli Oscuri Vendicatori, difendere Asgard e aiutare Thor. I seguaci di Osborn assumono Todd Keller, un conduttore di talk show, per la copertura ufficiale dell'assedio, al fine di plasmare l'opinione pubblica. Mentre la battaglia di Asgard si intensifica, il dio greco Ares, che Osborn aveva reclutato ingannevolmente nei suoi Oscuri Vendicatori, scopre la verit\u00e0 su Osborn, e giura di ucciderlo. Ares attacca il suo ex leader, ma quest'ultimo, per difendersi, sguinzaglia Sentry, che dopo un brutale scontro con Ares, lo uccide aprendolo in due. Contemporaneamente, fortunatamente Thor riesce a riprendersi. Intanto il Presidente degli Stati Uniti ordina al segretario di stato una spedizione militare per fermare ed arrestare Osborn. In quel preciso momento, Osborn viene colpito dallo scudo di Capitan America, seguito dai Vendicatori. Lo scontro infuria fra le file dei Vendicatori e delle forze di Osborn. Fortunatamente le forze militari Americane intervengono e neutralizzano l'elivelivolo dell'HAMMER, mentre nel frattempo Thor e Sentry combattono tra loro. Il guardiano d'oro riesce a sopravvivere a una serie di brutali colpi di Thor. Il possente dio nordico nota un forte mutamento nel corpo e nella forza di Sentry. Successivamente, quando sembra che la battaglia stia per essere vinta della fazione di Capitan America, Osborn ordina all'ormai innarrestabile Sentry di sfoderare tutto il suo potere. Il biondo ex supereroe, comincia a schizzare per tutta Asgard con una forza incredibile, Thor ormai non pu\u00f2 pi\u00f9 fare nulla per fermarlo e sotto gli occhi di tutti, Asgard crolla sulla terra dell'Okhlahoma. La citt\u00e0 degli dei \u00e8 distrutta, e tra le macerie Capitan America trova Osborn e lo dichiara in arresto. L'armatura di Osborn, ora sotto il controllo del suo possessore originale, Tony Stark (risvegliatosi dal coma), si separa da esso, e rivela il volto di Osborn dipinto a immagine del Goblin. Osborn comincia a delirare, dicendo a tutti gli eroi che ormai lui non ha pi\u00f9 il controllo di Sentry e che se lui non pu\u00f2 contenere il suo potere, esso diventer\u00e0 invincibile. Ormai Sentry \u00e8 completamente posseduto dal suo alter ego, Void, che assume una forma quasi \"ragnesca\". Il mostro si rivela perfino pi\u00f9 forte della sua controparte \"buona\". Inoltre Osborn \u00e8 convinto che Void sia l'Angelo della Morte. Intanto sotto gli occhi ormai disperati dei Vendicatori, Loki, il dio dell'inganno che ha plagiato Osborn, implora il padre di perdonarlo per gli atti terribili da lui commessi e cos\u00ec utilizza le Pietre delle Norne per dare nuova energia ai Vendicatori. Void, che si rende conto che la nuova forza degli eroi viene da Loki, lo uccide. Spronato dal sacrificio del fratello, Thor e i Vendicatori attaccano con tutta la loro forza Void. Grazie all'aiuto di Iron Man, che riesce a schiantare l'elivelivolo di Osborn su Void, esso si ritrasforma in Robert Reynolds, la vera identit\u00e0 di Sentry. Reynolds supplica in lacrime Thor di ucciderlo, ma il dio rifiuta poich\u00e9 pensa che l'eroe debba pagare per le sue terribili azioni. Purtroppo Void riemerge del corpo di Reynolds e Thor con un ultimo devastante colpo, uccide Sentry e lascia di lui solo uno scheletro carbonizzato. Thor si reca nello spazio con il corpo ormai senza vita di Sentry, e ne brucia i resti nel sole. La battaglia \u00e8 finalmente finita, Osborn, gli Oscuri Vendicatori e i suoi seguaci vengono arrestati. Steve Rogers d\u00e0 al suo ex compagno, Bucky Barnes, lo scudo di Capitan America, lasciando in eredit\u00e0 a lui la sua carica. Mentre i Vendicatori festaggiano la vittoria nella loro sede, l'Atto di Registrazione dei Superumani \u00e8 abolito e Thor e i suoi compagni di Asgard offrono un'alleanza con la Terra, con la creazione di un portale, in cima alla torre dei Vendicatori, che porti alla citt\u00e0 degli dei. Inoltre il Presidente incarica Rogers di investire la carica precedentemente posseduta da Nick Fury, poi da Iron Man e infine da Osborn. Successivamente un folto gruppo di eroi, tra cui Thor e Iron Man, partecipano al funerale di Sentry. Steve Rogers dichiara che continuer\u00e0 l'iniziativa dei 50 stati e che dar\u00e0 il via ad una nuova riforma dei Vendicatori, creando tre gruppi: i Vendicatori Segreti, i Nuovi Vendicatori e i Vendicatori classici con Bucky, Iron Man e Thor come membri principali di quest'ultimo gruppo."}
{"id": "3562533", "revid": "729019", "url": "https://it.wikipedia.org/wiki?curid=3562533", "title": "Silo (citt\u00e0)", "text": "Silo \u00e8 stata la capitale di Israele per 300 anni, prima del trasferimento della stessa a Gerusalemme. Il suo sito \u00e8 presso Khirbet Seilun, in Cisgiordania, 16 km a nord dell'insediamento israeliano di Beth El.\nStoria.\nTale citt\u00e0 \u00e8 citata nella Bibbia, come un importante centro in cui veniva collocata l'arca dell'alleanza, prima che questa fosse trasferita a Gerusalemme, e dove importanti profeti esercitarono il proprio ministero, come Samuele.\nIl santuario di Silo fu raso al suolo in seguito alla vittoria dei Filistei ad Eben-Ezer, quando l'esercito vincitore aveva sottratto l'arca dell'alleanza agli Ebrei. Quando la notizia raggiunse Eli, sommo sacerdote in Silo e capo spirituale degli Ebrei; questi, che nello scontro aveva perso anche i due figli Cofni e Pincas, si accasci\u00f2 al suolo battendo la testa e morendo. Dopo questi fatti la guida spirituale degli Ebrei pass\u00f2 nelle mani di Samuele, cresciuto nel tempio sotto la guida di Eli. Egli trasfer\u00ec il suo popolo a Mizpa."}
{"id": "3562534", "revid": "1851848", "url": "https://it.wikipedia.org/wiki?curid=3562534", "title": "Maurizio Vincioni", "text": "Carriera.\nGiocatore.\nCresciuto calcisticamente nel vivaio della , debutta fra i professionisti a 19 anni con la maglia dell' in Serie C1, categoria dove resta per tre stagioni fino alla promozione dei dorici in Serie B nel 1988, restando quindi nel capoluogo marchigiano per le due successive stagioni cadette.\nNel 1990 approda alla , ancora in Serie B, dove al primo anno retrocede in Serie C1, categoria nella quale milita per le seguenti quattro stagioni, fino alla nuova promozione nel 1995, alla quale segue la sua ultima stagione fra i cadetti.\nDal 1996 gioca in Serie C2 con il , che al primo tentativo aiuta a salire in Serie C1, rimanendovi poi l'anno seguente.\nIn seguito indossa le maglie di (un anno), (mezza stagione) e L'Aquila (tre anni), sempre in Serie C1, prima di lasciare il calcio professionistico.\nIn totale ha giocato 125 partite (con 2 reti) in Serie B.\nAllenatore.\nNella stagione 2011-2012 allena il Citt\u00e0 di Monterotondo nel campionato di Promozione laziale. Il 27 maggio 2012 porta il Citt\u00e0 di Monterotondo in Eccellenza dopo sette anni.\nIl 10 settembre 2012, a causa delle sconfitte nelle prime due giornate di campionato, viene esonerato.\nNella stagione 2016-2017 ha allenato il Real Monterotondo Scalo, squadra che milita in Eccellenza."}
{"id": "3562535", "revid": "46931", "url": "https://it.wikipedia.org/wiki?curid=3562535", "title": "Wayur\u00fa", "text": ""}
{"id": "3562536", "revid": "46931", "url": "https://it.wikipedia.org/wiki?curid=3562536", "title": "Wajaru", "text": ""}
{"id": "3562542", "revid": "122246", "url": "https://it.wikipedia.org/wiki?curid=3562542", "title": "Filippo Lanza", "text": "Carriera.\nClub.\nLa carriera di Filippo Lanza inizia nel 2004, nelle giovanili della : nella stagione 2008-09 viene aggregato alla squadra che disputa il campionato di Serie B1. Nell'annata 2009-10 entra a far parte della squadra federale del , in Serie B1: con lo stesso club, nella stagione successiva, disputa la Serie A2.\nPer il campionato 2011-12 ritorna alla squadra di Trento, in Serie A1, dove resta per sette annate, conquistando due campionati mondiali per club, due Supercoppe italiane, due Coppe Italia e due scudetti.\nNella stagione 2018-19 viene ingaggiato dalla , con cui vince la Coppa Italia 2018-19 e la Supercoppa italiana 2019. All'inizio della stagione 2020-21 rescinde il contratto con il club perugino e si accasa al , sempre in Superlega: terminati gli impegni con la squadra lombarda, conclude l'annata allo , militante nella Ligue A francese.\nNella stagione 2021-22, a campionato gia iniziato, firma per la , nella massima divisione italiana, tuttavia, nel mese di dicembre, si trasferisce in Cina, per completare l'annata con lo .\nNazionale.\nNel biennio dal 2008 al 2009 viene convocato nella nazionale italiana Under-19, con cui conquista la medaglia d'oro al Torneo 8 Nazioni 2008, venendo premiato come MVP. Nel 2010 \u00e8 nella selezione Under-20, mentre l'anno successivo \u00e8 in quella Under-21.\nNel 2012 ottiene le prime convocazioni nella nazionale maggiore: nel 2013 vince la medaglia d'oro ai XVII Giochi del Mediterraneo di Mersin, il bronzo alla World League, l'argento al campionato europeo e il bronzo alla Grand Champions Cup di pallavolo maschile 2013, dov'\u00e8 premiato come miglior schiacciatore. Nel 2014 si aggiudica nuovamente il bronzo alla World League, mentre l'anno successivo conquista il bronzo al campionato europeo e l'argento alla Coppa del Mondo.\nDurante i Giochi della XXXI Olimpiade di Rio de Janeiro, nel 2016, ottiene la medaglia d'argento: dello stesso metallo \u00e8 la medaglia che conquista l'anno seguente alla Grand Champions Cup. Nel 2021, a seguito dell'esclusione dai convocati per i Giochi della XXXII Olimpiade, annuncia il suo ritiro dalla nazionale."}
{"id": "3562546", "revid": "1305772", "url": "https://it.wikipedia.org/wiki?curid=3562546", "title": "Orso Partecipazio", "text": ""}
{"id": "3562551", "revid": "834", "url": "https://it.wikipedia.org/wiki?curid=3562551", "title": "Hubert Bonisseur de La Bath", "text": ""}
{"id": "3562554", "revid": "834", "url": "https://it.wikipedia.org/wiki?curid=3562554", "title": "OSS 117", "text": ""}
{"id": "3562557", "revid": "212348", "url": "https://it.wikipedia.org/wiki?curid=3562557", "title": "Patricia Girard-L\u00e9no", "text": ""}
{"id": "3562565", "revid": "110157", "url": "https://it.wikipedia.org/wiki?curid=3562565", "title": "Museo diocesano (Parma)", "text": "Il Museo diocesano di Parma \u00e8 stato inaugurato nel marzo 2003, al termine di un lungo restauro che ha interessato il Palazzo vescovile, nel cui seminterrato trova oggi spazio l'itinerario espositivo. Si \u00e8 cos\u00ec data una sistemazione ai reperti archeologici e alle opere d'arte provenienti dalla Cattedrale, dal Battistero e dal territorio diocesano.\nNel corso del restauro per la sistemazione del Vescovado e del Museo sono emersi i resti delle fondazioni di un edificio medievale e un tratto delle mura romane (fine del III secolo d.C.).\nOpere.\nL'itinerario museale prevede un percorso che segue la storia dei culti religiosi nella citt\u00e0,\na partire dall'epoca romana e proseguendo poi con la sezione altomedievale e medievale. Di particolare pregio ed interesse:\nAll'interno vi \u00e8 una stanza dedicata al nuovo Battistero virtuale, un touchscreen con immagini ad alta definizione per scoprire i segreti del monumento in tutti i suoi dettagli."}
{"id": "3562569", "revid": "200568", "url": "https://it.wikipedia.org/wiki?curid=3562569", "title": "Coppa Davis 2011 Zona Euro-Africana Gruppo III - Africa", "text": "Il Gruppo III Africa della Zona Euro-Africana (\"Europe/Africa Zone\") \u00e8 il terzo e ultimo livello di competizione della Zona Euro-Africana, una delle tre divisioni zonali della Coppa Davis 2011. Esso \u00e8 parallelo al Gruppo III Europa. Due squadre vengono promosse al Gruppo II.\nFormula.\nLe dieci nazioni partecipanti (incluso il Ruanda non presentatosi) vengono suddivise in due gironi da 5 squadre ciascuno, in cui ciascuna squadra affronta le altre incluse nel proprio girone (\"Pool\"). Dopodich\u00e9 le prime due classificate di ciascun girone lottano per i due posti validi per la promozione al Gruppo II: la prima del Pool A affronta la seconda del Pool B, mentre la seconda del Pool A affronta la prima del Pool B. Le due squadre vincenti vengono promosse.\nTurno preliminare.\nPool A.\n4 luglio 2011\n5 luglio 2011\n6 luglio 2011\n7 luglio 2011\n8 luglio 2011\nPool B.\n4 luglio 2011\n5 luglio 2011\n6 luglio 2011\n7 luglio 2011\n8 luglio 2011\nFase finale.\n9 luglio 2011"}
{"id": "3562573", "revid": "307923", "url": "https://it.wikipedia.org/wiki?curid=3562573", "title": "Giuseppe Calvi", "text": ""}
{"id": "3562577", "revid": "1543377", "url": "https://it.wikipedia.org/wiki?curid=3562577", "title": "Merletto di Lepoglava", "text": "Il merletto di Lepoglava (in Croato: Lepoglavska \u010dipka ), \u00e8 un pizzo a tombolo tradizionale della citt\u00e0 croata di Lepoglava, eseguito con fuselli e filo di lino o di cotone. \u00c8 un pizzo molto costoso e preziosissimo, eseguito interamente a mano.\nCaratteristiche.\nTuttora esiste una scuola dove viene insegnata la sua accurata esecuzione e un marchio ne protegge e garantisce la qualit\u00e0.\nI motivi principali sono di tipo floreale, complessi ed eleganti; i pi\u00f9 usati sono i fiori, come rose, primule e papaveri, ma anche edera, erbe rampicanti, uccelli, farfalle e foglie, usati nei pizzi che prendono il nome di \"estate nel bosco\", o \"Ljeto u \u0161umi\", in croato; inoltre vengono lavorati pizzi con grappoli e foglie d'uva, e i merletti che contengono questi motivi vengono chiamati \"Vite\", o \"Grozdek\", in croato.\nStoria.\nLa lavorazione del merletto fu introdotta a Lepoglava nel 1450 circa, con l'arrivo dell'ordine monastico dei Paolini, che insegnarono l'esecuzione ai contadini del luogo, che, dopo la partenza dei frati, continuarono a eseguire e vendere il pregiato pizzo nelle fiere e nei mercati."}
{"id": "3562578", "revid": "298229", "url": "https://it.wikipedia.org/wiki?curid=3562578", "title": "FIP World Heavyweight Championship", "text": "Il FIP World Heavyweight Championship \u00e8 un titolo di wrestling della Full Impact Pro. \u00c8 un titolo di un certo valore all'interno del mondo del wrestling ed \u00e8 uno dei titoli pi\u00f9 importanti delle federazioni indipendenti."}
{"id": "3562581", "revid": "287204", "url": "https://it.wikipedia.org/wiki?curid=3562581", "title": "Michael Kohlmann", "text": "Migliori sono per\u00f2 le sue prestazioni nel doppio, come il ranking (73\u00ba posto). Ha vinto 5 titoli nel doppio tutte delle ATP World Tour 250 series e ha ottenuto buoni risultati anche nei tornei del Grande Slam: una semifinale nell'Australian Open 2010 e un quarto di finale durante l'Open di Francia 2007.\nCarriera da professionista.\nKohlmann divent\u00f2 professionista nel 1995 e ha guadagnato in carriera 1.436.104 dollari. Nel singolare ha ottenuto risultati discreti nei tornei del Grande Slam come un terzo turno allo US Open 1998. Gioc\u00f2 il singolo soltanto nei primi anni.Nel febbraio del 2002 ottiene invece la prima affermazione nel doppio: una vittoria al Copenaghen Open con partner Julian Knowle. Nel dicembre del 2002 ottiene un'altra vittoria con l'austriaco Knowle al Chennai Open. Passano 3 anni e ottiene un'altra vittoria, questa volta con Yves Allegro all'Heineken Open. Nei due anni successivi conquista due tornei e migliora i suoi risultati in due tornei del Grande Slam: vince lo U.S. Men's Clay Court Championships e i PBZ Zagreb Indoors con partner Alexander Waske ed ottiene poi un terzo turno allo US Open 2007 e un quarto di finale all'Open di Francia 2007. Fino al 2010 Kohlmann resta in ombra. Nel 2010 arriva infatti fino alla semifinale dell'Australian Open 2010 con partner Jarkko Nieminen. Dopo la semifinale cambia partner di doppio con diversi connazionali come Benjamin Becker o Matthias Bachinger ma non vince pi\u00f9 nessun torneo e ottiene risultati minori. Quindi, dopo il secondo turno all'Australian Open in doppio con il solito Julian Knowle (con l'eliminazione da parte di Daniele Bracciali e Potito Starace con un 4-6 4-6) e un deludente primo turno all'Open di Francia 2012 con Alexander Waske perso contro Oliver Marach e Horacio Zeballos, partecipa con partner Florian Mayer al doppio del Gerry Weber Open 2012, dove al primo turno batte con un 6-7 6-4 [10-7] la coppia composta da Robin Haase e Jarkko Nieminen. Quindi al secondo turno incontrano la coppia quarta testa di serie composta da Marcel Granollers e Rafael Nadal, che sconfiggono con un walkover. In semifinale vengono sconfitti da Scott Lipsky e Treat Conrad Huey. Quindi partecipa al torneo di doppio di Wimbledon 2012, con partner Martin Emmrich, dove al primo turno incontra la coppia slovacca composta da Martin Kli\u017ean e Luk\u00e1\u0161 Lacko, che sconfiggono 6-7 6-4 4-6 7-6 7-5. Al secondo turno vengono eliminati da Ivan Dodig e Marcelo Melo (6-3 7-6 6-3). Quindi partecipa nel doppio della Mercedes Cup 2012, come seconda testa di serie con partner Philipp Petzschner, dove al primo turno incontrano Beno\u00eet Paire e Alessandro Motti."}
{"id": "3562582", "revid": "834", "url": "https://it.wikipedia.org/wiki?curid=3562582", "title": "Paradiso Slovacco", "text": ""}
{"id": "3562589", "revid": "4255", "url": "https://it.wikipedia.org/wiki?curid=3562589", "title": "Abella Castellomata", "text": ""}
{"id": "3562595", "revid": "889336", "url": "https://it.wikipedia.org/wiki?curid=3562595", "title": "Miss Supranational", "text": "Miss Supranational \u00e8 un concorso di bellezza internazionale organizzato annualmente dall'associazione \"World Beauty Association\" di P\u0142ock. La prima edizione del concorso si \u00e8 tenuta nel 2009 in Polonia ed ha visto concorrere trentasei delegate nazionali. L'anno successivo le concorrenti sono diventate sessantasei."}
{"id": "3562608", "revid": "124123", "url": "https://it.wikipedia.org/wiki?curid=3562608", "title": "Gerard Seghers", "text": "Biografia.\nFratello del pittore barocco specializzato in nature morte floreali, Daniel Seghers, Gerard nasce ad Anversa ed ivi diviene allievo di Abraham Janssens.\nCome era usanza tra i pittori fiamminghi della sua generazione, attorno al 1613, ancora giovanissimo, decide di intraprendere un viaggio di formazione in Italia, ed arrivato a Roma, vi rimarr\u00e0 sino al 1620.\n\u00c8 proprio durante questo soggiorno romano che viene a contatto con l'arte del Caravaggio ed in particolare con uno dei suoi primi e pi\u00f9 importanti seguaci, Bartolomeo Manfredi, di cui subisce la diretta influenza.\nProprio riferendosi a Gerard Seghers, il pittore e scrittore Joachim von Sandrart, allievo di Gerrit van Honthorst a Utrecht, coni\u00f2 l'espressione \"genere alla Manfredi\" (\"Manfrediana Methodus\"), intendendo l'utilizzo dei caratteristici contrasti di luci ed ombre.\nInfatti Seghers, come molti altri pittori dell'epoca, espresse una pittura fortemente caratterizzata dall'uso di un'illuminazione drammatica e dal forte chiaroscuro. Uno dei suoi pi\u00f9 noti dipinti di questo periodo \u00e8 \"Giuditta con la testa di Oloferne\", ora conservato alla Galleria Nazionale d'Arte Antica di Roma.\nLo stile caravaggesco continu\u00f2 per molto tempo a caratterizzare il suo lavoro anche dopo il suo ritorno nelle Fiandre.\nSolo dopo il 1630, la sua tavolozza divent\u00f2 considerevolmente pi\u00f9 vivace e luminosa, e l'artista attenu\u00f2 gli effetti violenti del suo caravaggismo con forme pi\u00f9 morbide e pacate. Tutto ci\u00f2 sotto la probabile nuova influenza del pittore fiammingo in maggior voga all'epoca, Pieter Paul Rubens, novella tendenza che si pu\u00f2 apprezzare in dipinti come \"L'adorazione dei Magi\" del 1630, nella Chiesa di Nostra Signora di Bruges."}
{"id": "3562609", "revid": "363629", "url": "https://it.wikipedia.org/wiki?curid=3562609", "title": "Abella di Castellomata", "text": " \nPoco si sa della sua vita, sembra comunque sia vissuta prima di Costanza Calenda, e figurava tra le donne medico appartenenti al gruppo delle \"Mulieres Salernitanae\".\nAbella pubblic\u00f2 due trattati, \"De atrabile\" (Sulla bile nera) e \"De natura seminis humani\" (Sulla natura del seme umano); di queste opere si \u00e8 perso traccia e il contenuto non \u00e8 sopravvissuto fino ai nostri giorni."}
{"id": "3562611", "revid": "110157", "url": "https://it.wikipedia.org/wiki?curid=3562611", "title": "Bajkal (citt\u00e0)", "text": "Bajkal () \u00e8 un insediamento di tipo urbano della Russia, situato nei pressi della sorgente del fiume Angara, sulle rive del lago Bajkal.\nLa cittadina \u00e8 un importante nodo di comunicazione: possiede un porto sul lago, una stazione ferroviaria (ferrovia circolare del Bajkal) ed \u00e8 servita da un traghetto che la collega con Listvjanka."}
{"id": "3562616", "revid": "1005847", "url": "https://it.wikipedia.org/wiki?curid=3562616", "title": "Abgeordnetenhaus", "text": "Il termine tedesco Abgeordnetenhaus equivale all'italiano \"camera dei deputati\" o pi\u00f9 propriamente all'inglese \"House of Commons\" (camera dei comuni) e descrive l'istituzione della \"camera bassa\" di governo.\nPi\u00f9 specificatamente, \"Abgeordnetenhaus\", si riferisce a una delle due seguenti istituzioni:"}
{"id": "3562618", "revid": "767487", "url": "https://it.wikipedia.org/wiki?curid=3562618", "title": "Antirrio", "text": "Antirrio () \u00e8 un ex comune della Grecia nella periferia della Grecia Occidentale (unit\u00e0 periferica dell'Etolia-Acarnania) con 2.375 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Nafpaktia.\nLocalit\u00e0.\nAntirrio \u00e8 suddiviso nelle seguenti comunit\u00e0 (i nomi dei villaggi tra parentesi):"}
{"id": "3562623", "revid": "144796", "url": "https://it.wikipedia.org/wiki?curid=3562623", "title": "Consiglio imperiale (Austria)", "text": ""}
{"id": "3562627", "revid": "767487", "url": "https://it.wikipedia.org/wiki?curid=3562627", "title": "Orazio Luzi", "text": "Biografia.\nNato a Cagli nel Ducato di Urbino, Orazio Luzi studi\u00f2 legge all'Universit\u00e0 di Padova e a quella di Bologna. Il cardinale Carlo Borromeo lo fece nominare preposto di Vimercate. Mor\u00ec nel 1569."}
{"id": "3562631", "revid": "110157", "url": "https://it.wikipedia.org/wiki?curid=3562631", "title": "Arakynthos", "text": "Arakynthos () \u00e8 un ex comune della Grecia nella periferia della Grecia Occidentale (unit\u00e0 periferica dell'Etolia-Acarnania) con 6.397 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Agrinio."}
{"id": "3562632", "revid": "287204", "url": "https://it.wikipedia.org/wiki?curid=3562632", "title": "Luzio", "text": ""}
{"id": "3562637", "revid": "229244", "url": "https://it.wikipedia.org/wiki?curid=3562637", "title": "Lain (collana)", "text": ""}
{"id": "3562648", "revid": "287204", "url": "https://it.wikipedia.org/wiki?curid=3562648", "title": "Abgeordnetenhaus (Austria)", "text": "La Camera dei deputati d'Austria o Camera dei rappresentanti d'Austria, fu una camera parlamentare austriaca parte del Reichsrat, definita in tedesco col nome generico di Abgeordnetenhaus. Essa fu la seconda camera rappresentativa austriaca dopo la Camera dei Signori (\"Herrenhaus\"), corrispondente della Camera dei comuni nel Regno Unito o alla Camera dei deputati italiana.\nStoria.\nLa prima camera dei deputati provvisoria istituita in Austria si tenne nel 1861 nella W\u00e4hringer Stra\u00dfe di Vienna, nell'edificio indicato come \"Teatro Schmerling\" che venne utilizzato sino al 1883 per accogliere le riunioni del parlamento. Nel 1867 vennero stabilite le prime ripartizioni dei seggi tra i parlamentari che vennero inquadrati nel numero di 203: 54 boemi, 38 galiziani, 22 moravi e 18 austriaci.\nUna successiva riforma elettorale del 1873 ha portato il numero dei membri da 203 a 353 anche per aprire maggiormente questa camera bassa alla borghesia e favorire la partecipazione maggiore delle classi sociali non aristocratiche alle operazioni di governo. I deputati venivano eletti per un periodo di mandato di sei anni. La ripartizione interna dei seggi venne anche ripartita sulla base delle professioni, arrivando a comprendere 85 membri appartenenti al ceto dei proprietari terrieri, 21 tra commercianti e artigiani, 128 rappresentanti della classe rurale e 118 deputati cittadini (con la clausola per\u00f2 del pagamento delle tasse continuamente per 10 anni). In totale la classe politica della camera dei deputati radunava il 6% della popolazione adulta dell'Impero.\nIl 14 giugno 1896 il numero dei membri venne aumentato a 425 dopo l'introduzione del suffragio universale. I votanti vennero nuovamente aumentati il 21 gennaio 1907 a 516. Un sempre crescente numero di deputati rispecchiava le nuove esigenze di espansione della popolazione dell'Impero e nel contempo distoglieva lo sguardo dal vecchio modo di condurre politica ristretto ad una raccolta classe dirigente, dando sempre maggiore spazio ai partiti di massa. Nel 1907 nacque infatti il Partito cristiano-sociale e nel 1911 quello socialdemocratico.\nCome era avvenuto per la camera alta, la camera dei deputati austriaca raccoglieva unicamente i deputati della regione della Cisleitania, ovvero la parte dell'impero ad esclusione dell'area ungherese che pure godeva di un proprio parlamento separato dal 1867 pur raccolto sotto la corona imperiale. Il grosso problema delle discussioni parlamentari era essenzialmente il gran numero di conflitti locali che coinvolgevano le differenti nazionalit\u00e0 a confronto e come tale anche una maggioranza di governo era difficile da organizzare.\nCon il governo del primo ministro conte Eduard Taaffe, basato su un forte accentramento nella politica austro-tedesca, segn\u00f2 indelebilmente la decadenza dell'istituzione parlamentare come luogo di convenzione delle differenti nazionalit\u00e0 dell'Impero e dopo il 1893 nessun governo pot\u00e9 mantenere un sostegno costante della maggioranza alla camera dei deputati imperiale.\nIl parlamento e l'imperatore.\nL'imperatore Francesco Giuseppe, che govern\u00f2 inizialmente in maniera assoluta, ebbe a lungo forti sospetti nei confronti del parlamento ed il parlamento non vedeva di buon occhio il suo autocratismo.\nDel resto l'Imperatore visit\u00f2 il parlamento due sole volte durante il suo regno, nella cerimonia dell'inaugurazione dell'edificio, ma questo in buona sostanza per il fatto che il parlamento si presentava agli occhi della corte imperiale come un elemento fantoccio, mentre il potere restava ancora saldamente legato alla figura del sovrano.\nL'imperatore cambi\u00f2 radicalmente il suo atteggiamento nei confronti del parlamento dopo la rivoluzione russa del 1905 e per la crescente influenza dei movimenti socialdemocratici. I grossi contrasti Francesco Giuseppe li ebbe per\u00f2 proprio in famiglia in quanto il suo erede designato, l'arciduca Francesco Ferdinando, si era apertamente schierato con i conservatori minacciando pi\u00f9 volte di riportare la \"giusta autocrazia\" in Austria dopo la sua ascesa al trono futura e questo sollev\u00f2 un putiferio di opposizioni proprio dalla camera dei deputati ove era rappresentata gran parte della popolazione."}
{"id": "3562652", "revid": "287204", "url": "https://it.wikipedia.org/wiki?curid=3562652", "title": "Lucas Monteverde", "text": "\u00c8 un difensore con un handicap di 10 goal ed \u00e8 noto nel mondo del polo per le sue capacit\u00e0 a cavallo. Ha giocato in squadre come La Martina ed Ellerstina e attualmente in Argentina gioca nella squadra La Dolfina Polo Club insieme ad Adolfo Cambiaso, Bartolom\u00e9 Castagnola e Mariano Aguerre.\nNel 2005 arriva il suo primo Grande Slam, grazie alle vittorie ottenute nel Veuve Clicquot Cowdray Park Gold Cup, dove fu chiamato all'ultimo momento per sostituire l'infortunato Cambiaso, all'Hurlingham Open, la Gold Cup Deauville e la Gold Cup Sotogrande..\nHa giocato gli Argentine Open per la prima volta nel 2000, vincendoli nel 2005, 2006 e 2007 (grazie ad un suo golden goal) tutti con la squadra la Dolfina, e in seguito a queste vittorie fu promosso ad un handicap di 10.\n\u00c8 sposato con la modella argentina Loli Lopez ed ha due figli e suo zio Marcelo Monteverde \u00e8 un allenatore di polo."}
{"id": "3562653", "revid": "547034", "url": "https://it.wikipedia.org/wiki?curid=3562653", "title": "A Republikanska futbolna grupa 1963-1964", "text": "La A Republikanska futbolna grupa 1963-1964 fu la 40\u00aa edizione della massima serie del campionato bulgaro di calcio. Fu vinta dal Lokomotiv Sofia, al suo terzo titolo.\nCapocannoniere del torneo fu Nikola Tsanev del CSKA Septemvriysko zname Sofia con 26 reti.\nFormula.\nCome nella stagione precedente le squadre partecipanti furono sedici e disputarono un turno di andata e ritorno per un totale di trenta partite.\nLe ultime due classificate retrocedettero in B RFG.\nLe squadre ammesse alle coppe europee furono tre: i campioni nazionali alla Coppa dei Campioni 1964-1965, la vincitrice della Coppa di Bulgaria alla Coppa delle Coppe 1964-1965 pi\u00f9 un ulteriore club di Plovdiv alla Coppa delle Fiere 1964-1965."}
{"id": "3562654", "revid": "82097", "url": "https://it.wikipedia.org/wiki?curid=3562654", "title": "H.C. Lugano 2011-2012", "text": ""}
{"id": "3562655", "revid": "1573940", "url": "https://it.wikipedia.org/wiki?curid=3562655", "title": "Blatta orientalis", "text": "Blatta orientalis , conosciuta anche come scarafaggio nero comune, \u00e8 un insetto appartenente all'ordine dei Blattodea. \u00c8 la pi\u00f9 comune blatta che infesta le abitazioni; originaria della Russia, \u00e8 ormai diffusa in tutto il mondo, fatta eccezione per le zone con clima eccessivamente rigido.\nDescrizione.\nLa colorazione \u00e8 bruna tendente al nero. Questa specie presenta un dimorfismo sessuale: mentre il maschio ha ali normali, la femmina ha ali anteriori molto brevi, ali posteriori atrofiche ed entrambe non sono in grado di volare. La lunghezza \u00e8 compresa tra i 25 e i 33\u00a0mm. \u00c8 caratterizzata dalla forma appiattita e da lunghe antenne filiformi.\nCiclo vitale.\nLe femmine maturano un massimo di 16 uova nelle ooteche, lunghe 10\u00a0mm, che successivamente vengono deposte in ambienti favorevoli allo sviluppo della prole. Le neanidi schiudono generalmente di notte, sfruttando l'ampolla cervicale per rompere l'ooteca ed uscire all'aperto. Il ciclo vitale \u00e8 relativamente lungo: viene completato in circa 10-15 mesi a seconda del clima e delle disponibilit\u00e0 di cibo. Lo stadio di uovo dura da 37 a 81 giorni, quello di ninfa dalle 24 alle 140 settimane, quello della vita da adulto dalle 5 alle 26 settimane.\nHabitat e comportamento.\nLa Blatta orientalis \u00e8 diffusa in tutto il mondo, soprattutto nelle zone a clima temperato in quanto predilige ambienti pi\u00f9 freddi rispetto alle altre specie dell'ordine Blattodea. \u00c8 diffusa soprattutto nelle zone antropizzate, dove molto spesso la sua presenza \u00e8 legata a condizioni di scarsa igiene. La sopravvivenza \u00e8 legata alla presenza abbondante di acqua pi\u00f9 delle altre specie. Si sviluppa nelle abitazioni riscaldate, dove vi \u00e8 abbondanza di nascondigli e cibo, o in luoghi non esposti a grandi sbalzi di temperatura.\nQuesta specie \u00e8 relativamente letargica, predilige il movimento nelle ore notturne ed evita ambienti luminosi: la sua comparsa in orario diurno indica una grande infestazione. A causa della morfologia delle zampe non \u00e8 in grado di arrampicarsi su pareti verticali e si muove strisciando. Rispetto alle altre specie \u00e8 pi\u00f9 lenta e meno prudente.\n\u00c8 molto vorace, praticamente onnivora.\nParassiti.\nTra i parassiti di questa specie i pi\u00f9 diffusi sono due Imenotteri: l'evanide (Evania appendigaster) e il calcidoideo (Tetrastichus hagenowi), le cui larve si sviluppano nelle ooteche e vivono a spese delle uova.\nRapporti con l'uomo.\nLa Blatta orientalis, oltre ai danni che porta all'uomo nutrendosi delle sue derrate alimentari, trasferisce a queste il disgustoso odore delle sue ghiandole repugnatorie, \u00e8 ospite intermedio di Nematodi e vettore di Protozoi e di uova di Nematodi e Cestodi, emesse tramite le feci dell'insetto.\nLe malattie portate dalla Blatta orientalis sono molteplici e pericolose: dalla salmonellosi al colera, causato dal batterio Vibrio cholerae, a fenomeni di dissenteria, legati agli enterobatteri, all'epatite A e alla poliomielite.\nInoltre l'insetto libera nell'aria sostanze che possono causare l'insorgere di varie disturbi allergici in persone predisposte a tali patologie.\nMetodi di lotta.\nPer difendersi dalle infestazioni innanzitutto \u00e8 necessario adottare dei meccanismi di prevenzione come l'accurata pulizia e la chiusura di ogni interstizio dei muri e dei pavimenti. Il raggiungimento dei luoghi domestici avviene frequentemente tramite gli imballaggi, in cui vengono deposte le ooteche, per cui \u00e8 utile estrarre al pi\u00f9 presto i contenuti dagli imballaggi. \u00c8 necessario inoltre provvedere in breve tempo a disfarsi degli imballaggi stessi.\nPer il monitoraggio sono mezzi fondamentali le trappole. \u00c8 facile inoltre accorgersi della presenza di questi insetti accendendo luci in stanze buie, soprattutto in orario notturno: essi prediligono infatti ambienti oscuri e se sorpresi da una forte illuminazione, si muovono freneticamente alla ricerca di zone d'ombra o ripari.Attualmente il metodo pi\u00f9 efficace per liberarsi delle blatte \u00e8 utilizzare un'esca alimentare che loro riporteranno nel nido e distribuiranno all'intera colonia, determinandone la morte. "}
{"id": "3562656", "revid": "6923", "url": "https://it.wikipedia.org/wiki?curid=3562656", "title": "Baltan", "text": "I Baltan (\u30d0\u30eb\u30bf\u30f3\u661f\u4eba Barutan Seijin) sono una razza di alieni immaginari che compaiono nel franchise \"Ultraman\" a partire dal secondo episodio della prima serie. Sono forse la razza aliena pi\u00f9 celebre del pantheon degli Ultraman.\nCaratteristiche.\nAspetto e dimensioni.\nI Baltan hanno l'aspetto di umanoidi simili a gamberi con due enormi chele e due grossi occhi gialli o rossi.\nSolitamente sono alti 2 metri ma possono diventare microscopici o crescere fino a un'altezza di 50 metri per un peso di 15\u00a0000 tonnellate.\nCaratteristica precipua dei Baltan \u00e8 la loro sinistra e tonante risata. Il soprannome dei Baltan \u00e8 Ninja Spaziali (\u5b87\u5b99\u5fcd\u8005 Uch\u016b Ninja).\nPoteri.\nI Baltan Seijin possono sparare dei proiettili di energia esplosivi dalle loro chele oppure dei raggi rossi che paralizzano le loro vittime.\nPer confondere i loro nemici, possono anche generare delle copie tridimensionali dei loro corpi come i ninja.\nSono capaci di ipnotizzare o possedere degli esseri umani per usarli come interpreti per comunicare.\nPossono teletrasportarsi per brevi distanze e una moltitudine di Baltan microscopici o di dimensioni umane sono capaci di fondersi per formare un Baltan gigante.\nStoria.\nUltraman (1966).\nNella prima serie, decine di miliardi di Baltan Microscopici vennero sulla terra alla ricerca di materiali che potessero riparare il motore della loro astronave ma successivamente decisero di impadronirsi della Terra perch\u00e9 il loro pianeta di origine era stato devastato da armi nucleari.\nQuando giunsero sulla terra, solo qualche individuo di Baltan si present\u00f2 in dimensioni umane (e gigantesche) ai terrestri, mentre gli altri rimasero sulla nave.\nLa Pattuglia Scientifica, la squadra anti-mostri di cui fa parte Shin Hayata, l'umano ospite di Ultraman, cerc\u00f2 di negoziare con i Baltan.\nMarte fu proposto come nuova casa per gli alieni ma i Baltan rifiutarono perch\u00e9 Marte \u00e8 un ambiente sfavorevole per loro.\nHayata sugger\u00ec che i Baltan potrebbero vivere sulla Terra se rispettassero le leggi degli umani, ma i Baltan non accettarono compromessi e uno di loro assunse una forma gigante e inizi\u00f2 ad attaccare la citt\u00e0.\nUltraman intervenne e distrusse il Baltan gigante con il Raggio Specium e poi distrusse la loro astronave.\nI Baltan sopravvissuti si ritirarono sul pianeta R (un pianeta fittizio vicino a Venere).\nSu R gli extraterrestri si riorganizzarono e pianificarono una nuova invasione.\nAttaccarono una astronave terrestre mandata su Venere e si impossessarono del Professor Mohri, in modo da poter non essere notati sulla Terra.\nMentre La Pattuglia Scientifica venne mandata a salvare l'astronave di Mohri, l'esercito dei Baltan giunse sulla terra.\nIde, l'esperto di armi della Pattuglia Scientifica, riusc\u00ec a eliminare una moltitudine di Baltan grazie ad una arma speciale ma l'enormit\u00e0 del loro numero li rese pericolosi.\nNello spazio, lo shuttle della Pattuglia Scientifica atterr\u00f2 sul pianeta R e il Professor Mohri si trasform\u00f2 in un Baltan gigante.\nHayata si trasform\u00f2 in Ultraman ma il suo Raggio Specium venne annullato da specchi riflettori che il Baltan teneva nascosti nel petto.\nMa Ultraman lanci\u00f2 all'alieno un Ultra Slash, tagliando il Baltan in due.\nSulla Terra i piccoli Baltan si fusero formando un altro Baltan gigante, Ultraman si teletrasport\u00f2 sulla terra e affront\u00f2 il secondo Baltan, tagliandolo in due con un Ultra Slash e distruggendo le due parti con il Raggio Specium.\nKaettekita Ultraman.\nIn questa serie dove debutta Ultraman Jack, arriva un Baltan chiamato Baltan Junior che vuole vendicare i Baltan uccisi da Ultraman Hayata nella prima serie.\nBaltan Junior attacc\u00f2 la citt\u00e0 con un robot gigante chiamato Builgamo.\nDopo che Jack ha distrutto Builgamo, Junior fugg\u00ec dalla Terra.\nUltraman (1979).\nBaltan compare anche nell'anime \"Ultraman\", co-prodotto da Tsuburaya e la Sunrise.\nArrivato sulla Terra intenzionato a conquistarla, Baltan viene inseguito dalla Guarnigione Scientifica fino a rifugiarsi in una casa in mezzo alle montagne.\nHikari (l'ospite umano di Ultraman Jonias, l'Ultra della serie) viene mandato a investigare la casa e si imbatte in Baltan, rivelando che la casa \u00e8 in realt\u00e0 la sua astronave.\nHikari cerca di trasformarsi in Jonias ma la nave spaziale emette un campo di energia che glielo impedisce.\nBaltan diventa gigantesco e attacca il resto della guarnigione scientifica ma Hikari riesce a fuggire dall'astronave e si trasforma in Ultrmana Jonias, sconfiggendo Baltan dopo una lotta.\nUltraman 80.\nIn questa serie compaiono due Baltan, rispettivamente chiamati Baltan V e Baltan VI.\nUltraman Powered/The Ultimate Hero.\nI Baltan di questa serie hanno il corpo dall'aspetto particolarmente insettoide e possiedono un paio di ali.\nHanno il ruolo di antagonisti principali in questa serie.\nUltraman Cosmos First Contact.\nL'Antagonista principale del primo film di Ultraman Cosmos \u00e8 un Baltan che \u00e8 l'ultimo esemplare adulto della sua specie e che fa da guardiano ad un gran numero di piccoli Baltan.\nBaltan voleva conquistare la Terra per renderla la nuova casa dei piccoli ma a impedirglielo c'\u00e8 Ultraman Cosmos.\nNello scontro finale, Baltan si trasforma in Neo Baltan ma alla fine viene sconfitto da Cosmos.\nSapendo che Baltan voleva dominare la Terra per il bene dei piccoli Baltan, Cosmos usa un raggio per riportarlo alla sua forma normale e i piccoli Baltan lo riportarono sulla loro astronave per poi andarsene nello spazio.\nUltraman Max.\nNegli episodi 33 e 34 compaiono due tipi di Baltan:Tiny Baltan, un Baltan alto 30\u00a0cm amichevole nei confronti degli umani che si pu\u00f2 trasformare in una ragazza e Dark Baltan, desideroso di distruggere l'umanit\u00e0 perch\u00e9 la considera responsabile della devastazione del loro mondo.\nUltraman Max interviene contro Dark Baltan ma viene sconfitto al primo scontro.\nNel secondo round, Max riesce a vincere grazie a Tiny Baltan che, insieme a dei ragazzini, suona delle campane magiche che purificano il cuore di Dark Baltan mentre un membro della squadra DASH lo rimpicciolisce fino alle dimensioni di Tiny Baltan.\nDark e Tiny Baltan tornarono nello spazio lasciando in pace la Terra."}
{"id": "3562657", "revid": "144796", "url": "https://it.wikipedia.org/wiki?curid=3562657", "title": "Herrenhaus (Impero austro-ungarico)", "text": ""}
{"id": "3562658", "revid": "671029", "url": "https://it.wikipedia.org/wiki?curid=3562658", "title": "Hockey Club Lugano 2011-2012", "text": "La stagione 2011-2012 \u00e8 la 32\u00aa che l'Hockey Club Lugano gioca nella Lega Nazionale A.\nEventi della stagione.\nIl 23 giugno 2011 nella sala del consiglio comunale di Lugano Vicky Mantegazza \u00e8 stata eletta ieri sera per acclamazione nuovo presidente dell'Hockey Club Lugano SA sostituisce Silvio Laurenti che ha ricoperto la carica dal 2009 al 2011. Vicky diventa la seconda donna in svizzera a ricoprire questa carica in una squadra di hockey dopo Mme. Potin a Villars.\nLa stessa sera viene eletto nel consiglio d'amministrazione del club Andy N\u00e4ser gi\u00e0 giocatore HC Lugano per 13 stagioni e capitano della squadra dal 2008 al 2010.\nIl 2 luglio 2011 l'HC Lugano ingaggia il forte attaccante canadese Rob Niedermayer con contratto di una stagione. Niedermayer \u00e8 un centro difensivo che ha disputato 18 stagioni consecutive nella National Hockey League vincendo la Stanley Cup nel 2007 con gli Anaheim Mighty Ducks."}
{"id": "3562659", "revid": "144796", "url": "https://it.wikipedia.org/wiki?curid=3562659", "title": "Palazzo del parlamento (Impero austro-ungarico)", "text": ""}
{"id": "3562661", "revid": "144796", "url": "https://it.wikipedia.org/wiki?curid=3562661", "title": "Palazzo del parlamento (Austria)", "text": ""}
{"id": "3562662", "revid": "640389", "url": "https://it.wikipedia.org/wiki?curid=3562662", "title": "Hiroshi Kiyotake", "text": "Biografia.\nHiroshi Kiyotake \u00e8 sposato con Mariko Adachi, dalla quale ha avuto un figlio di nome Shun. Ha un fratello minore di nome Koki, anch'egli calciatore che milita nel FC Ry\u016bky\u016b.\nCaratteristiche tecniche.\nGioca sia come centrocampista che come attaccante, dotato di tecnica e di un buon controllo di palla che gli consentono di giocare bene a centrocampo, inoltre in area avversaria sfrutta bene il suo buon senso dell'assist unito alla sua visione di gioco. Di piede destro, ma \u00e8 capace di segnare calciando pure con il sinistro, il suo tiro \u00e8 potente ma anche preciso, infatti \u00e8 in grado di trovare il gol calciando pure da fuoriarea, anche per questo \u00e8 molto abile sui calci piazzati, in particolare sulle punizioni tramite le quali, non solo \u00e8 capace di segnare, ma anche di fornire dei cross vincenti ai suoi compagni.\nCarriera.\nClub.\nOita Trinita e Cerezo Osaka.\nI suoi esordi come professionista iniziano in patria con la maglie dell'Oita Trinita, facendo il suo debutto il 20 marzo 2008 nella Coppa J. League, che verr\u00e0 vinta proprio dall'Oita Trinita, la prima partita giocata da Kiyotake finir\u00e0 con una sconfitta per 1-0 contro lo Yokohama F\u00b7Marinos. Segner\u00e0 il suo primo gol con la rete del 2-2 nel pareggio contro lo Shimizu S-Pulse in J1 League. La sua ultima rete per l'Oita Trinita la segner\u00e0 il 29 novembre 2009 nella vittoria per 2-0 contro il JEF Chiba. A partire dal 2010 militer\u00e0 nel Cerezo Osaka, segnando la rete del 3-0 battendo il Montedio Yamagata, ne far\u00e0 un'altra vincendo per 2-0 contro l'Omiya Ardija. Nella AFC Champions League segner\u00e0 una rete sia contro Arema FC che contro il Shandong Taishan Zuqiu Julebu entrambe concluse per 4-0 e una doppietta ai quarti di finale nella partita d'andata battendo per 4-3 il Jeonbuk Motors, vevendo comunque eliminati nella pesante sconfitta per 6-1 nella partita di ritorno. Nell'edizione 2011 della J1 League sar\u00e0 autore di sette reti, alcune segnate nelle varie vittorie come il gol del 3-0 contro l'Avispa Fukuoka, far\u00e0 dei gol anche nelle vittorie per 5-4 contro il Sanfrecce Hiroshima o in quella per 2-1 contro il Kawasaki Frontale. Nella Coppa dell'Imperatore giocher\u00e0 contro il Vegalta Sendai e la partita si concluder\u00e0 per 1-1 e ai rigori il Cerezo Osaka vincer\u00e0 per 4-2 e Kiyotake segner\u00e0 una rete calciando dal dischetto, nella partita successiva contro lo Shimizu S-Pulse segner\u00e0 un gol nel primo tempo supplementare e la partita finir\u00e0 sul 2-2 e vincendo ancora una volta ai rigori per 5-6 e Kiyotake mette ancora una volta a segno uno dei rigori vincenti. La sua esperienza in squadra si conclude con un totale di 19 reti, l'ultima segnata nella vittoria per 3-2 contro il J\u00fabilo Iwata.\nNorimberga.\nNel 2012 si trasferisce al Norimberga, squadra militante nella Bundesliga. Titolare fisso, nelle prime 5 giornate riesce a mettere 1 gol e 4 assist, met\u00e0 dei quali nella vittoria contro il Gladbach oltre a segnare il gol del 3-2. Segner\u00e0 un altro gol contro l'Augusta vincendo per 2-1 e una doppietta battendo per 4-2 contro l'Hoffenheim. L'ultima rete per la squadra la segner\u00e0 il 22 febbraio 2014 vincendo per 2-1 contro l'Eintracht Braunschweig.\nHannover 96 e Siviglia.\nIl 25 luglio 2014 firma per l'Hannover 96, club dove giocava anche il suo compagno di Nazionale Hiroki Sakai. Segner\u00e0 il gol de 1-0 che cui la squadra vincer\u00e0 di misura contro il Borussia Dortmund, e sar\u00e0 l'uomo partita nella vittoria contro l'Hertha Berlino, prima fornendo a Jimmy Briand un assist vincente e poi segnando la rete del 2-0, inoltre nell'ultima partita dell'edizione 2014-2015 del campionato segner\u00e0 una rete prevalento per 2-1 contro il Friburgo. Nell'edizione successiva del campionato segner\u00e0 la rete del pareggio contro l'Amburgo e poi la squadra vincer\u00e0 quando Kiyotake fornir\u00e0 a Salif San\u00e9 l'assist con cui quest'ultimo segner\u00e0 il gol 2-1. L'ultima rete per l'Hannover 96 la segner\u00e0 il 7 maggio 2016 con il gol del 1-0 battendo l'Hoffenheim. Giocher\u00e0 per il Siviglia in Spagna per una stagione giocando solo nove partite, far\u00e0 un solo gol in una molto combattuta contro l'Espanyol vincendo per 6-4.\nRitorno al Cerezo Osaka.\nTorner\u00e0 a giocare nel Cerezo Osaka vincendo sia la Coppa dell'Imperatore e che la Coppa del Giappone giocando come titolare in entrambe le finali. Nell'edizione 2017 del campionato segner\u00e0 sei reti, ad esempio il gol del 2-0 battendo il Kawasaki Frontale o quello del 2-1 vincendo contro il Sagan Tosu, e segner\u00e0 delle reti in altre vittorie come quella per 3-0 contro l'Omiya Ardija, quella per 5-2 contro il Sanfrecce Hiroshima e contro lo Yokohama F\u00b7Marinos per 4-1. Vincer\u00e0 la Supercoppa del Giappone segnando una rete nella vittoria per 3-2 contro il Kawasaki Frontale. Nell'edizione 2018 della J1 League rimarr\u00e0 spesso fuori del gioco a causa di vari infortuni, segner\u00e0 comunque quattro reti, uno che decider\u00e0 la vittoria su 1-0 contro il FC Tokyo, un altro battendo per 3-1 il V-Varen Nagasaki e una doppietta vincendo per 2-1 contro il Vegalta Sendai. Nell'edizione 2020 stabilir\u00e0 un record personale con otto reti, con i suoi gol la squadra batter\u00e0 per 1-0 sia lo Shonan Bellmare che l'Oita Trinita, segner\u00e0 delle reti anche contro lo Yokohama FC, lo Yokohama F\u00b7Marinos e il Vegalta Sendai vinte tutte per il risultato di 2-1.\nNazionale.\nIl 10 agosto 2011 fa il suo debutto nella Nazionale del Giappone, vincendo per 3-0 contro la Corea del Sud, sotto la guida di Alberto Zaccheroni. All'esordio, firma il secondo e terzo goal con un assist.\nHa fatto parte della Nazionale Olimpica che ha partecipato alle Olimpiadi 2012, competizione dove la squadra ha chiuso al 4\u00ba posto, prendendo parte a tutte le partite, rivelandosi determinante nella vittoria contro il Marocco fornendo al suo compagno Kensuke Nagai l'assist con cui quest'ultimo segner\u00e0 la rete del 1-0, inoltre fornir\u00e0 altri due assist vincenti nella partita dove prevarr\u00e0 per 3-0 contro l'Egitto.\nHa giocato varie partite amichevoli con la Nazionale Under-23 in una delle quali segna il gol del 2-0 battendo il Bahrain.\nDurante le qualificazione per i mondiali del 2014 fornir\u00e0 a Maya Yoshida l'assist con cui lui segner\u00e0 il gol del 1-0 battendo la Corea del Nord, mentre contro l'Oman vincer\u00e0 per 2-1 segnando il suo primo gol in nazionale; ottenuta la qualificazione ha giocato solo contro la Colombia perdendo per 4-1, sostituendo all'85\u00ba Shinji Kagawa.\nGiocher\u00e0 anche alla Confederations Cup 2013 in Brasile disputando una sola partita persa per 3-0 contro la squadra di casa, e alla Coppa d'Asia 2015 disputatasi in Australia giocando tre partite. La sua ultima rete in nazionale la segner\u00e0 battendo per 2-1 l'Arabia Saudita, infine giocher\u00e0 la sua ultima partita con la nazionale giapponese vincendo contro il Thailandia e grazie a un suo calcio di punizione Maya Yoshida segner\u00e0 di testa il gol del 4-0.\nStatistiche.\nPresenze e reti nei club.\n\"Statistiche aggiornate al 21 dicembre 2016.\""}
{"id": "3562664", "revid": "339392", "url": "https://it.wikipedia.org/wiki?curid=3562664", "title": "Abgeordnetenhaus (Impero austro-ungarico)", "text": ""}
{"id": "3562669", "revid": "375960", "url": "https://it.wikipedia.org/wiki?curid=3562669", "title": "Battaglia di Gur\u0103sl\u0103u", "text": ""}
{"id": "3562670", "revid": "2043609", "url": "https://it.wikipedia.org/wiki?curid=3562670", "title": "Maria Apollonia di Savoia", "text": "Biografia.\nInfanzia.\nFiglia del duca di Savoia Carlo Emanuele I e di Caterina d\u2019Asburgo, fu educata secondo le usanze spagnole, come da accordi presi a Corte. Su richiesta sua e della sorella Francesca Caterina, il 24 ottobre 1627 fu fondato a Torino un monastero dell'Ordine delle Suore Cappuccine di Milano e di Pavia.\nSuora.\nL'8 febbraio 1629 fece voto di verginit\u00e0 presso la personale cappella privata, ispirandosi ad una zia materna, governante dei Paesi Bassi e religiosa presso il locale Terz'Ordine di San Francesco. Scoperto che anche la sorella Francesca Caterina aveva fatto voto simile, assieme si dedicarono ad opere di carit\u00e0 e penitenze religiose; il 4 ottobre 1629 entrambe furono accolte nel Terz'ordine francescano.\nIn seguito ad ordini paterni, dovettero abbandonare Torino a causa di un'epidemia di peste, contribuendo comunque a distanza tramite la donazione dei soldi ricavati dalla vendita dei loro gioielli, e al ritorno nella citt\u00e0 usarono 33.000 scudi, donati prima dal padre e poi dal fratello, per la ricostruzione di Torino.\nIncoraggiate dall'Arcivescovo di Torino, fondarono un ricovero per il recupero delle prostitute, che arriv\u00f2 ad ospitare fino a 60 donne, di cui molte ricevettero l'abito del Terz'ordine francescano.\nNel 1634 si recarono assieme al santuario della Madonna di Oropa per un periodo di riflessione, partecipando nel frattempo attivamente alla confezione e manutenzione dei paramenti.\nIl 13 dicembre 1634 entrambe fecero la loro professione religiosa al Provinciale dei Cappuccini, nella loro cappella privata. Trasferitesi a Biella, si recarono nuovamente ad Oropa il 10 ottobre 1640. A causa di questo viaggio, Francesca Caterina contrasse una polmonite, che la uccise il 20 ottobre dello stesso anno; chiese d'essere sepolta nel santuario di Oropa.\nUltimi anni e morte.\nDopo essersi ripresa, Maria inizi\u00f2 a peregrinare in diverse citt\u00e0, venendo detta la \"regal pellegrina\" e giungendo nel 1650 a Roma, dove fu accolta da papa Innocenzo X. Torn\u00f2 a Roma tre anni dopo, dove fu accolta nella locale vita nobiliare; all'improvviso s'ammal\u00f2, morendo il 13 luglio 1656. Fu inizialmente sepolta nella basilica dei Santi Apostoli a Roma, venendo poi traslata, per sua volont\u00e0, presso la basilica di San Francesco d'Assisi: la sua tomba si trova nel transetto sinistro della basilica inferiore.\nCausa di beatificazione.\n\u00c8 stata aperta una causa di beatificazione per la principessa Maria Apollonia, e non si \u00e8 ancora conclusa."}
{"id": "3562673", "revid": "124756754", "url": "https://it.wikipedia.org/wiki?curid=3562673", "title": "Y\u016bsuke Maruhashi", "text": ""}
{"id": "3562674", "revid": "599013", "url": "https://it.wikipedia.org/wiki?curid=3562674", "title": "Sebasti\u00e1n Cobelli", "text": "Carriera.\nLa sua carriera agonistica inizia nel Newell's Old Boys, societ\u00e0 in cui milita dal 1997 al 2001.\nNel 2001 si trasferisce in Italia, al , club con cui non disputer\u00e0 alcun incontro e che lascer\u00e0 nel gennaio 2002.\nNello stesso anno passa al Niort in seconda divisione francese.\nL'anno seguente torna in patria, al Belgrano che lascer\u00e0 brevemente per giocare nel campionato cinese con il Chongqing Lifan.\nNel 2003 torna in Argentina, tornando a militare nel Belgrano e dal 2004 all'Hurac\u00e1n.\nNel 2005 torna in Europa, questa volta in Grecia, per militare per una stagione con il Panachaiki, che lascer\u00e0 per trasferirsi in Colombia, al Deportivo Pereira.\nNel 2007 si trasferisce in Cile, prima all'Antofagasta e l'anno seguente al Santiago Morning.\nNel 2008 ritorna in patria per giocare con il Talleres.\nNel 2009 ha un'esperienza in Per\u00f9, con il Jos\u00e9 G\u00e1lvez prima di tornare in patria per giocare con il Temperley. Chiuder\u00e0 la carriera nella Juventud Unida Universitario."}
{"id": "3562675", "revid": "913245", "url": "https://it.wikipedia.org/wiki?curid=3562675", "title": "Erma-Gene Evans", "text": "Ha rappresentato il suo paese alle Olimpiadi di Pechino 2008, dove chiuse al quindicesimo posto la propria eliminatoria ed al trentesimo complessivo.\nSi allena a El Paso, negli Stati Uniti."}
{"id": "3562677", "revid": "486946", "url": "https://it.wikipedia.org/wiki?curid=3562677", "title": "Coppa del Mondo FIFA 2010", "text": ""}
{"id": "3562684", "revid": "148782", "url": "https://it.wikipedia.org/wiki?curid=3562684", "title": "Elaiopolio", "text": ""}
{"id": "3562688", "revid": "767487", "url": "https://it.wikipedia.org/wiki?curid=3562688", "title": "Noriyuki Sakemoto", "text": ""}
{"id": "3562693", "revid": "767487", "url": "https://it.wikipedia.org/wiki?curid=3562693", "title": "Daisuke Takahashi (calciatore)", "text": ""}
{"id": "3562694", "revid": "834", "url": "https://it.wikipedia.org/wiki?curid=3562694", "title": "Periodo Tenpy\u014d", "text": ""}
{"id": "3562698", "revid": "287204", "url": "https://it.wikipedia.org/wiki?curid=3562698", "title": "Marcone Amaral Costa Junior", "text": ""}
{"id": "3562700", "revid": "767487", "url": "https://it.wikipedia.org/wiki?curid=3562700", "title": "The Red Chord", "text": "I Red Chord sono un gruppo deathcore/deathgrind statunitense.\nSono considerati tra i pionieri del genere deathcore.\nStoria.\nI Red Chord si formarono nel 1999 grazie al cantante Guy Kozowyk ed il chitarrista Kevin Rampelberg. L'anno successivo si uniscono il chitarrista Mike \"Gunface\" McKenzie il bassista Adam Wentworth ed il batterista Mike Justian.\nL'album di debutto \"Fused Together in Revolving Doors\" \u00e8 stato pubblicato nel 2002 attraverso l'etichetta Robotic Empire. Questo album ha creato uno zoccolo duro di fan per il gruppo.\nNel 2004 Adam Wentworth e Mike Justian lasciano il gruppo e vengono rimpiazzati dal bassista Gregory Weeks e dal batterista Jon Dow. Il gruppo va in tour con i Six Feet Under e girano il video per la canzone \"Dreaming in Dog Years\". Il gruppo firma un contratto con la Metal Blade e John Longstreth sostituisce Jon Dow; tuttavia la sua permanenza nel gruppo durer\u00e0 solo un'estate. Nel novembre di quell'anno il gruppo entra in studio di registrazione con il nuovo batterista Brad Fickeisen e registra \"Clients\", il quale vender\u00e0 50.000 copie negli Stati Uniti. Poco dopo l'uscita dell'album Kevin Rampelberg lascia il gruppo e viene sostituito da Jonny Fay.\nNel febbraio 2007 Fay lascia la band e viene sostituito da Mike Keller. A luglio la band pubblica il suo terzo album \"Prey for Eyes\". Lo stesso Keller se ne va a settembre ed il gruppo decide di non sostituilo e proseguire con il solo Gunface alla chitarra.\nNel 2009 esce il quarto album del gruppo intitolato \"Fed Through the Teeth Machine\", registrato nello studio di propriet\u00e0 dell'ex chitarrista della band Jonny Fay.\nNel 2010 i Red Chord partono in tour per gli Stati Uniti come headliner per promuovere il nuovo album. Il gruppo \u00e8 poi costretto a rinunciare al \"Machines of Grind\" tour con Aborted e Rotten Sound a causa dell'eruzione dell'Eyjafj\u00f6ll. Il gruppo \u00e8 partito in tour in Giappone con i Between the Buried and Me. Il batterista Brad Fickeisen lascia il gruppo nel febbraio 2010 e dietro le pelli ritorna Mike Justian.\nA marzo 2011 Justian lascia nuovamente il gruppo e la band ingaggia come turnista Jon \"The Charn\" Rice dei Job for a Cowboy."}
{"id": "3562704", "revid": "92723", "url": "https://it.wikipedia.org/wiki?curid=3562704", "title": "Raffaele Sansoni Riario della Rovere", "text": ""}
{"id": "3562707", "revid": "2091899", "url": "https://it.wikipedia.org/wiki?curid=3562707", "title": "Coasteering", "text": "Il Coasteering \u00e8 un'attivit\u00e0 sportiva outdoor che consiste nel percorrere la zona intertidale di una costa rocciosa, ovvero la zona del litorale dove mare e roccia si incontrano. La progressione avviene a piedi o a nuoto, senza l'ausilio di imbarcazioni ed il tuffo da altezze considerevoli \u00e8 uno degli elementi ludici che la caratterizzano. Solo apparentemente il coasteering assomiglia alla pratica del DWS Deep-water soloing dove l'obbiettivo \u00e8 prevalentemente quello di arrampicare su rocce asciutte, con difficolt\u00e0 elevate e laddove il tuffo in acqua \u00e8 solo l'elemento conclusivo della performance in parete. Oltre all\u2019attivit\u00e0 ludico/ricreativa il coasteering include l'educazione ambientale. Durante una sessione di coasteering potrete osservare la biodiversit\u00e0 della zona costiera, dalla flora e fauna del piano sopralitorale e mesolitorale (patelle, balani, cozze etc.) a quella bentonica (ricci, anemoni, gamberi etc.)\nStoria.\nQualunque essere umano abbia frequentato ed esplorato tratti di costa rocciosa ha in qualche modo praticato del coasteering. Tuttavia il termine \u201cCoasteering\u201d venne utilizzato ufficialmente per la prima volta nel 1973, nel libro \u201cSea Cliff Climbing\u201d dagli autori John Cleare e Robin Collomb, che scrivevano \u00abalcuni entusiastici appassionati ritengono che il coasteering diventer\u00e0 popolare e che potr\u00e0 avere un grande futuro\u00bb.\nNel 1990 \u00e8 apparso per la prima volta come attivit\u00e0 turistico/ricreativa, con tour guidati lungo le coste gallesi di Pembrokeshire. \nLa pratica del coasteering ha trovato ampia diffusione nel Regno Unito, con particolare concentrazione nelle scogliere della Cornovaglia, Dorset, Pembrokeshire, Anglesey e presso le Highlands e isole della Scozia.\nTour guidati.\nNonostante la pratica del coasteering non presenti rischi oggettivi estremi, \u00e8 pi\u00f9 sicuro affidarsi a guide esperte perch\u00e9 \u00e8 di importanza fondamentale conoscere il comportamento del mare di un determinato tratto di costa, nonch\u00e9 la profondit\u00e0 dei fondali e le eventuali vie di fuga sia via mare che via terra.\nEquipaggiamento necessario.\nParte dei materiali devono essere scelti in base alla stagione ed all'ambiente nel quale si sviluppa l'itinerario scelto. In generale include: \nPericoli.\nA causa delle diverse pratiche coinvolte in questo sport ci sono una serie di pericoli da prendere in considerazione:"}
{"id": "3562708", "revid": "1305772", "url": "https://it.wikipedia.org/wiki?curid=3562708", "title": "Rabbenu Tam", "text": "Yaakov ben Meir (1100-1171), detto Rabbenu Tam (\u05e8\u05d1\u05e0\u05d5 \u05d9\u05e2\u05e7\u05d1 \u05ea\u05dd) \u00e8 un Tosafista figlio e nipote di Rashi. Era soprannominato Rabbenu Tam, in riferimento al patriarca Yaakov che era \"tam\", vale a dire perfetto ed integro. Questo Tosafista di area francese \u00e8 stato uno dei pi\u00f9 importanti del suo tempo, ed \u00e8 il soggetto principale dei Tosafot del Talmud babilonese.\nBiografia.\nNato a Ramerupt, una piccola citt\u00e0 dello Champagne, figlio di Meir ben Samuel e Yokheved figlia di Rash\u00ec. Fu educato da suo padre, il rabbino Meir, e da suo fratello maggiore, Samuel ben Meir (Rashbam). Secondo la tradizione, \u00e8 stato anche allievo di Jacob ben Samson, uno studente di Rash\u00ec ed autore di un commento sul trattato Avot.\nSua moglie Myriam era la sorella di Samson ben Joseph l'Anziano di Falaise. Sappiamo che Myriam era gi\u00e0 stata sposata con un uomo di nome Avraham; spos\u00f2 Yakov ben Meir detto Rabbenu Tam in un periodo successivo, dopo la morte di Samson. Infatti, non vi \u00e8 alcuna traccia di legami familiari tra Rabbenu Tam e Samson di Falaise. Sembra che lei stessa sia stata la seconda moglie di Rabbenu Tam. Ebbero quattro figli, Giuseppe, Mos\u00e8, Isacco e Salomone, quest'ultimo fece da segretario a suo padre.\nLa fama di studioso della Legge di Yakov ben Meir si diffuse ben oltre la Francia. Avraham ibn Daud, il cronista spagnolo dei saggi, nomina Rabbenu Tam nel suo Sefer haKabbalah, ma non Rash\u00ec. Il lavoro di Rabbenu Tam \u00e8 citato anche dal rabbino Zerachya Halevi, critico provenzale. Ha inoltre ricevuto domande da parte degli studenti in tutta la Francia e dalle comunit\u00e0 italiane di Bari e Otranto.\nRabbenu Tam diede al suo Beth Din, il titolo di \"corte significativa\", ed in effetti \u00e8 noto per atti normativi per migliorare la vita delle famiglie ebree, dell'istruzione e dello status della donna. A volte, ha criticato gli oppositori Halachici, in particolare sono famose le sue controversie con Mesull\u00e0m di Melun e Efraim di Regensburg.\nHalakhah.\n\u00c8 stato uno dei seguaci pi\u00f9 importanti di suo nonno Rash\u00ec, illustrando il suo commento del Talmud, in quelli che sono chiamati Tosafot. Il nome di Rabbenu Tam appare in quasi tutte le pagine del Talmud, accanto a quello di Rash\u00ec.\nI suoi insegnamenti hanno avuto una profonda influenza nell'Halakhah, in particolare circa le mitzvot dei tefillin e della mezuzah. Capit\u00f2 a Rabbenu Tam di essere in disaccordo con l'opinione di suo nonno Rash\u00ec, per esempio per quanto riguarda la posizione della mezuzah sugli stipiti della porta, Rash\u00ec sostiene che dovrebbe essere posizionata verticalmente mentre per Rabbenu Tam orizzontalmente, questo ha portato la tradizione di adottare la posizione inclinata per rispettare l'insegnamento dei due maestri.\nRabbenu Tam \u00e8 anche spesso citato per le sue opinioni sul momento del passaggio dal giorno alla notte.\nOpere.\nOltre alle Tosafot attribuitegli, Rabbenu Tam ha scritto vari piyyutim (poesie liturgiche) e dei \"Responsa\", raccolte nel Sefer ha-Yashar (Libro del Giusto, 1149), e un midrash omonimo. C'\u00e8 solo un manoscritto del Sefer ha-Yashar di Rabbenu Tam, conservato nella Biblioteca Nazionale e Universitaria di Gerusalemme.\nCon il commento al Talmud di Rabbenu Tam possiamo di fatto parlare di \"Talmud di Francia\"."}
{"id": "3562709", "revid": "486946", "url": "https://it.wikipedia.org/wiki?curid=3562709", "title": "Stazione di Monaco Karlsplatz (Stachus)", "text": ""}
{"id": "3562710", "revid": "1935652", "url": "https://it.wikipedia.org/wiki?curid=3562710", "title": "Marcello Costalunga", "text": "Biografia.\nNato a Roma, viene ordinato presbitero il 27 marzo 1948 dal cardinale Luigi Traglia.\nPresta servizio presso la Curia romana dapprima come sottosegretario presso la Congregazione per i vescovi dal 1979 al 1990 ed anche come chierico prelato della Camera apostolica tra il 1989 ed il 1990.\nMinistero episcopale.\nIl 10 dicembre 1990 viene nominato delegato pontificio per la basilica di Sant'Antonio in Padova ed anche amministratore pontificio della basilica di San Paolo fuori le mura. Per questi incarichi viene in paritempo nominato arcivescovo titolare di Aquileia.\nRiceve la consacrazione episcopale il 6 gennaio 1991 da papa Giovanni Paolo II, co-consacranti gli arcivescovi Giovanni Battista Re, sostituto per gli affari generali della Segreteria di Stato, e Justin Francis Rigali, segretario della Congregazione per i vescovi (poi entrambi cardinali).\nTermina entrambi gli incarichi il 25 luglio 2001 per raggiunti limiti di et\u00e0, gli succede Francesco Gioia.\nMuore il 5 maggio 2010 all'et\u00e0 di 85 anni.\nGenealogia episcopale.\nLa genealogia episcopale \u00e8:"}
{"id": "3562717", "revid": "70672130", "url": "https://it.wikipedia.org/wiki?curid=3562717", "title": "Superficie di van der Waals", "text": "La superficie di van der Waals, dal nome del fisico olandese Johannes Diderik van der Waals, \u00e8 la superficie ottenuta dalla sovrapposizione degli atomi che costituiscono una molecola rappresentandoli come sfere il cui raggio corrisponde al raggio di van der Waals. La superficie di van der Waals racchiude un volume definito volume molecolare.\nSia la superficie di van der Waals che il volume molecolare sono concetti astratti convenzionali, piuttosto che la reale superficie e volume di una molecola. \nI modelli a calotta possono essere utilizzati per rappresentare graficamente le superfici di van der Waals, se sono basati sui raggi di van der Waals."}
{"id": "3562723", "revid": "339392", "url": "https://it.wikipedia.org/wiki?curid=3562723", "title": "Stazione di Monaco Heimeranplatz", "text": ""}
{"id": "3562727", "revid": "94775615", "url": "https://it.wikipedia.org/wiki?curid=3562727", "title": "Stazione di Monaco", "text": "Per stazione di Monaco si pu\u00f2 intendere:"}
{"id": "3562734", "revid": "83549", "url": "https://it.wikipedia.org/wiki?curid=3562734", "title": "Ludi Megalenses", "text": ""}
{"id": "3562735", "revid": "287204", "url": "https://it.wikipedia.org/wiki?curid=3562735", "title": "Buddy Clark (musicista)", "text": "Biografia.\nBuddy Clark (da non confondere con l'omonimo cantante, deceduto nel 1949) \u00e8 un contrabbassista e arrangiatore di jazz statunitense.\nDopo gli studi musicali a Chicago (Illinois), inizi\u00f2 la sua carriera professionale suonando con: Bud Freeman, Bill Russo, in tourn\u00e9e con Tex Beneke dal 1951 al 1954.\nSuccessivamente, sempre nel 1954, si stabil\u00ec in California (a Los Angeles) dove entr\u00f2 nelle formazioni di Bob Brookmeyer e di Kenny Drew.\nDal 1955 al 1956, effettu\u00f2 delle tourn\u00e9e con Les Brown, ritorn\u00f2 nuovamente in California lavorando con la cantante Peggy Lee.\nCollabor\u00f2 in seguito con Red Norvo (nel 1956), Dave Pell (nel 1957), Med Flory (nel 1958), nel 1959 and\u00f2 in tourn\u00e9e in Europa con il clarinettista Jimmy Giuffre, nel 1961 nel gruppo di Gerry Mulligan.\nFreelance nel corso degli anni sessanta, dividendosi in collaborazioni sia in sala d'incisione sia in gruppi jazz della zona di Los Angeles con cui si esibisce nei jazz club.\nDal 1972 al 1975, fece parte del gruppo \"Supersax\" (di cui fa parte anche il sassofonista baritono Med Flory). Tuttavia, in seguito (1976) ad un incidente che gli fece perdere l'uso di una mano chiuse di fatto la sua attivit\u00e0 di contrabbassista."}
{"id": "3562736", "revid": "767487", "url": "https://it.wikipedia.org/wiki?curid=3562736", "title": "Taikai Uemoto", "text": ""}
{"id": "3562743", "revid": "101079911", "url": "https://it.wikipedia.org/wiki?curid=3562743", "title": "Du\u0161an Veli\u010dkovi\u0107", "text": "Per la sua opposizione al regime di Milo\u0161evi\u0107 \u00e8 costretto ad abbandonare il proprio Paese, spostandosi prima a Vienna, poi a Parigi e infine a Londra. Nel 1993, ritornato in patria, comincia a dirigere la rivista \"NIN\", con la quale stava gi\u00e0 collaborando dagli anni ottanta. L'esperienza nella direzione della rivista, punto di riferimento per la stampa indipendente e liberale del Paese, continua fino al 1997, quando per motivi politici (\u201cper non essere stato meno critico verso il governo\u201d) viene rimosso dall'incarico. Per la sua linea editoriale e per la sua opposizione al regime Veli\u010dkovi\u0107 fu minacciato ripetutamente e rischi\u00f2 di perdere la vita, come racconta in \"Le minacce\", short story contenuta in Serbia hardcore, pubblicato da Zandonai nel 2008.\nNel 1998 fonda la rivista letteraria \u201cBiblioteka Alexandria\u201d, che in un'intervista definisce nata non da un sogno giovanile ma da una decisione pragmatica: far emergere quella parte pi\u00f9 internazionale della cultura serba. Nel 1999 la rivista diventa anche una casa editrice \u2013 con il nome di Alexandria Press \u2013 attraverso cui gli scrittori serbi, secondo Veli\u010dkovi\u0107, possono comunicare non pi\u00f9 solo con la parte provinciale ed eccentrica ma anche con quella da lui definita \u201cnormale\u201d della societ\u00e0, serba e internazionale.\nI suoi saggi, come alcuni suoi racconti, sono pubblicati da importanti testate straniere, una fra tutte \u201cThe Washington Post\u201d (a tal proposito \u00e8 interessante il racconto \"Djindji\u0107, Milo\u0161evi\u0107 e il 'Washington Post'\" inserito in Serbia hardcore)\nDa qualche anno ha intrapreso anche la carriera di regista con all'attivo diversi cortometraggi e documentari"}
{"id": "3562746", "revid": "2110845", "url": "https://it.wikipedia.org/wiki?curid=3562746", "title": "Guy Lap\u00e9bie", "text": "Professionista dal 1936 al 1952, vinse due medaglie d'oro e una d'argento ai Giochi della XII Olimpiade di Berlino, due tappe al Tour de France e fu terzo nell'edizione del 1948 vinta da Gino Bartali. Su pista vinse due volte la Sei giorni di Parigi e altrettante quella di Berlino.\nCarriera.\nFratello minore di Roger Lap\u00e9bie, fu inizialmente pistrd ma seppe ottenere risultati anche su strada. Nel 1936 partecip\u00f2 ai Giochi della XII Olimpiade di Berlino dove riusc\u00ec a aggiudicarsi tre medalglie, due ori nell prova a squadre di inseguimento e su strada e un argento nella prova in linea maschile.\nNel 1937 pass\u00f2 professionista cogliendo subito una vittoria, in un criterium francese, e ottenendo un piazzamento nella Parigi-Caen.\nNel 1939 corse la Parigi-Nizza dove sfior\u00f2 un paio di volte il successo e concluse la prova al nono posto assoluto; vinse inoltre ancora un criterium sempre in Francia.\nCon l'avvento della Seconda guerra mondiale dovette rinunciare alle classiche monumento e ai Grandi Giri. Nel corso del quinquennio bellico ottenne comunque successi e piazzamenti nelle varie corse che potevano essere organizzate, fra cui il Gran Premio d'Europa nel 1943.\nFinita la guerra torn\u00f2 a imporsi in diverse corse e nel 1946 ottenne diversi risultati in corse svizzere, una tappa al Tour de Suisse e la classifica finale del Tour des Tres Lacs. Fu inoltre terzo nella Parigi-Rennes e ottavo nel campionato francese; fu anche convocato per i mondiali che chiuse al nono posto.\nNel 1948 vinse la prima delle sue otto Sei Giorni, quella di Parigi, e riusc\u00ec a ottenere vittorie di tappa e podi finali al Giro del Lussemburgo e al Tour de France. La stagione successiva and\u00f2 sulla falsariga della precedente, tuttavia non riusc\u00ec si piazz\u00f2 nelle classifiche generali, al Giro del Lussemburgo fu solo dodicesimo, mentre al Tour, dove pure vinse una tappa, fu costretto al ritiro.\nNel 1950 ottenne numerosi successi, ben sette, quattro dei quali nel Tour du Maroc, e ottenne tre piazzamenti: secondo nel Criterium National e nella Parigi-Bruxelles e terzo nella Parigi-Tours.\nNelle due stagioni successive si dedic\u00f2 prevalentemente all'attivit\u00e0 su pista, ottenendo diversi successi nelle Sei Giorni, fra cui la Sei Giorni di Berlino 1951 e 1952, nel 1952 corse anche il Tour de France ma si ritir\u00f2 alla diciottesima tappa.\nLa famiglia Lap\u00e9bie fu una famiglia di ciclisti, infatti il fratello maggiore di Guy, Roger, fu un ciclista degli anni dell'anteguerra, e sia il figlio Serge Lap\u00e9bie che il nipote Christian Lap\u00e9bie corsero in bici.\nMalato da alcuni mesi, muore in ospedale l'8 marzo 2010 all'et\u00e0 di 93 anni"}
{"id": "3562753", "revid": "228587", "url": "https://it.wikipedia.org/wiki?curid=3562753", "title": "Pizzi", "text": ""}
{"id": "3562759", "revid": "174925", "url": "https://it.wikipedia.org/wiki?curid=3562759", "title": "Tosafot", "text": "Tosafot (in ebraico \u05ea\u05d5\u05e1\u05e4\u05d5\u05ea) sono una serie di commentarii, anche medievali, sul Talmud. Assumono la forma di glosse critiche ed esplicative, stampate in quasi tutte le edizioni Talmud sul margine esterno e di fronte alle note di Rashi. Gli autori delle Tosafot sono conosciuti come Tosafisti (\"ba'ale ha-Tosafot\").Il termine \"Tosafot\" non \u00e8 stato applicato per la prima volta solo nelle glosse dei continuatori di Rashi ma anche gi\u00e0 nelle aggiunte alla Mishnah compilata da Yehudah HaNasi.\nEtimologia ed origine.\nLa parola tosafot significa letteralmente \"aggiunte\".\nPer quale motivo queste glosse sono chiamate \"Tosafot\" \u00e8 una questione di disputa tra gli studiosi moderni.\nControversie.\nMolti, tra cui Heinrich Graetz, pensano che le glosse siano cos\u00ec chiamate in quanto aggiunte al commento di Rashi al Talmud: nel periodo delle \"Tosafot\", che ebbe inizio immediatamente dopo che Rashi ebbe scritto il suo commento, i primi Tosafisti furono i generi ed i nipoti di Rashi e le \"Tosafot\" consistono principalmente in critiche al commento di Rashi.\nAltri, soprattutto Weiss, obiettano che molte \"tosafot\", in particolare quelle di Isaia di Trani, non fanno alcun riferimento a Rashi.\nWeiss, seguito da altri studiosi, afferma che \"tosafot\" significa \"aggiunte\" al Talmud: sono un ampliamento e lo sviluppo del Talmud. Come infatti la Ghemara \u00e8 un commento critico ed analitico alla Mishnah, cos\u00ec le glosse Tosafot sono un commento critico e analitico del Talmud.\nCaratteristiche generali.\nCome Rashi i commentatori del Talmud si occuparono anche del significato letterale (\"Peshat\") del testo ma dopo l'inizio del XII secolo lo spirito di critica ha pervaso i maestri del Talmud. Alcuni dei successori di Rashi, come i suoi generi e suo nipote Samuel ben Meir (Rashbam), mentre commentavano il Talmud alla maniera di Rashi aggiungevano anche glosse in un proprio stile peculiare.\nLa caratteristica principale delle Tosafot \u00e8 che, col grande rispetto di cui Rashi godeva tra i Tosafisti, questi ultimi lo commentarono liberamente.\nStruttura.\nLe Tosafot assomigliano alla Ghemara per diversi aspetti: come quest'ultima \u00e8 opera di diverse scuole portata avanti attraverso un lungo periodo, per cui i primi scritti sono di tempi diversi e di diverse scuole, anche le Tosafot sono raccolte successivamente in un unico corpo.\nMeccanismo concettuale.\nInoltre le Tosafot non costituiscono un commentario continuo ma, come il \"Dissensiones\" del Codice Romano del primo quarto del XII secolo, trattano soltanto i passaggi difficili del testo talmudico.\nSingole frasi sono spiegate sulla base di citazioni prese da altri trattati talmudici, inoltre, a prima vista, sembrano non aver alcun legame con le frasi in questione... ...d'altra parte le frasi che sembrano essere connesse e interdipendenti sono infatti separate e inserite in diversi trattati.\nMetodo.\nLe Tosafot possono essere considerate attraverso la metodologia del Talmud.\nUna regola frequentemente ricorrente \u00e8 indicata da una formula come \"[ne] troviamo molte come questo\".\nLe loro regole non sono riunite in una serie come lo sono, ad esempio, nell'introduzione di Maimonide alla Mishnah ma sono sparse in vari punti ed il loro numero \u00e8 piuttosto considerevole, n\u00e9 sono indicate con termini fissi: una regola generalmente accettata \u00e8 seguita da \"Questa \u00e8 la via del Talmud\" o \"Il Talmud di solito dice\".A volte si trova l'espressione negativa \"Questo non \u00e8 il modo del Talmud\".\nLivello esegetico ebraico.\nBisogna ricordare che ci\u00f2 che \u00e8 stato detto finora riguarda le caratteristiche generali delle Tosafot e non \u00e8 in conflitto con il fatto che gli scritti di Tosafisti differiscono per stile e livello.\nSi deve aggiungere che la parte delle Tosafot pu\u00f2 essere compresa solo da coloro che sono a buon punto nello studio del Talmud per i quali le discussioni pi\u00f9 intricate sono trattate come se fossero semplici anche se glosse che spiegano il significato di una parola o una osservazione grammaticale sono molto rare.Per quanto riguarda il metodo va detto che le Tosafot di Touques, ad esempio, riguardano in particolare l'interpretazione della legge tradizionale ma senza pronunciarsi su decisioni halakhiche definitive."}
{"id": "3562760", "revid": "767487", "url": "https://it.wikipedia.org/wiki?curid=3562760", "title": "Pietro da Barsegap\u00e8", "text": "Biografia.\nPoeta didascalico, nacque in seno a una famiglia forse originaria del borgo di Bascap\u00e8, presso Pavia: \u00e8 autore del \"Sermon\", opera di carattere didattico in volgare lombardo.\nFu un soldato professionista, ma scarse sono altre informazioni sulla sua vita.\nIl suo nome sembra derivare da \"a Basilica Petri\", una localit\u00e0 non lontana da Milano. Il suo poemetto tratta di materie derivate dalla Bibbia e fu iniziato nel 1274, come egli stesso dichiarava nel \"Sermon\". Secondo alcuni critici, questo autore \u00e8 identificabile con un omonimo che nel 1260 scrisse una lettera al Podest\u00e0 di Firenze.\nOpere.\nIl \"Sermon Divino\" \u00e8 un poema popolare con toni di critica nei confronti della ricchezza e della superbia. Di lunghezza approssimativamente pari a 2500 versi, suddiviso in tre sezioni: la creazione del mondo, la storia di Ges\u00f9 Cristo, il giudizio universale."}
{"id": "3562762", "revid": "125708071", "url": "https://it.wikipedia.org/wiki?curid=3562762", "title": "Agostino Marchetto", "text": "Biografia.\nNato a Vicenza il 28 agosto 1940, , quindi entra in Seminario e viene ordinato presbitero presso la cattedrale di Vicenza il 28 giugno 1964 dal vescovo di Vicenza Carlo Zinato.\nIl 31 agosto 1985 viene nominato arcivescovo titolare di Astigi con incarico di nunzio apostolico in Madagascar e Mauritius.\nRiceve la consacrazione episcopale il 1\u00ba novembre 1985 dal cardinale Sebastiano Baggio, co-consacranti il vescovo di Vicenza Arnoldo Onisto ed il vescovo ausiliare di Vicenza Carlo Fanton.\nIl 7 dicembre 1990 viene trasferito come nunzio apostolico in Tanzania, mentre il 18 maggio 1994 come nunzio apostolico in Bielorussia.\nL'8 luglio 1999 ritorna presso la Curia romana come officiale della Segreteria di Stato.\nIl 6 novembre 2001 papa Giovanni Paolo II lo nomina segretario del Pontificio Consiglio della Pastorale per i Migranti e gli Itineranti.\nIl 25 agosto 2010 al compimento del 70\u00ba anno di et\u00e0 si ritira dall'incarico per dedicarsi allo studio, in particolare dell'ermeneutica del Concilio Vaticano II.\nAttualmente svolge anche alcune funzioni all'interno della diocesi di Vicenza, in particolare amministra il sacramento della confermazione in alcune celebrazioni in sostituzione del vescovo pro tempore.\nPapa Francesco lo considera il pi\u00f9 grande ermeneuta del Concilio Vaticano II.\nParla, oltre all'italiano, il francese, l'inglese e lo spagnolo.\nGenealogia episcopale.\nLa genealogia episcopale \u00e8:"}
{"id": "3562763", "revid": "486946", "url": "https://it.wikipedia.org/wiki?curid=3562763", "title": "Kangaroo Island", "text": ""}
{"id": "3562765", "revid": "767487", "url": "https://it.wikipedia.org/wiki?curid=3562765", "title": "Il sole scotta a Cipro", "text": "Il sole scotta a Cipro (\"The High Bright Sun\") \u00e8 un film del 1964 diretto da Ralph Thomas.\nLa pellicola, di produzione britannica, ha per interpreti, fra gli altri, Dirk Bogarde, Susan Strasberg e George Chakiris.\nTrama.\nNel 1957 l'isola di Cipro \u00e8 sotto il controllo del Regno Unito, di cui costituisce una colonia.\nUna ragazza americana, ospite di amici a Cipro, assiste a un attentato contro l'occupazione britannica ed in seguito viene a conoscenza del nascondiglio del capo della guerriglia. I terroristi decidono di ucciderla, ma un ufficiale britannico capisce che \u00e8 una preziosa testimone e si prodiga per salvarla.\nProduzione.\nIl film \u00e8 stato girato per gli interni ai \"Pinewood Studios\" di Londra e per le riprese in esterno, al fine di ambientare le isole del Mediterraneo, in Puglia, segnatamente fra i comuni di Monte Sant'Angelo, Manfredonia e Mattinata, tutti sul Gargano. Si riconosce il Monte Saraceno, la necropoli con gli scavi e la base militare vicino al castello di Manfredi.\n\u00c8 tratto dal romanzo omonimo di Ian Stuart Black, autore anche della sceneggiatura.\nLa colonna sonora \u00e8 di Angelo Francesco Lavagnino."}
{"id": "3562767", "revid": "461603", "url": "https://it.wikipedia.org/wiki?curid=3562767", "title": "Phil Jones (calciatore)", "text": ""}
{"id": "3562770", "revid": "287204", "url": "https://it.wikipedia.org/wiki?curid=3562770", "title": "Everybody (album)", "text": ""}
{"id": "3562771", "revid": "287204", "url": "https://it.wikipedia.org/wiki?curid=3562771", "title": "Everybody (singolo)", "text": ""}
{"id": "3562774", "revid": "396099", "url": "https://it.wikipedia.org/wiki?curid=3562774", "title": "Formula condensata", "text": "La formula condensata, nota anche come formula razionale, \u00e8 una formula chimica, in cui si usa un modo alternativo d'indicare la struttura delle molecole, e possiede una sua utilit\u00e0 pratica nel caso di composti semplici non ciclici. Il suo scopo non \u00e8 tanto quello di evidenziare la disposizione spaziale degli atomi, ma piuttosto \u00e8 quello di mostrare come si succedono i legami tra i gruppi che costituiscono una molecola mediante una rappresentazione grafica contratta e compatta.\nEsempi.\nAd esempio, l'etanolo viene cos\u00ec indicato:\nevidenziando in questo modo un gruppo etilico (CH3CH2-) legato all'ossidrile (OH) caratteristico degli alcoli.\nQuando si succedono diversi gruppi dello stesso tipo, o quando sono presenti ramificazioni, i gruppi interessati vengono racchiusi tra parentesi tonde. Ad esempio l'acido miristico, in cui si succedono 12 gruppi metdiilici o ponti metilenici, viene cos\u00ec indicato:\nmentre una molecola ramificata come l'isoottano \u00e8 indicata nel seguente modo:"}
{"id": "3562777", "revid": "117157352", "url": "https://it.wikipedia.org/wiki?curid=3562777", "title": "Antilibro", "text": "Ha il nome di Antilibro un progetto nato nel 1995 per iniziativa di Francesco Pirella, Edoardo Sanguineti, Gillo Dorfles e Mario Persico per la promozione di un'editoria in proprio con connotazioni artistiche e di rottura nei confronti dell'industria editoriale.\nPirella coinvolse Sanguineti, Dorfles e Persico nella stesura di un Manifesto dell'Antilibro in cui ciascuno dei quattro autori criticava l'editoria di massa, che propone il libro come mero prodotto industriale, ma anche l'editoria cosiddetta \"d'arte\" che tenta di imitare le caratteristiche e la qualit\u00e0 del libro prodotto a mano utilizzando per\u00f2 carta industriale e stampa offset.\nAlla critica dell'industria editoriale si affiancava la proposta di un'editoria nuova, dal contenuto di qualit\u00e0, riproducibile in tempo reale con i mezzi del desktop publishing e con macchine fotocopiatrici capaci di stampare e rilegare molti volumi contemporaneamente. La veste grafica di ciascun volume poteva essere oggetto della creativit\u00e0 dell'autore stesso o del possessore, rendendo l'antilibro non l'imitazione del libro prodotto con la stampa a mano ma un \"neolibro\" che rispecchiava i cambiamenti tecnologici ma voleva stimolare una presa di coscienza individuale nel lettore/consumatore.\nPossono considerarsi esempi di antilibro quelli che Pirella stesso confezion\u00f2, fra i quali: \"Libretto\", di Edoardo Sanguineti; \"L'Encyclop\u00e9die di Valentina\", di Guido Crepax; \"Lisboa Lisboa\", di Fulvio Magurno e Antonio Tabucchi.\nIniziative letterarie inerenti all'Antilibro si tennero alla Cartiera di Mele (GE), aggregando il folto numero di giovani scrittori e autoproduttori genovesi che a partire dal 1996 avevano creato un fenomeno editoriale molto fertile nella citt\u00e0.\nAltri antilibri vennero prodotti dai partecipanti alla manifestazione \"Fabbrica globale dell'Antilibro\", tenutasi nel 1999 a Campo Ligure e nel 2000 a Genova Quarto, in quella che sarebbe in seguito diventata la sede dell'Archivio museo della stampa."}
{"id": "3562780", "revid": "339392", "url": "https://it.wikipedia.org/wiki?curid=3562780", "title": "COSBI", "text": ""}
{"id": "3562782", "revid": "81195", "url": "https://it.wikipedia.org/wiki?curid=3562782", "title": "Formula contratta", "text": ""}
{"id": "3562800", "revid": "574958", "url": "https://it.wikipedia.org/wiki?curid=3562800", "title": "Gerard Segers", "text": ""}
{"id": "3562802", "revid": "287204", "url": "https://it.wikipedia.org/wiki?curid=3562802", "title": "Maestro dello sport", "text": "Maestro dello sport \u00e8 un titolo riconosciuto per meriti sportivi in Italia: analoghe onorificenze esistevano in paesi afferenti al blocco comunista come Unione Sovietica (\"\u043c\u0430\u0441\u0442\u0435\u0440 \u0441\u043f\u043e\u0440\u0442\u0430 \u0421\u0421\u0421\u0420\"), Repubblica Democratica Tedesca (\"Meister des Sports\"), Romania (\"Maestru al sportului\"), Polonia. Attualmente esiste ancora nella Federazione Russa. \nIn Italia.\nIn Italia \u00e8 stato istituito inizialmente dal CONI come diploma di alta specializzazione nelle discipline sportive: il Comitato olimpico nazionale italiano aveva istituito nel 1966 la Scuola Centrale dello Sport, per formare una nuova selezione d\u2019istruttori. Per l'ammissione occorreva il diploma d\u2019istruzione superiore dove gli ammessi ai corsi, triennali, frequentavano 22 materie teorico-scientifiche e 2 teorico \u2013 pratiche triennali. Al termine conseguivano il titolo accademico di \"Maestro dello Sport\" con l'indicazione della disciplina sportiva in cui erano specializzati. \nFino al 1975, anno di chiusura, diplom\u00f2 231 \"Maestri\", che furono inseriti nell'organico del CONI e delle federazioni sportive nazionali, \"acquisendo anche, nel tempo, incarichi dirigenziali e tecnici di grande rilevanza\".. L'attuale segretario generale del CONI Roberto Fabbricini \u00e8 uno dei 231 maestri dello sport.\nOggi \u00e8 rimasto un titolo riconosciuto per meriti sportivi.\nIn Russia.\n\"Maestro dello sport della Russia\" () \u00e8 un'onorificenza sportiva della Federazione Russa, di rango superiore a Candidato maestro dello sport, ed inferiore a Maestro dello sport della Russia classe internazionale e Maestro benemerito dello sport.\n\u00c8 l'equivalente della precedente onorificenza di \"Maestro dello sport dell'Unione Sovietica\"."}
{"id": "3562803", "revid": "767487", "url": "https://it.wikipedia.org/wiki?curid=3562803", "title": "Givetiano", "text": "Nella scala dei tempi geologici, il Givetiano rappresenta il secondo dei due stadi stratigrafici o et\u00e0 in cui \u00e8 suddiviso il Devoniano medio, la prima delle tre epoche del periodo Devoniano, che a sua volta \u00e8 il quarto dei sei periodi in cui \u00e8 suddivisa l'era del Paleozoico.\nIl Givetiano \u00e8 compreso tra 391,8 \u00b1 2,7 e 385,3 \u00b1 2,6 milioni di anni fa (Ma), preceduto dall'Eifeliano e seguito dal Frasniano, il primo stadio del successivo Devoniano superiore. \nEtimologia.\nIl nome dello stadio Givetiano deriva da quello del comune francese di Givet, nelle Ardenne.&lt;br&gt;\nLa denominazione e lo stadio furono proposti nel 1839 dal geologo belga Jean Baptiste d'Omalius d'Halloy.\nDefinizioni stratigrafiche e GSSP.\nIl confine tra Eifeliano e Givetiano coincide con il livello in cui il conodonte \"Polygnathus pseudofoliatus\" cambia in \"Polygnathus hemiansatus\". Il livello corrisponde anche alla base delle goniatiti della specie \"Maenioceras Stufe\", utilizzata come limite del Devoniano medio, e con la prima comparsa della dacrioconaride \"Nowakia otomari\". \nIl \"Polygnathus hemiansatus\" si trova anche nelle montagne della Cantabria, in Spagna, nella Montagne Noire, in Francia, nelle Ardenne, in Belgio, e nelle colline dell'Eifel, in Germania. \nGSSP.\nIl GSSP, il profilo stratigrafico di riferimento della Commissione Internazionale di Stratigrafia, \u00e8 localizzato alla base del letto 123, in una sezione di Jebel Mech Irdane, 25\u00a0km a SSO di Erfoud e 12\u00a0km a SO di Rissani, nel Trafilat, in Marocco.\nSuddivisioni.\nIl Givetiano contiene cinque biozone a conodonti:"}
{"id": "3562805", "revid": "574958", "url": "https://it.wikipedia.org/wiki?curid=3562805", "title": "Daniel Segers", "text": ""}
{"id": "3562808", "revid": "83531", "url": "https://it.wikipedia.org/wiki?curid=3562808", "title": "PalAlberti", "text": "Il PalAlberti \u00e8 un palazzetto dello sport di Barcellona Pozzo di Gotto, dove gioca l'Igea Basket Barcellona.\n\u00c8 dedicato a Nino Alberti (1940-1991), maestro dello Sport, che fu vicepresidente vicario del C.N.S.F..\nStruttura.\n\u00c8 un impianto coperto di recente realizzazione (1997), sito in contrada Zigari, che contiene 2.510 posti a sedere, riservato alla pallacanestro, oggi la Sigma Barcellona, squadra di pallacanestro della citt\u00e0 che milita nella LegaDue (ex A2), ma che in passato ospitava anche gare di pallamano e di calcio a 5.\nNel giugno 2011 \u00e8 stata affidata alla ditta \"Salvatore Catalano\" la realizzazione delle tribunette da 375 posti complessivi, direttore dei lavori l'ingegnere Orazio Mazzeo, por portare cos\u00ec la capienza complessiva a 2.900 persone.\nIl 19 febbraio 2015 la capienza \u00e8 stata portata a 3.516"}
{"id": "3562809", "revid": "461603", "url": "https://it.wikipedia.org/wiki?curid=3562809", "title": "Chris Dickson (calciatore)", "text": ""}
{"id": "3562814", "revid": "339392", "url": "https://it.wikipedia.org/wiki?curid=3562814", "title": "PalaAlberti", "text": ""}
{"id": "3562815", "revid": "287204", "url": "https://it.wikipedia.org/wiki?curid=3562815", "title": "Dusan Veli\u010dkovi\u0107", "text": ""}
{"id": "3562817", "revid": "110157", "url": "https://it.wikipedia.org/wiki?curid=3562817", "title": "Football League Two 2011-2012", "text": "La Football League Two 2011-2012, conosciuta anche con il nome di Npower Football League Two per motivi di sponsorizzazione, \u00e8 stato il 54\u00ba campionato inglese di calcio di quarta divisione, nonch\u00e9 l'8\u00ba con la denominazione di \"League Two\".\nLa stagione regolare ha avuto inizio il 6 agosto 2011 e si \u00e8 conclusa il 5 maggio 2012, mentre i play off si sono svolti tra il 12 ed il 27 maggio 2012. Ad aggiudicarsi la vittoria \u00e8 stato lo , che dopo ventisei anni \u00e8 riuscito a vincere il secondo titolo di quarta divisione della sua storia ed a ritornare dopo una sola stagione nella serie superiore. Le altre tre promozioni in Football League One, sono state invece conseguite dallo (2\u00ba classificato), dalla matricola (3\u00ba classificata, che al debutto nel calcio professionistico ha ottenuto subito la promozione in terza divisione) e dal (vincitore dei play off).\nCapocannonieri del torneo sono stati quattro calciatori con 18 reti a testa: Izale McLeod (), Jack Midson (), Adebayo Akinfenwa () e Lewis Grabban (Rotherham United).\nStagione.\nNovit\u00e0.\nAl termine della stagione precedente, insieme ai campioni di lega del (al terzo titolo di quarta divisione della loro storia), salirono direttamente in Football League One anche il (2\u00ba classificato) ed il Wycombe Wanderers (3\u00ba classificato). Mentre lo , 6\u00ba classificato, raggiunse la promozione attraverso i play-off. Il e lo (quest'ultimo alla seconda retrocessione consecutiva, si ritrov\u00f2 dopo centoquindici anni fuori dalla Football League), non riuscirono invece a mantenere la categoria e scesero in Conference League Premier.\nQueste sei squadre furono rimpiazzate dalle quattro retrocesse dalla Football League One: Dagenham &amp; Redbridge, , Plymouth Argyle (incappato nella seconda retrocessione consecutiva e relegato dopo dieci anni in quarta divisione) e e dalle due promosse provenienti dalla Conference League Premier: (all'esordio fra i professionisti) ed (che dopo la fondazione nel 2002, in seguito al trasferimento della vecchia societ\u00e0 a Milton Keynes, ha ottenuto cinque promozioni in nove anni, arrivando per la prima volta in League Two).\nFormula.\nLe prime tre classificate venivano promosse direttamente in Football League One, insieme alla vincente dei play off a cui partecipavano le squadre giunte dal 4\u00ba al 7\u00ba posto. Mentre le ultime due classificate retrocedevano in Conference League Premier.\nClassifica Finale.\nLegenda:\nRegolamento:\nNote:\nRisultati.\nCalendario.\nIl calendario \u00e8 stato stilato il 17 giugno 2011 insieme a quelli degli altri campionati della Football League.\nStatistiche.\nSquadre.\nPrimati stagionali.\nSquadre\nPartite"}
{"id": "3562824", "revid": "2202614", "url": "https://it.wikipedia.org/wiki?curid=3562824", "title": "Castello Ruffo di Nicotera", "text": "Il castello Ruffo di Nicotera \u00e8 una residenza gentilizia che si erge nel centro storico di Nicotera, sede del \"Civico museo archeologico\" e del \"Centro per lo studio e la conservazione della civilt\u00e0 contadina del Poro\".\nStoria.\nL'attuale fortificazione \u00e8 opera dell'architetto Ermenegildo Sintes che nel 1764 riconvert\u00ec il castello in residenza estiva per il conte Fulco Antonio Ruffo. L'edificio \u00e8 dunque il risultato di una serie di ricostruzioni che il castello ha sub\u00ecto nei secoli. L'edificio infatti, \u00e8 stato eretto sulle rovine dell'antica fortezza svevo-angioina, realizzando torri angolari e ampie terrazze, dalle quali \u00e8 possibile scorgere la marina sottostante.\nIl primo castello edificato a Nicotera venne fatto erigere dal Duca normanno Roberto il Guiscardo alla seconda met\u00e0 del dell'XI secolo, utile ad accogliere una consistente guarnigione militare e quindi proteggere la costa e la citt\u00e0. Per completare la conquista della Calabria meridionale il maniero venne ceduto al fratello gran conte Ruggero il Normanno, quale promotore per la realizzazione di centro amministrativo dell'edificio militare, per le eventuali operazioni di conquista della vicina Sicilia. Di sicuro ci\u00f2 che ha caratterizzato il castello per tutto l'arco della sua vita \u00e8 il continuo susseguirsi di distruzioni e ricostruzioni, dovute sia ai disastrosi terremoti (in particolare al terremoto del 27 marzo 1638), sia alle distruzioni operate dagli assalti dei saraceni nel 1074 e nel 1085; oppure nel curioso episodio del 1284, quando le truppe armate dell'ammiraglio aragonese Ruggero di Lauria, artefice della cacciata degli angioini dalla Calabria, distrussero completamente il castello che venne in seguito ricostruito dallo stesso Ruggero di Lauria.\nCon l'avvento di Federico II sia la citt\u00e0 che il castello subirono un processo di ampliamento e fortificazione secondo i canoni artistici degli svevi, costruendo e ampliando l'arsenale vicino al porto. Federico II fu artefice del principale sviluppo della citt\u00e0 di Nicotera, pertanto \u00e8 da considerare che il castello ebbe un ruolo principale nell'assetto della citt\u00e0.\nIl castello durante il corso della sua vita ospit\u00f2 illustri personaggi, quali san Bruno di Colonia, san Ludovico d'Angi\u00f2, papa Urbano II, Gioacchino da Fiore e l'imperatrice Costanza d'Altavilla.\nArchitettura.\nLa struttura, ad oggi ancora incompleta, fu edificata a pochi metri dai resti del precedente maniero normanno, di cui rimangono solo alcuni basamenti in pietra e una cisterna, in parte inglobati in un vicino palazzo gentilizio. La struttura appare come una massiccia mole dominante la sottostante Marina di Nicotera, con la facciata principale che presenta marcate analogie con la certosa di San Martino a Napoli.\nLa pianta del castello Ruffo di Nicotera \u00e8 quadrilatera, con tre torri angolari, quadrilatere anch'esse, la quarta torre non venne mai realizzata. Le due torri frontali, collegate da un susseguirsi di sette arcate, sono messe in comunicazione da una balconata sorretta da mensole di granito grigio. Oltre alla quarta torre manca anche parte del prospetto, abbattuto dal violento terremoto del 1783 che colp\u00ec la piana di Sant'Eufemia.\nI sotterranei del castello sono raggiungibili da un ingresso posto nel cortile interno del castello. Dall'ingresso, con portale in granito si accede a un corridoio con volta a botte, il quale fa da accesso anche al piano terra. Quest'ultimo ospita due ampie sale, la prima con volta a vela, mentre il secondo salone con volta a crociera \u00e8 irraggiato dalle sette finestre che si aprono nelle sette arcate della facciata principale. Nel cortile del castello trova spazio un arco dal quale si accede all'atrio, pavimentato da grandi lastre di granito e adornato da un ampio scalone.\nLeggende narrano come il castello sarebbe collegato alla Marina di Nicotera attraverso alcuni passaggi segreti, tanto che alcuni prigionieri del castello per verificare la veridicit\u00e0 dell'esistenza di tali cunicoli e permettere loro di attuare un piano di fuga, lanciarono all'interno delle angurie che rotolarono fino a raggiungere la Marina di Nicotera\".\nIl castello, dopo un ulteriore ristrutturazione, \u00e8 stato adibito a centro museale. Al piano terra, caratterizzato da grandi saloni, trova posto il Civico museo archeologico, mentre il primo piano dell'edificio ospita il \"Centro per lo studio e la conservazione della civilt\u00e0 contadina del Poro\"."}
{"id": "3562826", "revid": "767487", "url": "https://it.wikipedia.org/wiki?curid=3562826", "title": "Thermphos Challenger Zeeland 2011", "text": "Il Thermphos Challenger Zeeland 2011 \u00e8 stato un torneo di tennis facente parte della categoria ITF Women's Circuit nell'ambito dell'ITF Women's Circuit 2011. Il torneo si \u00e8 giocato a Middelburg nei Paesi Bassi dal 27 giugno al 3 luglio 2011 su campi in terra battuta e aveva un montepremi di $25\u00a0000.\nVincitori.\nSingolare.\n Bibiane Schoofs ha battuto in finale Lesley Kerkhove 7\u20136(4), 6\u20131\nDoppio.\n Quirine Lemoine / Maryna Zanevs'ka hanno battuto in finale Julia Cohen / Florencia Molinero 6\u20133, 6\u20134"}
{"id": "3562830", "revid": "287204", "url": "https://it.wikipedia.org/wiki?curid=3562830", "title": "Xeno Muller", "text": ""}
{"id": "3562831", "revid": "1305772", "url": "https://it.wikipedia.org/wiki?curid=3562831", "title": "Pier Cesare Bori", "text": "Biografia.\nDopo aver svolto gli studi universitari nell'ambito delle discipline inerenti alla giurisprudenza, alla teologia e alle scienze bibliche, Pier Cesare Bori \u00e8 stato docente, fin dal 1970, dell'Alma Mater Studiorum - Universit\u00e0 di Bologna, ricoprendo l'incarico di professore di \"Storia del cristianesimo e delle Chiese\" alla Facolt\u00e0 di Scienze Politiche, insegnando anche \"Filosofia morale\" e \"I diritti umani nella globalizzazione\". Direttore del \"Master in diritti umani e intervento umanitario\", ha ricoperto l'incarico di professore invitato negli Stati Uniti d'America, in Tunisia e Giappone.\nL'esperienza di Pier Cesare Bori con i quaccheri.\nL'attuale gruppo dei quaccheri di Bologna \u2013 che pubblica anche \"Lettera Quacchera\" \u2013 nasce da un documento, \"La Nostra Via\", sottoscritto da un gruppo \u201cAmici degli Amici\u201d nel settembre 1998, e celebra ora gli incontri silenziosi due volte al mese presso la Scuola di Pace bolognese, un'attivit\u00e0 avviata da Pier Cesare Bori (1937-2012)/\nOpere.\nNell'ambito della storia del cristianesimo e dell'interpretazione biblica:\nNell'ambito degli studi sui quaccheri:\nNell'ambito degli studi sull'opera \"L'uomo Mos\u00e8 e la religione monoteistica\" (1934-1938) di Sigmund Freud:\nNell'ambito delle ricerche su Tolstoj e Dostoevskij:\nha tradotto dal russo:\nha redatto l'introduzione a:\nha scritto:\nNell'ambito dell'etica mondiale e dei diritti umani:\nNell'ambito della cultura umanistica:"}
{"id": "3562832", "revid": "1318658", "url": "https://it.wikipedia.org/wiki?curid=3562832", "title": "Anglo-argentino", "text": "L'Anglo-argentino o Polo argentino \u00e8 una razza di cavallo da sella, sviluppata in Argentina per la pratica del polo.\nStoria.\nGli inglesi introdussero il gioco del polo in Argentina nel 1890 importando cavalli per praticare questo sport. Gli argentini si appassionarono rapidamente al gioco e negli anni '20, molti giocatori iniziarono a usare cavalli \"criollo\" a tale scopo. &lt;br&gt;\nCon il passare del tempo il gioco \u00e8 diventato pi\u00f9 veloce e pi\u00f9 agile e ha iniziato a richiedere cavalli pi\u00f9 scattanti. I \"criollo\" sono forti, resistenti e agili, ma non erano abbastanza veloci per il polo moderno. Per questo motivo il \"purosangue inglese\" cominci\u00f2 ad essere utilizzato per la pratica di questo sport. \nInfine, al fine di risolvere il problema di agilit\u00e0, docilit\u00e0 e velocit\u00e0 nello stesso cavallo, \u00e8 stato deciso di incrociare le fattrici \"criollo\" argentine con stalloni \"purosangue\" inglesi, e il risultato sono i cavalli veloci che vediamo oggi nei campi di polo in tutto il mondo.\nCome razza stabile, l'anglo-argentino \u00e8 nato nel 1984 e discende dall'incrocio di giumente di razza Criollo con stalloni Purosangue inglesi."}
{"id": "3562835", "revid": "270833", "url": "https://it.wikipedia.org/wiki?curid=3562835", "title": "Attacco frontale", "text": ""}
{"id": "3562836", "revid": "599013", "url": "https://it.wikipedia.org/wiki?curid=3562836", "title": "Chiesa dell'Immacolata Concezione (Bordighera)", "text": "La chiesa dell'Immacolata Concezione \u00e8 un luogo di culto cattolico situato nel comune di Bordighera, in via Vittorio Emanuele, in provincia di Imperia. La chiesa \u00e8 sede della parrocchia omonima del vicariato di Bordighera e Valle Nervia della diocesi di Ventimiglia-San Remo.\nL'edificio, officiato dall'Ordine dei frati minori, \u00e8 anche denominato \"di Terrasanta\", in onore ai primi preti missionari che officiarono messa rientrando dalla Palestina. Fa parte dei beni tutelati dalla Soprintendenza per i beni archeologici della Liguria.\nStoria e descrizione.\nPadre Giacomo Viale, che era il parroco di Bordighera, era un sacerdote francescano. Uno dei suoi desideri era di costruire una chiesa nella nuova zona della citt\u00e0 che si era sviluppata lungo la costa. All'inizio si rivolse all'architetto Alessandro Cant\u00f9, famoso per aver progettato l'Hotel Royal di Sanremo, ma il progetto si blocc\u00f2 a causa del suo rientro in convento. Nel 1875, ritornato a Bordighera, chiese l'aiuto dell'architetto Charles Garnier per la realizzazione del suo ambizioso progetto. Il terreno per costruire la chiesa fu donato dal signor Francesco Moreno, ben noto per i suoi splendidi giardini.\nIl primo disegno di Garnier \u00e8 del 30 giugno 1882. Garnier amava dire che:\n\u00c8 probabilmente a causa di questa sua convinzione che decise di progettare una chiesa tipica degli ordini mendicanti della Palestina. Progetta quindi una sola navata, divisa in tre da pilastri che portano archi con ampie finestre laterali. La facciata che comprendeva una decorazione a mosaico, fu arricchita da mosaici supplementari e la citazione \"Hic Domus Dei Oriente\". La facciata \u00e8 inoltre incorniciata da due torrette laterali, un portico che posa su una base in pietra della Turbie. Dietro la chiesa si pu\u00f2 ammirare il campanile che s'ispira alle torrette che Garnier utilizzava nelle villa che costruiva sulla costa per i suoi clienti.\nIl 14 gennaio 1883, il vescovo di Ventimiglia, monsignor Tommaso Reggio, inaugur\u00f2 il progetto con la benedizione della prima pietra e il lavoro pot\u00e9 iniziare. Padre Giacomo Viale chiese alla missione di Terrasanta, se desiderasse mandare i suoi missionari di ritorno dalla Palestina a Bordighera, per consentire loro un pi\u00f9 agevole ritorno. Nel 1885 i primi missionari, con problemi di salute, cominciarono ad arrivare in citt\u00e0, e s'installarono presso la chiesa ricambiando l'ospitalit\u00e0 officiando la messa.\nIl 14 febbraio 1886 il vescovo Reggio consacr\u00f2 la chiesa dedicandola alla Vergine Immacolata, ma la chiesa non era ancora finita. Il figlio di Charles Garnier, Christian, decise, alla morte del padre di finanziare personalmente e con la collaborazione della madre, la fine dei lavori. Il campanile fu terminato nel 1899 e nel 1902 furono concluse le decorazioni interne, realizzate da Marcel Jambon e dal parigino Poinsot che dipinse l'interno della cupola che sovrasta l'altare.\nAll'interno della chiesa \u00e8 inoltre conservata una tela raffigurante \"La Deposizione\" del pittore belga Jules Pierre van Biesbroeck di Gand e un dipinto de \"La morte di san Giuseppe\" di Giuseppe Balbo.\nSfortunatamente nel 1906 e nel 1963 ci furono dei lavori supplementari che modificarono il progetto iniziale alterandone la coerenza. La chiesa fa parte degli immobili tutelati dalla Soprintendenza per i Beni Architettonici e Paesaggistici della Liguria."}
{"id": "3562838", "revid": "767487", "url": "https://it.wikipedia.org/wiki?curid=3562838", "title": "Internationaler W\u00fcrttembergische Damen-Tennis-Meisterschaften um den Stuttgarter Stadtpokal 2011", "text": "L'Internationaler W\u00fcrttembergische Damen-Tennis-Meisterschaften um den Stuttgarter Stadtpokal 2011 \u00e8 stato un torneo di tennis facente parte della categoria ITF Women's Circuit nell'ambito dell'ITF Women's Circuit 2011. Il torneo si \u00e8 giocato a Stuttgart-Vaihingen in Germania dal 27 giugno al 3 luglio 2011 su campi in terra battuta e aveva un montepremi di $25\u00a0000.\nVincitori.\nSingolare.\n T\u00edmea Babos ha battuto in finale Korina Perkovic 1\u20136, 6\u20132, 6\u20133\nDoppio.\n Darija Jurak / Ana\u00efs Laurendon hanno battuto in finale Hana Birnerov\u00e1 / Stephanie Vogt 4\u20136, 6\u20131, [10\u20130]"}
{"id": "3562843", "revid": "1097011", "url": "https://it.wikipedia.org/wiki?curid=3562843", "title": "Anglo-normanno (cavallo)", "text": "L'anglo-normanno \u00e8 un cavallo da esercito e da campagna, ma \u00e8 adatto anche quando \u00e8 usato come tiro leggero oppure per il lavoro, oltre che nello sport.\nAspetti morfologici e di origine.\nNel complesso \u00e8 un cavallo nobile e compatto, dalle forme marcate. Testa ben dritta, incollatura forte e groppa lunga e possente."}
{"id": "3562844", "revid": "74801", "url": "https://it.wikipedia.org/wiki?curid=3562844", "title": "Claire de Duras", "text": "Vita.\nLa sua innocente e felice infanzia, seppur minata dal cattivo rapporto tra i genitori, \u00e8 interrotta da due eventi drammatici. In partenza da Bordeaux verso la Martinique, viene a conoscenza della decapitazione di suo padre (4 dicembre 1793), l'ammiraglio liberale Armand de Kersaint, autore di un pamphlet contro i privilegi intitolato \"Le bon sens\". Inoltre Claire era in partenza con la madre per sfuggire alle turbolenze rivoluzionarie, e quest'esilio le \u00e8 fatale. Le due donne si stabiliscono prima nella Martinica, terra d'origine di sua madre, per poi emigrare negli Stati Uniti, in Svizzera e infine a Londra in una comunit\u00e0 francese di emigranti, dove Claire conosce e sposa il duca Am\u00e9d\u00e9e Bretagne Malo de Durfort, duca di Duras, nel 1797. Nell'ambiente londinese, secondo Sainte-Beuve, deve aver sofferentemente avuto \u00abl'impression de n'\u00eatre pas \u00e0 sa place\u00bb. Nel 1798 nasce la prima figlia nonch\u00e9 sua prediletta, F\u00e9licie, la cui freddezza nei confronti dell'affetto materno ferisce profondamente la duchessa. Un anno dopo nasce la secondogenita Clara.\nRassicurati dal colpo di stato di Bonaparte, con l'Impero possono tornare in Francia, stabilendosi a Parigi nel periodo della Restaurazione. Grazie all'amicizia con Chateaubriand, conosciuto nel periodo dell'esilio a Londra, pu\u00f2 accedere ai migliori salotti letterari di Parigi. Diventa amica di Germaine de Sta\u00ebl e di Rosalie de Constant, la cugina di Benjamin Constant. Suo marito fu amico di Luigi XVIII di Francia e la sua casa fu punto di incontro e di ritrovo per i numerosi letterati parigini del tempo come il filologo Humboldt, Lamartine, Talleyrand.\nL'anno della grande produzione della \"duchesse\" frutta un consistente lavoro forse dovuto a un tentativo di cura psicologica e di terapia per un animo minato dal desiderio di stabilire delle relazioni pi\u00f9 forti di quelle che il mondo le aveva offerto. Compone cinque opere a cavallo tra il 1821 e il 1822. Inizia con un testo che apparir\u00e0 in cento esemplari un anno prima della sua morte: \"Pens\u00e9es de Louis XIV, extraits de ses ouvrages et de ses lettres manuscrites, recueil pr\u00e9par\u00e9 par M de Duras\". Lo seguono le pubblicazioni di \"Ourika,\" nel 1824 e di \"\u00c9douard\" nel 1825. Compone poi \"Olivier ou le Secret\", che sar\u00e0 concesso all'editoria solo nel 1971. Nel novembre del 1822, nella sua corrispondenza, Claire evoca un nuovo romanzo, \"Le Moine ou l'abb\u00e9 du mont Saint-Bernard\". Questo romanzo incompiuto \u00e8 ancora oggi inedito insieme a Les M\u00e9moires de Sophie. Smette di scrivere quando escono dei falsi di \"Olivier\" nel 1826.\nCritica.\nClaire de Duras fu una scrittrice complessa e controversa, tratt\u00f2 soprattutto di personaggi oppressi ed emarginati, dei quali l'origine sociale o la razza sono elementi che impediscono loro di vivere un'esistenza positiva. Ella analizz\u00f2 i principi fondamentali della Rivoluzione francese, in particolare l'uguaglianza tra gli uomini e le donne. La tragedia \u00e8 un tema comune a tutti i soggetti dei suoi romanzi, gli amori che descrive sono sempre incompiuti, le relazioni risentono di motivazioni sociali (l'origine o lo stato) oppure sono intrinseci al personaggio (segreti personali)."}
{"id": "3562846", "revid": "110157", "url": "https://it.wikipedia.org/wiki?curid=3562846", "title": "Serbia hardcore", "text": "Serbia hardcore (tit. or. \"Serbjia hardcore\") \u00e8 una raccolta di short stories dello scrittore serbo Du\u0161an Veli\u010dkovi\u0107, tradotto in italiano da Sergej Roic con nota introduttiva di Nicole Janigro, pubblicato nel 2008 presso Zandonai. Il libro \u00e8 la versione aggiornata di \"Amor Mundi\" (uscito in patria nel 1999) a cui \u00e8 stata aggiunta la sezione \u201cPortofino\u201d. Il libro \u00e8 uscito prima in Italia e solo l'anno successivo in Serbia.\nQuesti racconti ci riportano uno spaccato autobiografico della vita di Veli\u010dkovi\u0107, durante i bombardamenti Nato che colpirono Belgrado negli anni novanta. La raccolta pu\u00f2 essere vista come un diario di guerra, venato di humor nero, attraverso cui l'autore ci parla di libert\u00e0 di stampa negata, della difficolt\u00e0 di opposizione al regime e della paura, sentimento estremamente diffuso nella societ\u00e0 civile: vivere sotto il regime \u00e8 come sopravvivere sotto le bombe. In guerra si vive nell'attesa,\nAnche i pomodori possono essere una minaccia, come ci racconta nel capitoletto intitolato, appunto, \u201cI pomodori\u201d: dato che le bombe contengono uranio impoverito, Du\u0161an e famiglia temono la radioattivit\u00e0 e l'inquinamento chimico. E i contadini lo sanno, cos\u00ec tutti raccontano che il loro raccolto \u00e8 stato coltivato a Leskovac, la regione pi\u00f9 pulita e fertile di Serbia. Non credendo pi\u00f9 a nessuno (non alle autorit\u00e0 che minimizzano, non ai contadini che devono vendere e mentono), \u00e8 meglio mettere i pomodori sotto l'acqua corrente per ore prima di mangiarli!\nLo scrittore, verso la fine del libro, auspica la fioritura di una vera cultura di libert\u00e0 che, in una societ\u00e0 fortemente militarizzata come quella serba, \u00e8 possibile solo se si abbandona l'identit\u00e0 collettiva, che l'autore considera una finzione ideologica. Nel racconto intitolato \u201cMilo\u0161evi\u0107 e io\u201d scrive:"}
{"id": "3562857", "revid": "38120", "url": "https://it.wikipedia.org/wiki?curid=3562857", "title": "UIGSE - FSE", "text": ""}
{"id": "3562858", "revid": "1522738", "url": "https://it.wikipedia.org/wiki?curid=3562858", "title": "Galldrian Riatin", "text": ""}
{"id": "3562864", "revid": "76963", "url": "https://it.wikipedia.org/wiki?curid=3562864", "title": "Joseph Strutt", "text": "Biografia.\nJoseph era il figlio minore di Jedediah Strutt di Derby, che aveva altri due figli, William e George. La famiglia Strutt fatto una fortuna con la seta, il cotone e mulino calico sul Morledge presso Derby.\nJoseph fu battezzato nella Cappella Unitaria su Gate Frate, Derby il 19 settembre 1765, e successivamente educato alla scuola Derby.\nNel 1793 spos\u00f2 Isabella Archibold Douglas nella chiesa di St. Oswald, Ashbourne, Derbyshire; Isabella successivamente mor\u00ec nel 1801 lasciando l'uomo con un figlio e due figlie, Caroline e Isabella. La prima spos\u00f2 Edward Hurt ma mor\u00ec nel 1835 mentre la seconda spos\u00f2 John Howard Galton di Hadzor House e divenne la madre di Sir Douglas Galton Strutt.\nStrutt ebbe impiego nei pubblici uffici di Derby a partire dall'et\u00e0 di 28 anni, fino ad essere sindaco della citt\u00e0 per due volte, la seconda come primo sindaco dal novembre 1835 fino al novembre 1836.\nFu per tutta la vita un radicale riformatore sociale che dedic\u00f2 la maggior parte del suo tempo al servizio della citt\u00e0. Aveva la ferma convinzione che per ottenere il rispetto delle classi lavoratrici ed allontanarle dal \"loro comportamento brutale e i degradante piaceri\" dovesse essere loro permesso di godere degli stessi piaceri culturali, come mostre d'arte e spazi aperti, di cui godevano le classi superiori. Strutt inoltre istitu\u00ec il Mechanics Institution (fondato nel 1824).\nServ\u00ec come sottotenente della milizia locale durante le guerre napoleoniche, quando l'Inghilterra si trovava di fronte alla minaccia di un'invasione francese.\nStrutt apr\u00ec le porte della sua casa coi giardini a Thorntree House in Casa in St. Peter's Street, oggi sede della HSBC Bank, come una galleria d'arte e museo, a beneficio di tutte le classi sociali dei cittadini di Derby, per coltivare un comune interesse per le opere d'arte. Tra le opere comprese nella sua collezione c'erano sculture di William John Coffee, che rappresentavano il lavoro degli scultori dell'antichit\u00e0 classica e del Rinascimento, cos\u00ec come una collezione di dipinti di famosi artisti rinascimentali. La sua collezione di dipinti offr\u00ec quindi l'opportunit\u00e0 per i comuni cittadini lavoratori di vedere alcuni esempi di opere d'arte.\nLa sua collezione di manufatti includeva anche un ottimo esempio di una mummia egiziana, che si ritiene essere quella che oggi si trova al Derby's Central Museum.\nTra le molte altre cose, Strutt fu anche presidente del Mechanics Institution che aveva fondato nel 1824, e sottoscrisse una donazione annuale a sostegno della sua opera. La mostra tenutasi nella sala conferenze dell'Istituto nel 1839 includeva dipinti provenienti dalla collezione di Strutt. Molti di questi si pensa che abbiano costituito la base della raccolta del Derby Museum and Art Gallery.\nDon\u00f2 anche mille sterline alla Athenaeum Society, contribuendo a costruire l'Athenaeum Building, una galleria d'arte e un museo offrendo collezioni d'arte e mostre per il grande pubblico. Diede anche dato un sostegno finanziario al General Infirmary Derbyshire (che pi\u00f9 tardi diventer\u00e0 il Derbyshire Royal Infirmary), progettato e costruito da suo fratello maggiore, William.\nStrutt \u00e8 probabilmente pi\u00f9 conosciuto per il suo dono alla popolazione di Derby del Derby Arboretum, che fu progettato per insegnare l'amore per la natura, come luogo per l'esercizio fisico ed il divertimento, ma \u00e8 anche segnalato come il primo parco pubblico in Inghilterra. Assunse per l'opera John Claudius Loudon per fare il progetto, che fu completato con un costo, sostenuto dal solo Strutt, di diecimila sterline.\nStrutt mor\u00ec il 13 gennaio 1844 nella sua casa di St. Peter's Street, dopo aver partecipato ad una seduta dove diede il suo voto favorevole per il miglioramento delle condizioni sanitarie Derby. Era malato da tempo e sub\u00ec una ricaduta dalla quale non si riprese. Egli fu sepolto insieme alla moglie, Isabella, nella Friargate Unitarian Chapel a Friar Gate. La cappella fu demolita nel 1970 per far posto al complesso di uffici del Heritage Gate, che comunque incorpora una moderna cappella Unitaria."}
{"id": "3562869", "revid": "767487", "url": "https://it.wikipedia.org/wiki?curid=3562869", "title": "Ritratto di Samuel Ward", "text": "Il ritratto di Samuel Ward \u00e8 un'opera di Joseph Wright of Derby nella collezione del Derby Museum and Art Gallery in Inghilterra.\nSamuel Ward (1732-1820) possedeva alcune propriet\u00e0 a Derby e a Richmond, in Inghilterra. Da ragazzo fece da assaggiatore per il pretendente giacobita Carlo Edoardo Stuart, venendo ricompensato con un anello di diamanti che ora \u00e8 nella collezione del Derby Museum and Art Gallery insieme al ritratto.\nStoria.\nWard viveva a Derby. Mentre lo Stuart soggiornava nella Exeter House a Derby il 4 dicembre 1745, la madre di Samuel, vedova di un assessore comunale, permise al giovane di fare da assaggiatore al pretendente. Durante il suo breve soggiorno a Derby il Principe prese la decisione di rinunciare alla sua marcia su Londra per conquistare la corona d'Inghilterra. Don\u00f2 alla madre di Ward un anello d'oro, costituito da un diamante pi\u00f9 grande circondato da dieci diamanti pi\u00f9 piccoli. La decisione di ritirarsi in Scozia diede agio a Giorgio II di riorganizzare l'esercito, che poi avrebbe battuto quello giacobita nel 1746 nella battaglia di Culloden.\nIl dipinto risale a circa il 1781, quando oramai Ward era un affermato uomo d'affari a Derby e frutt\u00f2 al pittore dodici ghinee . Il dipinto, assieme all'anello di diamanti, rimase propriet\u00e0 della famiglia Ward fino alla morte di Sarah Ward nel 1947 , per volere della quale fu donato alla Derby Art Gallery."}
{"id": "3562875", "revid": "547992", "url": "https://it.wikipedia.org/wiki?curid=3562875", "title": "Franca Stoppi", "text": "Biografia.\nEsord\u00ec nel mondo del cinema nel film \"Telefoni bianchi\" del 1976. Nel 1979 ottenne la parte della governante Iris in \"Buio Omega\" di Aristide Massaccesi e successivamente interpret\u00f2 la madre superiora nella pellicola \"La vera storia della monaca di Monza\" del regista Bruno Mattei. Nel 1981 ebbe il ruolo della madre Vincenza nel film \"L'altro inferno\" e quello della governante di Giacomo Guerra nel film \"Difendimi dalla notte\" di Claudio Fragasso e l'anno seguente interpret\u00f2 la moglie dell'orafo ne \"La gorilla\". Fu una carceriera nel lungometraggio \"Violenza in un carcere femminile\" e concluse la propria carriera nel 1986 con la pellicola \"Via Montenapoleone\". Lasciato il cinema si \u00e8 dedicata a tempo pieno alla salvaguardia degli animali, divenendo presidente dell'associazione U.N.A, di Foligno, carica che ha ricoperto sino alla morte, avvenuta nel 2011."}
{"id": "3562877", "revid": "599013", "url": "https://it.wikipedia.org/wiki?curid=3562877", "title": "Chiesa valdese (Bordighera)", "text": "La chiesa evangelica valdese \u00e8 un luogo di culto valdese situato nel comune di Bordighera, in via Vittorio Veneto, in provincia di Imperia.\nStoria e descrizione.\nNel XIX e XX secolo, Bordighera era frequentata essenzialmente da cittadini britannici, tuttavia seguirono poi ospiti di altre nazionalit\u00e0 fra cui i tedeschi. Fra gli ospiti pi\u00f9 famosi si possono annoverare l'Imperatrice Vittoria, moglie di Federico III di Germania, che risiedeva regolarmente all'Hotel Angst, il barone Friederich von Kleudgen che si stabilir\u00e0 poi definitivamente facendo costruire la famosa villa Banana, il barone Rapha\u00ebl Bischoffsheim, il pittore Hermann Nestel e il botanico Ludwig Winter.\nI britannici di fede anglicana avevano fatto costruire la loro locale chiesa nel 1873 mentre i protestanti continuavano a essere sprovvisti di un loro tempio in cui celebrare il culto. Fu cos\u00ec che il barone Moritz von Bernus decise di organizzare una raccolta fondi per costruire un luogo di culto adatto ad accogliere i fedeli protestanti che risiedevano a Bordighera. Nel 1901 il barone, con l'aiuto di una associazione di Francoforte sul Meno, acquist\u00f2 un terreno in via Bischoffsheim, l'attuale via Vittorio Veneto, per costruire un tempio, che fu poi inaugurato il 20 marzo 1904. La chiesa fu costruita dall'architetto Rudolph Winter, terzogenito del famoso botanico di origine tedesca Ludwig Winter.\nL'intento dei fondatori era quello di un edificio non riservato alla Chiesa luterana tedesca, ma aperto ad ogni culto religioso, tanto che fu messa a disposizione a diversi credenti di ogni nazionalit\u00e0 e religione.\nNel 1941, la Chiesa evangelica valdese divenne proprietaria dell'edificio, e fedele al progetto iniziale dell'edificio vi continua con la sua politica ecumenica. Oggi il tempio viene talvolta usato anche per conferenze e concerti organizzati in collaborazione con la citt\u00e0 di Bordighera."}
{"id": "3562880", "revid": "198277", "url": "https://it.wikipedia.org/wiki?curid=3562880", "title": "J.K. Simmons", "text": ""}
{"id": "3562884", "revid": "399", "url": "https://it.wikipedia.org/wiki?curid=3562884", "title": "Perfecto", "text": "Perfecto \u00e8 una giacca di pelle per motociclisti realizzata nel 1928 da Irving Schott della Schott NYC. Gli Schott Brothers hanno poi realizzato una giacca simile per il marchio Beck, chiamata Beck 333 Northeaster. Il nome del vestito gli \u00e8 stato dato dal suo creatore Irving, che si \u00e8 ispirato alla sua marca di sigari preferita.\nIl \"Perfecto\" negli anni.\nFine anni '40.\nViene introdotto lo Schott Perfecto 613. Le giacche sono fatte in pelle di cavallo e ci sono le zip della Talon. Le tasche laterali sono inclinate a circa 60\u00b0 e il taschino a 50\u00b0.\nIl 613 non ha gli snaps nella parte superiore del collo e ha una stella di metallo su ogni spallina, come quelle sulle divise militari, e per questo \u00e8 chiamato \"One Star\". Questo \u00e8 quello utilizzato da Marlon Brando nel film Il selvaggio.\nPrimi anni '50.\nEntra in commercio lo Schott Perfecto 618, che \u00e8 identico al 613, eccetto che per la mancanza di stelle sulle spalline.\nPrimi anni '60.\nSi cominciano a fare le giacche in pelle di bue. Le zip sono della ESKO. Le tasche sui lati sono a circa 55\u00b0 e quella sul torace sta a 65\u00b0.\nMet\u00e0 anni '70.\nNel 1977 esce sul mercato lo Schott Perfecto 118, che si differenzia dal 613 e 618 perch\u00e9 fatto di pelle bovina.\nLe zip sono della Talon. Le tasche laterali sono a 55\u00b0 e la tasca sul torace a 60\u00b0.\nMet\u00e0 anni '80.\nSchott smette di produrre il 613. Le tasche laterali sono a 60\u00b0 e quella sul torace a 50\u00b0, per ritornare allo stile degli anni '50. La fibbia della cinta \u00e8 quadrata.\nFine anni '80/anni '90.\nIl 613 \u00e8 reintrodotto e il taschino superiore ha un angolo di 45\u00b0 circa.\nAttualmente.\nIl modello 118 viene dotato di cerniere cromate e vengono utilizzati diversi tiretti.\nCollegamenti esterni.\nSito ufficiale del produttore"}
{"id": "3562885", "revid": "125463534", "url": "https://it.wikipedia.org/wiki?curid=3562885", "title": "Checkmate (personaggio)", "text": "Checkmate \u00e8 un personaggio della serie anime e manga Ultimate Muscle.\nStoria.\nInfanzia.\nSin da piccolo viene allenato da Sunshine a diventare un forte wrestler con allenamenti duri e molto pesanti per un bambino della sua et\u00e0.\nUltimate Muscle.\nDurante il combattimento contro Kid Muscle, egli \u00e8 in vantaggio nella prima fase del combattimento e comincia a insultare e sbeffeggiare la dMp, Muscle League e il suo maestro Sunshine, ma durante il match gli si forma una specie di \"bernoccolo\" che se colpito gli provoca dolore. Mentre compie lo Stallion Driver, Kid ne approfitta dandogli una testata sul ginocchio e finendolo con la Kinniku Buster. Per vendicarsi, Sunshine fa esplodere il covo della dMp. \nQuando Kid Muscle stava combattendo contro Forkolossus, Checkmate \"ritorna\" con intenzioni benevoli, fa il tifo per Kid. \nSegue Kid negli altri due incontri: contro Hanzo e Bonecold.\nTorneo Ikimon Chojin.\nDurante la terza fase del torneo, ovvero la maratona in coppia, Checkmate viene attaccato da un altro lottatore e nell'intento di difendersi si trasforma in cavallo e schivando le palle a cui l'avversario li mandava, faceva colpire il compagno che ormai allo stremo viene portato da Checkmate in ospedale.\nCaratteristiche.\nCheckmate ha due figure sulle spalle: un cavallo e una torre, rispettivamente di colore blu e bianco. Per trasformarsi in questi due oggetti preme un bottone che \u00e8 sulla figura.\nPu\u00f2 rimanere anche \"ibrido\" cio\u00e8 lasciare alcuni punti del corpo con la struttura di una torre, di un umano o di un cavallo.\nCaratteristiche fisiche.\nAltezza: 191 cm\nPeso: 190-800 kg"}
{"id": "3562888", "revid": "1793900", "url": "https://it.wikipedia.org/wiki?curid=3562888", "title": "Delphi", "text": ""}
{"id": "3562890", "revid": "1573940", "url": "https://it.wikipedia.org/wiki?curid=3562890", "title": "Carcharhinus tilstoni", "text": "Carcharhinus tilstoni () \u00e8 una specie di squalo del genere Carcharhinus e della famiglia Carcharhinidae.\nInsieme al \"Carcharhinus sorrah\", \u00e8 una delle specie di squalo pi\u00f9 spesso catturate da tramagli nella zona settentrionale dell'Australia. Segni neri sulla punta di entrambe le pinne dorsali, del lobo inferiore della caudale e delle pettorali lo distinguono da altri squali simili che abitano i Tropici. Anche se \u00e8 spesso confuso con il \"Carcharhinus limbatus\" (che vive in tutto il mondo), \"C. tilstoni\" \u00e8 endemico dell'Australia, in particolare formando un unico raggruppamento nella parte settentrionale dell'isola. L'importanza commerciale di questo squalo \u00e8 elevata all'interno del NAGSF (Northern Australian Gillnet Shark Fishery). La specie non \u00e8 considerata pericolosa per l'uomo.\nTassonomia.\n\"C. tilstoni\" \u00e8 stato distinto come specie separata nel 1950 da Whitley. Precedentemente, veniva descritto come \"Carcharhinus limbatus\". Il fondamento scientifico per la divisione delle due specie \u00e8 dato da analisi del sistema enzimale, del conteggio delle vertebre, di dati sulle dimensioni e sulla forma delle pinne pelviche. Sul campo, distinguere le due specie \u00e8 ancora molto difficile.\nUn'altra specie spesso confusa con questa \u00e8 il Carcharhinus sorrah, che ha simili segni sulle pinne, ma presenta cresta interdorsale. Inoltre, si conosce un unico gruppo di \"C. tilstoni\" nell'Australia settentrionale. Spesso i due sono stati studiati insieme, per le molte similarit\u00e0, perch\u00e9 abitano le stesse aree e perch\u00e9 in Australia settentrionale sono tra le specie di squalo pi\u00f9 diffuse e pi\u00f9 ricercate dai pescatori.\nAreale.\n\"C. tilstoni\" \u00e8 attualmente stato avvistato soltanto sullo zoccolo continentale dell'Australia tropicale. Studi genetici e controlli su alcuni esemplari hanno identificato un gruppo isolato nella parte settentrionale dell'isola.\nHabitat.\nVive dalle zone costiere sino a profondit\u00e0 massime di circa 150 metri. Si trova attraverso l'intera colonna d'acqua, ma principalmente al centro di essa ed in superficie. A volte questi squali si riuniscono in gruppi piuttosto numerosi.\nAspetto.\nLa specie \u00e8 di dimensioni medie, con un muso lungo ed una colorazione bronzeo grigiastra sul dorso. Il colore tende al grigio dopo la morte anche se il corpo \u00e8 opportunamente conservato. La superficie ventrale \u00e8 invece biancastra. Su ciascun fianco si estende una striatura chiara dalla pinna pelvica alla zona al di sotto della pinna dorsale. Ciascuna pinna (a parte in alcuni casi le pelviche e l'anale) ha la punta nera. La prima pinna dorsale \u00e8 bene eretta ed a forma di falce, e nasce al di sopra del punto dove nascono le pettorali. La seconda dorsale \u00e8 alta e nasce al di sopra o poco pi\u00f9 indietro rispetto all'anale. Non vi \u00e8 cresta interdorsale, e i denti sono sottili, eretti e serrati.\nLe dimensioni massime sono incerte, per via della confusione con il \"C. limbatus\", ma una buona stima \u00e8 di 180\u00a0cm di lunghezza totale. Alla nascita la lunghezza \u00e8 di 60\u00a0cm, ed i giovani iniziano ad essere pescati gi\u00e0 quando raggiungono i 63. La crescita \u00e8 relativamente rapida nel primo anno di vita: l'et\u00e0 vertebrale di un esemplare ha potuto testimoniare una crescita di 17\u00a0cm nel primo anno. Prima del quinto anno, la crescita diminuisce a circa 10\u00a0cm all'anno. La maturit\u00e0 sessuale \u00e8 raggiunta presto: a tre o quattro anni d'et\u00e0 per entrambi i sessi e alla lunghezza di 110 e 115\u00a0cm per maschi e femmine rispettivamente.\nLa maturazione \u00e8 veloce rispetto ad altri squali. La ricerca suggerisce che ci\u00f2 possa essere dovuto alle imponenti dimensioni alla nascita.\nBiologia.\nDieta.\nLa forma del corpo ed i denti suggeriscono che questo animale sia un attivo predatore della superficie e delle zone intermedie del mare. I pesci teleostei sono una componente molto importante della dieta, e vi sono indicazioni che lasciano supporre un cambiamento nella profondit\u00e0 di caccia con l'et\u00e0. Gli unici cambiamenti stagionali riconoscibili sono in aprile, quando i cefalopodi vanno a sostituire i pesci succitati.\nLa dieta di questi squali viene studiata attentamente in quanto sono micidiali predatori che influenzano l'equilibrio della biomassa in modo intenso e contribuiscono significativamente alla morte di molti gamberetti.\nRiproduzione.\nLa specie ha un ciclo riproduttivo stagionale piuttosto peculiare, con le femmine che partoriscono ogni anno. L'accoppiamento avviene in febbraio-marzo, l'ovulazione in marzo-aprile ed il parto tra la fine di novembre e l'inizio di febbraio, con un picco di parti in gennaio. La gravidanza dura 10 mesi e le dimensioni medie della cucciolata sono tre piccoli. Il metodo di riproduzione \u00e8 la viviparit\u00e0 placentale, cio\u00e8 la madre nutre l'embrione attraverso una connessione placentale e mette al mondo uno squaletto vivo.\nInterazioni con l'uomo.\nLa specie era la preda principale di un'intera industria di pesca a tramaglio taiwanese che operava dal 1974 al 1986 a nord dell'Australia. Gli squali venivano catturati per la carne e, in misura inferiore, per le pinne. Fino al 1991, venivano catturati con la tecnica del palamito da altri pescatori di Taiwan, ed utilizzati alla stessa maniera. Dal 1974 al 1978, i Taiwanesi arrivavano addirittura sino a 22\u00a0km dalla costa australiana. Nel 1979 tuttavia, l'Australia rivendic\u00f2 la propria zona economica esclusiva, ed i pescherecci stranieri furono esclusi dal Golfo di Carpentaria e da una fascia larga tra i 40 ed i 50\u00a0km al largo delle Isole Wessel e della Terra di Arnhem. La riduzione della lunghezza totale delle reti a 2500 metri rese la flotta taiwanese ineconomica, e nonostante il palamito con esca fosse permesso, prima del 1986 le operazioni straniere in tutta l'Australia settentrionale. Una piccola industria domestica si \u00e8 poi sviluppata, ed \u00e8 ancora operante. Il \"C. tilstoni\" \u00e8 principalmente pescato per la carne, venduta col nome di \"flake\" e le pinne. La concentrazione di mercurio in suddetta carne \u00e8 relativamente alta\nConservazione.\nDelle 1025 specie di Chondrichthyes del mondo, circa 300 vivono in Australia e pi\u00f9 del 50% di queste sono endemiche. Pescatori commerciali, indigeni, ricreazionali e sportivi li cacciano, e in ben 70 tipi di pesca commerciale, gli squali sono catturati involontariamente. Una delle sette specie pescate \u00e8 proprio il \"C. tilstoni\". Ricerche specifiche non sono ancora state condotte nel Queensland o nel Territorio del Nord (che sono gli unici stati che compongono l'areale della specie), perci\u00f2 la sostenibilit\u00e0 della pesca al livello attuale di raccolta non \u00e8 certa. La pesca di squali \u00e8 un'attivit\u00e0 molto delicata. La lenta crescita, i bassi tassi di riproduzione ed una relazione stretta tra dimensioni della popolazione e prelievi conducono ad un rapido declino gi\u00e0 all'inizio dell'attivit\u00e0 di pesca. Affinch\u00e9 la pesca sia sostenibile nel lungo periodo, occorre un'organizzazione efficace, e le ricerche di cui sopra andrebbero condotte in maniera opportuna."}
{"id": "3562898", "revid": "767487", "url": "https://it.wikipedia.org/wiki?curid=3562898", "title": "International Country Cuneo 2011", "text": "L'International Country Cuneo 2011 \u00e8 stato un torneo professionistico di tennis femminile giocato sulla terra battuta. \u00c8 stata la 13\u00aa edizione del torneo, che fa parte dell'ITF Women's Circuit nell'ambito dell'ITF Women's Circuit 2011. Si \u00e8 giocato a Cuneo in Italia dal 27 giugno al 3 luglio 2011.\nPartecipanti.\nAltre partecipanti.\nGiocatrici che hanno ricevuto una wild card:\nGiocatrici che sono passate dalle qualificazioni:\nCampionesse.\nSingolare.\n Anna Tati\u0161vili ha battuto in finale Arantxa Rus, 6\u20134, 6\u20133\nDoppio.\n Mandy Minella / Stefanie V\u00f6gele hanno battuto in finale Eva Birnerov\u00e1 / Vesna Dolonc, 6\u20133, 6\u20132"}
{"id": "3562906", "revid": "767487", "url": "https://it.wikipedia.org/wiki?curid=3562906", "title": "Riserva nazionale di Paracas", "text": "La Riserva nazionale di Paracas (in spagnolo: Reserva Nacional de Paracas) \u00e8 un'area naturale protetta del Per\u00f9 nella Regione di Ica e si estende in gran parte nella provincia di Pisco.\n\u00c8 stata dichiarata zona protetta il 25 settembre del 1975 allo scopo di proteggere la fauna e la flora di quella porzione di mare e deserto del Per\u00f9.\nGeografia.\nSituata sulla costa circa 260\u00a0km a sud di Lima l'area ha una superficie di 335\u00a0000 ha (217\u00a0594 ha sono nelle acque del Pacifico 117,406 su terre emerse).\nLa zona di mare freddo \u00e8 lambita dalla Corrente di Humboldt \u00e8 ed eccezionalmente ricca di plancton, che favorisce la vita a una grande variet\u00e0 di fauna autoctona della zona, oltre che a diverse specie migratorie che periodicamente stazionano in questo luogo.\nSpecie protette.\nNella riserva vivono 36 specie di mammiferi e 216 di uccelli, oltre ad una vasta quantit\u00e0 di specie ittiche. Il pinguino di Humboldt (in estinzione), l'otaria orsina, il leone marino sudamericano la Sula variegata, pellicani gabbiani ed altre specie di uccelli e animali marini in pericolo d'estinzione rendono la riserva come tra le pi\u00f9 ricche faunisticamente dell'intero pianeta. \nClima.\nIl clima \u00e8 quello tipico del Deserto del Pacifico, piogge scarse, con temperatura in inverno di 15\u00a0\u00b0C, mentre in estate la temperatura media \u00e8 di circa 22\u00a0\u00b0C.\nLe precipitazioni sono scarse, essendo la media annuale di 1,83\u00a0mm., l'umidit\u00e0 relativa \u00e8 dell'82% in estate, 83% in inverno.\nI venti, solitamente da sud o sud-ovest, possono raggiungere i 32\u00a0km/h.\nIl candelabro.\nIl candelabro, chiamato anche tridente, \u00e8 una grande struttura geoglifica del diametro di 120 metri, situato nel nord-ovest della baia di Paracas, si pensa abbia a che fare con le Linee di Nazca.\nLa vista migliore per apprezzare il candelabro si ha imbarcandosi per un mini-tour per le Islas Ballestas.\nLa cattedrale.\nLa Cattedrale era un'imponente formazione rocciosa, che con l'erosione del mare e del vento, aveva assunto nel corso dei secoli una forma che ricordava le cupole delle cattedrali.\nEra una delle immagini pi\u00f9 fotografate del Per\u00f9, un'icona della riserva, fino a quando il 15 agosto del 2007 un violento terremoto di magnitudo 7,9 della scala Richter ne caus\u00f2 il crollo..\nI resti della struttura si trovano tra le spiagge di Yumaque e Supay."}
{"id": "3562907", "revid": "767487", "url": "https://it.wikipedia.org/wiki?curid=3562907", "title": "Bella Cup 2011", "text": "Il Bella Cup 2011 \u00e8 stato un torneo professionistico di tennis femminile giocato sulla terra battuta. \u00c8 stata la 12\u00aa edizione del torneo, che fa parte dell'ITF Women's Circuit nell'ambito dell'ITF Women's Circuit 2011. Si \u00e8 giocato a Toru\u0144 in Polonia dal 27 giugno al 3 luglio 2011.\nPartecipanti.\nAltre partecipanti.\nGiocatrici che hanno ricevuto una wild card:\nGiocatrici che sono passate dalle qualificazioni:\nCampionesse.\nSingolare.\n Edina Gallovits-Hall ha battuto in finale St\u00e9phanie Foretz Gacon, 6\u20134, 6\u20133\nDoppio.\n St\u00e9phanie Foretz Gacon / Tatjana Maria hanno battuto in finale Edina Gallovits-Hall / Andreja Klepa\u010d, 6\u20132, 7\u20135"}
{"id": "3562912", "revid": "36426", "url": "https://it.wikipedia.org/wiki?curid=3562912", "title": "Chiesa anglicana (Bordighera)", "text": "La chiesa anglicana \u00e8 stato un luogo di culto anglicano situato nel comune di Bordighera, in via Regina Vittoria, in provincia di Imperia.\nAcquistata dal Comune di Bordighera, e quindi restaurata, l'ex chiesa \u00e8 oggi un centro culturale polivalente e sede di mostre, concerti, conferenze e spettacoli. La chiesa, i giardini e Villa Rosa fanno parte degli immobili tutelati dalla Soprintendenza per i Beni Architettonici e Paesaggistici della Liguria.\nStoria e descrizione.\nLa fondazione della chiesa risale al 1863 grazie ai primi ospiti inglesi che qui soggiornavano da ottobre a maggio, alcuni stabilendosi in modo definitivo. I primi fedeli si riunivano in preghiera presso l'Hotel d'Angleterre, oggi conosciuto come villa Eugenia, situato in via Vittorio Emanuele 218. Con il rapido aumento della popolazione britannica, il vescovo di Gibilterra nomin\u00f2 un pastore per la citt\u00e0 di Bordighera, il reverendo Henry Sidebottom.\nQuando anche l'Hotel d'Angleterre divenne troppo piccolo, la comunit\u00e0 di fedeli fu ospitata da Mrs Walker Fanshawe nella sua cappella privata, situata nel parco di villa Rosa. Nel 1873, Mrs Fanshawe don\u00f2 una porzione del suo parco per poter costruire una vera chiesa: cos\u00ec si diede inizio ai lavori di costruzione del tempio anglicano, assumendo l'attuale aspetto di fine Ottocento.\nCi fu naturalmente una raccolta fondi a cui partecip\u00f2 attivamente anche Charles Henry Lowe, e la chiesa fu chiamata \"All Saints Church\". Finalmente la popolazione britannica aveva un vero luogo di culto, che divenne anche un polo di vita sociale, dove ogni gioved\u00ec pomeriggio il pastore riceveva all'ora del t\u00e8 i membri pi\u00f9 attivi della citt\u00e0. La piccola chiesa fu ingrandita nel 1883 e nel 1890, quando furono aggiunte le due navate laterali, una nuova sacrestia e un locale per l'organo.\nLe funzioni religiose furono celebrate fino al 2000; ora di propriet\u00e0 dell'ente comunale bordigotto che, dopo un accurato restauro, utilizza lo stabile come centro culturale polivalente per mostre o concerti."}
{"id": "3562914", "revid": "1448401", "url": "https://it.wikipedia.org/wiki?curid=3562914", "title": "Istituto cinematografico Michelangelo Antonioni", "text": "L'Istituto cinematografico MIchelangelo Antonioni, in acronimo ICMA, \u00e8 una accademia cinematografica con sede in villa Calcaterra a Busto Arsizio, attiva nella formazione nazionale di professionalit\u00e0 nel campo cinematografico e televisivo con due curriculum di studi accademici principali in regia e recitazione.\nStoria.\nL'ICMA \u00e8 stato fondato nel 2008 grazie al patrocinio e al contributo della Regione Lombardia in collaborazione con l'Amministrazione comunale di Busto Arsizio e Enrica Fico Antonioni, vedova di Michelangelo Antonioni. Gestito come ente privato dalla Fondazione cinema e territorio, fin dalla sua creazione ha costituito un polo formativo e culturale sulle arti cinetelevisive insieme al Busto Arsizio Film Festival e alla Film Commission della Provincia di Varese e dell'Alto Milanese.\nCurriculum formativi.\nL'ICMA promuove la formazione cinetelevisiva attraverso due curriculum: regia e recitazione, con piani di studi accademici post-diploma triennali.\nTra le materie insegnate: vi sono la regia, la sceneggiatura, la direzione della fotografia, la direzione di casting, la fonica e sonoro, la produzione, la recitazione, l'improvvisazione, la direzione, la scenografia e la produzione.\nAltre attivit\u00e0.\nL'ICMA si occupa di produzione audiovisiva e cinematografica, principalmente a sfondo sociale: nel 2011 due film brevi \"Un supereroe in affido\" di Andrea W. Castellanza e \"Soltanto uno scherzo\" di Max Croci hanno partecipato al Giffoni Film Festival."}
{"id": "3562917", "revid": "767487", "url": "https://it.wikipedia.org/wiki?curid=3562917", "title": "Camillo Piazza", "text": "Biografia.\nEsponente del movimento ambientalista italiano fin dagli inizi degli anni ottanta, \u00e8 stato tra i promotori di molti referendum ambientali, tra cui quelli contro il nucleare, sul divieto di caccia e sui controlli ambientali, \u00e8 stato deputato della XV legislatura.\n\u00c8 stato tra i fondatori dei Verdi in Italia nel 1983, insieme a Alex Langer, Marco Boato, Marco Lion, Anna Donati, Giampaolo Silvestri e altri. Nel 1985, presenta una delle prime \"liste verdi\" nel comune di residenza, Cologno Monzese, dove viene eletto e ricopre per diversi anni la carica di Assessore all'Ambiente - Politiche Giovanili e Decentramento.\nNel 1990 viene eletto nel Consiglio Regionale della Lombardia, ricoprendo la carica di Segretario dell'Ufficio di Presidenza e capogruppo dei Verdi.\nNel 2006 viene eletto alla Camera dei Deputati per la XV legislatura dove ricopre la carica di Segretario della commissione Ambiente - lavori Pubblici e Vice presidente della commissione bicamerale d'inchiesta sul ciclo dei rifiuti. Presentatore di diverse progetti di legge e relatore di parecchi provvedimenti legislativi nel campo dei rifiuti, bonifiche e sviluppo sostenibile.\nComponente di diversi Consigli di Amministrazione di societ\u00e0 pubbliche, tra cui, dal 1994 al 2007 del CAP holding Milano, azienda pubblica per l'approvvigionamento, distribuzione e depurazione dell'acqua nella Provincia di Milano; dal 2006 al 2010 \u00e8 stato componente della societ\u00e0 pubblica Quattro Erre \u2013 Amniu di Genova, prima azienda italiana dedicata esclusivamente alle raccolte differenziate; dal 2001 al 2005 \u00e8 stato componente del direttivo del Parco Agricolo Sud Milano.\nNel 2009, insieme a numerosi ex esponenti e dirigenti dei Verdi, fonda Alleanza Ecologica per l'Italia e ricopre la carica di segretario nazionale. Nel 2010 aderisce ufficialmente al movimento di Alleanza per l'Italia, organizzazione fondato da Francesco Rutelli e Bruno Tabacci, divenendone membro del Consiglio Nazionale.\nDopo la scelta dell'on. Bruno Tabacci di aderire alle primarie del centrosinistra, Camillo Piazza e tutto il gruppo di Alleanza Ecologica abbandonano il partito di Alleanza per l'Italia e si occupa solamente delle attivit\u00e0 di volontariato ambientali\nAttivo anche nell'associazionismo, \u00e8 presidente di CLASS Onlus. Class onlus si occupa di due argomenti principali: Mobilit\u00e0 elettrica, attraverso la gestione della prima rete di ricarica dei veicoli elettrici con il progetto Greenlandmobility e con l'organizzazione dei raduni annuali dei possessori di veicoli elettrici presso i centri commerciali di Iper La grande I e dell'utilizzo del CSS combustibile in sostituzione del carbone nelle cementerie e nelle centrali termiche. Per questo settore, Camillo Piazza, \u00e8 presidente del consorzio Ecocarbon dal 2013.\nIn questi ultimi anni \u00e8 stato promotore di molti eventi sulla mobilit\u00e0 elettrica: rEVolution ad Arese nel 2016 e Emob - conferenza nazionale della mobilit\u00e0 elettrica - al Castello sforzesco a Milano"}
{"id": "3562919", "revid": "767487", "url": "https://it.wikipedia.org/wiki?curid=3562919", "title": "Open GDF SUEZ de la Porte du Hainaut 2011", "text": "L'Open GDF SUEZ de la Porte du Hainaut 2011 \u00e8 stato un torneo professionistico di tennis femminile giocato sulla terra battuta. \u00c8 stata la 12\u00aa edizione del torneo, che fa parte dell'ITF Women's Circuit nell'ambito dell'ITF Women's Circuit 2011. Si \u00e8 giocato a Denain in Francia dal 27 giugno al 3 luglio 2011.\nPartecipanti.\nAltre partecipanti.\nGiocatrici che hanno ricevuto una wild card:\nGiocatrici che sono passate dalle qualificazioni:\nCampionesse.\nSingolare.\n Teliana Pereira ha sconfitto in finale Valentina Ivachnenko per 6\u20134, 6\u20133.\nDoppio.\n Ver\u00f3nica Cepede Royg / Teliana Pereira hanno battuto in finale C\u00e9line Ghesqui\u00e8re / Elixane Lechemia, 6\u20131, 6\u20131"}
{"id": "3562926", "revid": "889336", "url": "https://it.wikipedia.org/wiki?curid=3562926", "title": "Teatro Lumi\u00e8re", "text": "Il teatro Lumi\u00e8re \u00e8 un teatro di Firenze, attivo dal 2010 con programmazione affidata alla compagnia amatoriale Ars Ante diretta da Paola e Maurizio del Buffa. Fa parte del complesso parrocchiale del Centro Incontri, associazione di promozione sociale della parrocchia di Badia a Ripoli, Abbazia di San Bartolomeo a Ripoli,nel Quartiere 3 nella periferia sud della citt\u00e0.\nStoria.\nCostruita nei primi anni settanta per volont\u00e0 del parroco di Badia a Ripoli, don Antonino Span\u00f2, la sala completava come cinema parrocchiale l'adiacente circolo Centro Incontri. Inizialmente dunque non disponeva neppure di palcoscenico n\u00e9 di camerini per gli artisti. Ristrutturato pi\u00f9 volte nel corso degli anni il cinema ha assunto da prima fisionomia di spazio polivalente e sede delle attivit\u00e0 artistiche della storica compagnia filodrammatica Giosu\u00e8 Borsi Ars Ante e quindi sempre pi\u00f9 il ruolo vero e proprio di teatro. Chiuso verso la fine degli anni ottanta il teatro \u00e8 stato completamente ristrutturato a partire dal 2006, con la costruzione del palcoscenico e di un moderno e attrezzato locale camerini e servizi per gli artisti. Dotato di strutture di accoglienza per disabili, fin sul palcoscenico, il nuovo teatro \u00e8 stato inaugurato nel 2010, assumendo l'attuale insegna di Teatro Lumi\u00e8re. \nDal novembre 2010 all'aprile 2011 ha ospitato il primo cartellone ufficiale, con una stagione professionale di alta qualit\u00e0, affidata al direttore artistico Marco Predieri. Ad inaugurare la sala sono stati gli attori Michele La Ginestra ed Edi Angelillo nel novembre 2010, con lo spettacolo \"Radice di 2\". Dopo solo due stagioni il teatro Lumi\u00e8re si \u00e8 imposto tra le realt\u00e0 pi\u00f9 interessanti e seguite del panorama teatrale fiorentino e ha avuto la possibilit\u00e0 di ospitare Marco Morandi, Carlotta Proietti, Ugo Dighero, Roberto Ciufoli e molti altri. \nAderisce, con le altre principali sale della citt\u00e0 e dei comuni limitrofi, all'associazione di categoria Firenze dei Teatri. \nDalla stagione 2015/2016, la direzione del Teatro \u00e8 passata a Paola Tanda e Maurizio Del Buffa, tornando alla sua prima vocazione di spazio amatoriale con prevalente programmazione locale. "}
{"id": "3562929", "revid": "86599", "url": "https://it.wikipedia.org/wiki?curid=3562929", "title": "50P/Arend", "text": "50P/Arend \u00e8 una cometa periodica scoperta da Sylvain Julien Victor Arend l'8 ottobre 1951 su una lastra esposta il 4 ottobre, al momento della scoperta la cometa era di 14\u00aa magnitudine. La cometa fa parte della famiglia delle comete gioviane."}
{"id": "3562930", "revid": "767487", "url": "https://it.wikipedia.org/wiki?curid=3562930", "title": "Swedish Ladies Ystad 2011", "text": "Lo Swedish Ladies Ystad 2011 \u00e8 stato un torneo professionistico di tennis femminile giocato sulla terra battuta. \u00c8 stata la 3\u00aa edizione del torneo, che fa parte dell'ITF Women's Circuit nell'ambito dell'ITF Women's Circuit 2011. Si \u00e8 giocato a Ystad in Svezia dal 27 giugno al 3 luglio 2011.\nPartecipanti.\nAltre partecipanti.\nGiocatrici che hanno ricevuto una wild card:\nGiocatrici che sono passate dalle qualificazioni:\nCampionesse.\nSingolare.\n Dia Evtimova ha battuto in finale Jana \u010cepelov\u00e1, 6\u20133, 6\u20134\nDoppio.\n Alexandra Cad\u00e2n\u0163u / Diana Enache hanno battuto in finale Mervana Jugi\u0107-Salki\u0107 / Emma Laine, 6\u20134, 2\u20136, [10\u20135]"}
{"id": "3562932", "revid": "1543377", "url": "https://it.wikipedia.org/wiki?curid=3562932", "title": "Modello ad asta e sfera", "text": "In chimica, il modello ad asta e sfera (noto anche come \"ball-and-stick\" dalla lingua inglese) \u00e8 un modello utilizzato per rappresentare tridimensionalmente gli atomi e i relativi legami chimici che compongono una molecola. Gli atomi sono rappresentati da sfere di colore diverso in funzione del tipo di elemento chimico, mentre un'asta collega le singole sfere rappresentando il legame chimico. In buona approssimazione, gli angoli formati fra le aste devono coincidere con gli angoli di legame e la distanza tra i centri delle sfere deve essere proporzionale alla distanza di legame. I doppi e tripli legami vengono indicati utilizzando rispettivamente due o tre aste curvate.\nIn questo genere di modello il raggio della sfera \u00e8 solitamente molto pi\u00f9 piccolo rispetto alla lunghezza delle aste, ci\u00f2 allo scopo di rendere pi\u00f9 chiaramente visibili gli atomi e i legami. In questo aspetto il modello ad asta e sfera si differenzia dal modello a calotta in quanto in quest'ultimo il raggio delle sfere \u00e8 proporzionale al raggio atomico nella stessa scala delle distanze atomiche, mostrando quindi lo spazio occupato ma non i legami.\nI modelli ad asta e sfera vengono creati in modellistica molecolare fisicamente utilizzando materiale in plastica oppure tramite grafica computerizzata. \nIl primo modello ad asta e sfera venne introdotto da August Wilhelm von Hofmann nel 1865."}
{"id": "3562936", "revid": "767487", "url": "https://it.wikipedia.org/wiki?curid=3562936", "title": "Innocence (film 2004)", "text": "Innocence \u00e8 un film del 2004 diretto da Lucile Had\u017eihalilovi\u0107.\nIl soggetto \u00e8 ispirato alla novella dello scrittore tedesco Frank Wedekind \"Mine-Haha\", portata sul grande schermo anche da John Irvin (\"L'educazione fisica delle fanciulle\")."}
{"id": "3562939", "revid": "81195", "url": "https://it.wikipedia.org/wiki?curid=3562939", "title": "Modello ball-and-stick", "text": ""}
{"id": "3562945", "revid": "599013", "url": "https://it.wikipedia.org/wiki?curid=3562945", "title": "Oratorio di San Bartolomeo (Bordighera)", "text": "L'oratorio di San Bartolomeo \u00e8 un luogo di culto cattolico situato nel comune di Bordighera, in via dei Bastioni, in provincia di Imperia. L'edificio \u00e8 situato a breve distanza dalla chiesa parrocchiale di Santa Maria Maddalena.\nStoria e descrizione.\nLa struttura, intitolata a san Bartolomeo, fu eretta nel corso del XV secolo nel centro storico adiacente alla chiesa di Santa Maria Maddalena. L'oratorio sub\u00ec varie modifiche, di cui la pi\u00f9 significativa quella del 1670. Si tratta di un unico ambiente rettangolare impreziosito da un organo di pregio acquistato nel 1804 presso l'organista di Oneglia Luigi Niggi. Sui quattro muri del locale si trovano quattro statue che rappresentano i quattro dottori della Chiesa: Ambrogio, Gregorio, Agostino e Girolamo. L'autore \u00e8 incerto, potrebbe trattarsi di Pietro Notari o di Pietro Lucchesi.\nIn fondo alla sala, sull'altare si trova la statua lignea di \"San Bartolomeo\", realizzata dal genovese Agostino Vignola nel 1865. Alle spalle si pu\u00f2 ammirare un quadro del settecento \"La Vergine con il bambino, san Giovannino, san Bartolomeo e san Benedetto\". Ai lati vi sono due scene della \"Vita di san Bartolomeo\", e sulla volta una grande immagine del santo dipinta dal pittore romano Ernesto Sprega nel 1892. Sprega era conosciuto all'epoca per aver lavorato alla cappella palatina del palazzo Grimaldi di Monaco, dedicata a san Giovanni Battista.\nL'oratorio \u00e8 celebre, come documenta una lapide posta sulla facciata, per la riunione del 3 marzo 1673 dei rappresentanti dei borghi di Camporosso, Vallecrosia, San Biagio, Soldano, Borghetto San Nicol\u00f2, Vallebona, Sasso e Bordighera che decret\u00f2 la separazione da Ventimiglia e l'istituzione della Magnifica Comunit\u00e0 degli Otto Luoghi."}
{"id": "3562947", "revid": "921573", "url": "https://it.wikipedia.org/wiki?curid=3562947", "title": "Adam Irigoyen", "text": " \u00c8 meglio conosciuto per aver interpretato Deuce Martinez nella serie di Disney Channel \"A tutto ritmo\".\nBiografia.\nAdam Irigoyen inizia la sua carriera a 11 anni, apparendo in vari spot pubblicitari e inserzioni stampa. Nel 2008, compare in un episodio della serie di Disney Channel \"I maghi di Waverly\", che lo porta a essere poi selezionato come protagonista nella serie \"A tutto ritmo\", nel ruolo di Martin \"Deuce\" Martinez.\nPrende parte anche allo speciale \"Charlie Shakes It Up\", crossover fra le serie Disney \"A tutto ritmo\" e \"Buona fortuna Charlie\". Ha anche registrato alcune canzoni per i film Disney \"Supercuccioli - Un'avventura da paura!\" e \"Supercuccioli a caccia di tesori\".\nNel 2014, Irigoyen esordir\u00e0 nel suo primo film, \"The Underdogs\" di Phillip Rhee."}
{"id": "3562969", "revid": "436907", "url": "https://it.wikipedia.org/wiki?curid=3562969", "title": "Don't Say We Didn't Warn You", "text": "Don't Say We Didn't Warn You \u00e8 il secondo album in studio del gruppo musicale britannico Does It Offend You, Yeah?, pubblicato il 14 marzo 2011 dalla Cooking Vinyl.\nDescrizione.\nAntefatti e pubblicazione.\nLa notizia di un possibile seguito di \"You Have No Idea What You're Getting Yourself Into\" giunse gi\u00e0 agli inizi del 2009. Il 27 aprile dello stesso anno il gruppo spieg\u00f2 ai fan tramite la propria pagina Myspace che, in occasione del raggiungimento dei 10 milioni di ascolti nel social network, avrebbero pubblicato un brano inedito intitolato \"The News at 10\" per un periodo di tempo limitato. Successivamente, il brano venne modificato e divenne \"Yeah!\", apparso nell'album. Nel mese di ottobre, il gruppo chiese ai propri fan nuovamente attraverso Myspace di registrare delle clip audio di loro stessi mentre urlavano la parola \"Yeah!\" per essere utilizzata in una traccia dell'album. Nell'agosto 2010, il gruppo rese disponibile per il download gratuito il brano \"We Are the Dead\" attraverso il proprio sito ufficiale; del brano venne realizzato un videoclip che mostra estratti di concerti provenienti dalla Cina, dall'Australia, Germania e nel Regno Unito.\nIl brano \"All the Same\", inizialmente pensato per l'album ma successivamente scartato da esso, fu inserito nella colonna sonora del videogioco \"\" (2010).\nPromozione.\nPer promuovere \"Don't Say We Didn't Warn You\", i Does It Offend You, Yeah? si sono esibiti insieme a Linkin Park, The Prodigy e Pendulum in alcune date tenute nel corso del 2011 nell'America del Nord.\nL'uscita dell'album \u00e8 stata anticipata dalla pubblicazione del singolo \"The Monkeys Are Coming\", caratterizzato da un campionamento vocale proveniente da un meme di internet che mostra un uomo inveire su un gruppo di skateboarders e reso disponibile per il download digitale il 23 gennaio 2011. Il singolo \u00e8 stato successivamente ripubblicato con l'aggiunta della versione radiofonica e di due remix il 27 del mese successivo.\nAltri singoli estratti sono stati \"Pull Out My Insides\", pubblicato digitalmente il 15 aprile 2011 in Australia e Nuova Zelanda ed accompagnato dal relativo video musicale il 14 giugno dello stesso anno, e \"Wondering\", realizzato con la partecipazione vocale del rapper Trip di Amy Rushent e pubblicato il 1\u00ba maggio 2011."}
{"id": "3562971", "revid": "1543377", "url": "https://it.wikipedia.org/wiki?curid=3562971", "title": "Annidamento (embriologia)", "text": "L'annidamento \u00e8 la terza e ultima fase dello sviluppo pre-embrionale, ossia del periodo comprendente le prime due settimane di sviluppo. L'annidamento ha luogo il 10\u00ba giorno dalla fecondazione e consiste nella penetrazione della blastocisti nella mucosa uterina; \u00e8 preceduta da altre due fasi quali la segmentazione e la fecondazione ed \u00e8 seguita dalla gastrulazione (con la quale ha inizio il periodo di sviluppo embrionale, tra il 14\u00ba e il 15\u00ba giorno).\nFasi di sviluppo pre-embrionale.\nL'incontro reale tra spermatozoo e cellula uovo si ha durante la fecondazione, che avviene, nella quasi totalit\u00e0 dei casi, nell'ampolla delle tube uterine. Nella specie umana la fecondazione si ha per monospermia, ovvero un solo spermatozoo entra nella cellula uovo e fonde il proprio nucleo con quello della cellula uovo matura. La gravidanza dura circa 38 settimane dal momento della fecondazione; il processo del parto inizia quando l'utero comincia a contrarsi.\nIl periodo dalla terza all'ottava settimana di gestazione \u00e8 indicato come \"periodo embrionale\", mentre il tempo successivo, quando l'embrione ha assunto una forma visibilmente pi\u00f9 umana, \u00e8 chiamato \"periodo fetale\".\nPer i primi tre o quattro giorni dopo la fecondazione, lo zigote scende lungo l'ovidotto assorbendo sostanze nutritive dalle secrezioni materne e andando incontro alle prime divisioni mitotiche. In questa prima fase si viene a formare la prima cellula del nuovo organismo, una cellula diploide totipotente; \u00e8 del tutto indifferenziata e quindi capace diventare qualsiasi tipo cellulare.\nCon la \"fase della segmentazione\" lo zigote va incontro a numerose divisioni cellulari in assenza di crescita diventando prima morula, ossia un gruppo di 16-32 cellule ammassate le une alle altre (che ricordano il frutto della mora), e in seguito, continuando il percorso nelle tube uterine, trasformandosi in blastocisti, tramite la formazione di una cavit\u00e0 interna piena di liquido (il blastocele) circondata dalle cellule dell'embrione.\nVerso la fine della prima settimana la blastocisti si annida nell'utero e va ad aderire all'endometrio. Durante la seconda settimana di gravidanza inizia la \"gastrulazione\", che si conclude con la formazione dei tre foglietti embrionali. A questo stadio di sviluppo, il disco embrionale \u00e8 circondato dall'amnios e dal corion, tranne nel punto dove un peduncolo lo unisce alla parete interna del corion. Attraverso divisioni e migrazioni cellulari si forma sul disco embrionale una depressione, detta stria primitiva, che segnala il punto di inizio della gastrulazione e definisce anche l'asse antero-posteriore dell'embrione e, successivamente, la sua simmetria bilaterale. A questo livello, le cellule che migrano verso l'interno danno origine all'endoderma e al mesoderma. Gli annessi embrionali e i foglietti germinativi, le prime strutture che si formano nell'embrione, sono indispensabili per il completamento dello sviluppo embrionale e per la formazione dei tessuti.\nAnnidamento.\nIn seguito alla segmentazione, l'embrione si manifesta con la forma di una sfera cava che prende il nome di blastocisti; questa struttura \u00e8 rotolata nella cavit\u00e0 dell'utero grazie all'aiuto delle ciglia che l'hanno mossa fino a farla posizionare con la massa cellulare interna appoggiata sulla mucosa dell'utero. A questo punto inizia la fase di annidamento e la blastocisti impianta le sue radici nella mucosa dell'utero, ancorandosi in modo tale da non potersi pi\u00f9 spostare. L'annidamento, nella maggioranza dei casi, avviene sul fondo dell'utero (la parte pi\u00f9 alta di quest'organo), anche se ci sono dei casi in cui avviene prima. Quando la blastocisti \u00e8 ancora nelle tube uterine, l'annidamento avviene ugualmente perch\u00e9 la struttura delle tube uterine \u00e8 praticamente uguale a quella dell'utero; questo \u00e8 un caso di gravidanza extrauterina. Le prime fasi procedono senza complicazioni, per\u00f2 non \u00e8 previsto che una tuba uterina, per quanto elastica possa essere, possa contenere n\u00e9 un feto n\u00e9 tantomeno un neonato. Il rischio che si corre \u00e8 che ad un certo punto esse si rompano e che, essendo organi estremamente vascolarizzati, si possa avere una rischiosa emorragia. Proprio per questo motivo solitamente le gravidanze extrauterine vengono interrotte; una gravidanza di questo tipo pu\u00f2 andare avanti solo se l'impianto di questa blastocisti \u00e8 situato proprio allo sbocco della tuba uterina nell'utero. \u00c8 per\u00f2 necessario controllare assiduamente l'andamento della gravidanza per vedere se embrione e placenta vanno a finire nell'utero, cosicch\u00e9 la gravidanza possa proseguire, altrimenti \u00e8 necessario interromperla.\nLa blastocisti presenta una cavit\u00e0 piena di liquido, una massa interna di cellule da cui si former\u00e0 il feto e uno stato esterno di cellule detto trofoblasto (o sincizio-trofoblasto). Il trofoblasto secerne enzimi litici che permettono l'impianto della blastocisti nell'endometrio, lo strato cellulare che riveste internamente la cavit\u00e0 uterina. Questi enzimi litici hanno una funzione digestiva e permettono alla blastocisti di annidarsi; a contatto con la mucosa digeriscono la mucosa uterina e piano piano si scavano una specie di nicchia nella quale viene accolta la blastocisti. Il trofoblasto \u00e8 costituito da estroflessioni costituite da cellule in attiva divisione che penetrano nell'endometrio, delle radici di annidamento, e mano a mano che si formano scendono un po' a caso nella mucosa uterina. Alcune si fondono tra loro generando delle nicchie contenenti tonaca propria; queste porzioni di tonaca propria vengono aggredite dagli enzimi, digerite (quindi rese liquide) e poi assorbite dal sincizio stesso e utilizzate come nutrimento. Quindi dal momento in cui inizia l'annidamento la nutrizione diventa istotrofica (il nutrimento \u00e8 rappresentato da cellule della mucosa che vengono digerite).\nInvece, durante la segmentazione e la gastrulazione l'embrione in sviluppo si nutre dalla secrezione delle ghiandole uterine o dei condotti uterini. Queste ghiandole producono un secreto (il cosiddetto \"latte uterino\") molto ricco di glicogeno. Alla fine, le cellule del trofoblasto faranno parte della placenta, organo che fornisce nutrimento e ossigeno all'embrione e gli consente di eliminare i rifiuti metabolici.\nNel punto in cui la blastocisti \u00e8 penetrata, all'inizio dell'annidamento, si forma una specie di chiusura formata da fibrina.\nLe ramificazioni del sincizio arrivano non solo a contatto con la parete dei vasi sanguigni della madre, ma addirittura, grazie all'azione degli enzimi litici, erodono la parete dei vasi sanguigni materni, e quindi il sinciziotrofoblasto si trova immerso direttamente nel sangue materno.\nL'annidamento viene completato con l'erosione della parete dei vasi sanguigni materni, circa 14 giorni dopo la segmentazione. Quando i vasi sanguigni della madre vengono rotti, il sangue materno invade, con una certa pressione, le cosiddette lacune del sinciziotrofoblasto, cio\u00e8 gli spazi vuoti lasciati dal tessuto digerito; queste lacune comunicano un po' tutte tra di loro. Poich\u00e9 il sangue penetra con una certa pressione, passando tra una lacuna e l'altra e intorno al sincizio, pu\u00f2 addirittura rompere il tappo di fibrina che si \u00e8 formato nel punto di annidamento. Di conseguenza pu\u00f2 succedere che si abbia una perdita di sangue nella cavit\u00e0 dell'utero, che, tramite le vie genitali femminili, esca all'esterno. Questa eventuale perdita di sangue si ha circa dopo 28 giorni dal flusso mestruale del ciclo precedente (14 giorni per maturare la cellula uovo + 14 giorni per completare l'annidamento dopo la fecondazione) e quindi pu\u00f2 essere scambiata per un regolare flusso mestruale.\nFormazione degli annessi embrionali.\nGli annessi embrionali sono strutture indispensabili per il completamento dello sviluppo embrionale del germe ma che, una volta arrivati al momento della nascita, vengono abbandonati poich\u00e9 non servono pi\u00f9; sono detti anche \"membrane extraembroniali\", poich\u00e9 proteggono l'embrione. Gli annessi embrionali sono:\nIl primo annesso embrionale che si forma \u00e8 l'amnios, che si forma per cavitazione; alcune cellule della massa cellulare interna vanno incontro ad apoptosi, cio\u00e8 morte cellulare programmata. Si forma una cavit\u00e0, in cui si distinguono una volta e un pavimento, chiamata cavit\u00e0 amniotica, ripiena di liquido secreto dagli amniociti. La volta rimane aderente al citotrofoblasto mentre il pavimento \u00e8 formato da due strati di cellule: lo strato immediatamente a contatto con la cavit\u00e0 amniotica \u00e8 il primo foglietto embrionale ed \u00e8 una formazione dell'ectoderma, invece lo strato sottostante \u00e8 dell'endoderma. Osservato dall'alto si vede come un disco, il cosiddetto disco embrionale, che corrisponde al pavimento dell'amnios. Nel disco embrionale compaiono alcune formazioni, come ad esempio la linea primitiva, una linea sagittale e, contemporaneamente, il germe, che da circolare diventa allungato. Questa linea primitiva \u00e8 una specie di solco lungo il quale una serie di cellule dell'ectoderma sprofondano e si posizionano tra ectoderma ed endoderma. Alcune cellule dell'ectoderma scendono sotto l'ectoderma stesso ma si fermano prima dell'endoderma, cominciano a moltiplicarsi andando avanti e scivolando tra ectoderma ed endoderma.\nNella cavit\u00e0 amniotica \u00e8 presente un liquido, il cosiddetto liquido amniotico, che ha la funzione di attutire gli urti e di impedire la disidratazione del feto. Il liquido \u00e8 incomprimibile, perci\u00f2 una pressione che si esercita su un punto viene suddivisa su tutta la superficie, in modo tale che l'urto risulti minore. Il liquido amniotico poi viene sfruttato per l'amniocentesi; in questo liquido vanno a finire le cellule dell'embrione per cui, studiando il liquido, si pu\u00f2 vedere se ci sono difetti cromosomici grossolani come la trisomia 21 e molti altri.\nDalla parte opposta dell'amnios, dal cito-trofoblasto si differenzia un altro gruppo di cellule che danno luogo ad una lamina monostratificata, la quale comincia a moltiplicarsi rimanendo anch'essa su un unico strato e scivolando sul cito-trofoblasto. Queste due lamine si toccano, si vanno a fondere l'una nell'altra e si forma il sacco vitellino primario, la cui parete, quindi, \u00e8 formata dall'endoderma e da questa membrana, che deriva dal citotrofoblasto. Sempre dal cito-trofoblasto si forma un altro strato di tessuto che si differenzia tra la membrana che si \u00e8 appena formata e il citotrofoblasto, e le cellule di questo tessuto iniziano a moltiplicarsi e ad espandersi scivolando tra i due strati. Questo strato continua a crescere finch\u00e9 le due estremit\u00e0 non si saldano tra loro. Nella parte inferiore, il nuovo tessuto, il mesoderma extraembrionale (si trova al di fuori dell'embrione) va ad interporsi tra sacco vitellino primario, citotrofoblasto e sinciziotrofoblasto nella parte inferiore, e tra amnios e citotrofoblasto nella parte superiore. Questo mesoderma cresce molto velocemente, soprattutto nella parte intorno al sacco vitellino primario; quest'ultimo viene strozzato dalla crescita del mesoderma extraembrionale che cresce principalmente in corrispondenza del punto di contatto tra endoderma e la lamina monostratificata (quella con cui l'endoderma \u00e8 andato a fondersi). Il sacco vitellino primario viene trasformato in una specie di clessidra, finch\u00e9 ad un certo punto viene staccata la membrana (lamina monostratificata) che si stacca perch\u00e9 le estremit\u00e0 dell'endoderma si fondono tra loro. Questa membrana viene staccata e poi scompare e l'endoderma si salda su s\u00e9 stesso. \nDentro il mesoderma extraembrionale cominciano a formarsi, per cavitazione (come per l'amnios), delle cavit\u00e0 piene di liquido le quali confluiscono l'una nell'altra fino a formare un'unica grande cavit\u00e0. Quindi questo mesoderma extraembrionale va a costituire due lamine, la lamina parietale, quella pi\u00f9 esterna che \u00e8 accollata sempre al cito-trofoblasto, e la lamina viscerale, quella pi\u00f9 interna, che va a costituire il sacco vitellino secondario accollandosi all'endoderma del sacco vitellino primario. La cavit\u00e0 rimane la stessa perch\u00e9 la parete del sacco vitellino primario \u00e8 formata da endoderma e dalla membrana che si era formata dal citotrofoblasto; poi questa membrana viene staccata e riassorbita, le estremit\u00e0 dell'endoderma si saldano tra loro e all'endoderma si accolla il foglietto viscerale che si \u00e8 formato dal mesoderma extraembrionale. Quando la parete non \u00e8 pi\u00f9 formata da endoderma e membrana, bens\u00ec da endoderma e foglietto viscerale del mesoderma extraembrionale, \u00e8 definito sacco vitellino secondario. La differenza non risiede nella cavit\u00e0, bens\u00ec nelle lamine che formano la parete: la parete del sacco vitellino primario \u00e8 formata da un solo foglietto, che \u00e8 l'unione tra endoderma e membrana, quindi \u00e8 un unico strato di cellule. Dalla parete del sacco vitellino secondario si forma la maggior parte dei vasi sanguigni dell'embrione, i vasi vitellini. Mano a mano che si sviluppa, il sacco vitellino secondario viene un po' risucchiato all'interno dell'embrione e va a costituire una parte interna dell'embrione e una parte va, insieme all'allantoide, a costituire una parte del cordone ombelicale. \nLa parete del sacco vitellino secondario \u00e8 formata da un doppio strato di cellule, uno interno che \u00e8 l'endoderma e uno esterno che \u00e8 il foglietto viscerale e che deriva dalla proliferazione e dalla delaminazione del mesoderma extraembrionale. Una parte del foglietto viscerale si accolla all'endoderma e alla parete del sacco vitellino secondario, mentre l'altra parte si accolla alla parete dell'amnios. Dall'unione dell'amnios e del foglietto viscerale deriva il corion, la parte fetale della placenta, che costituisce l'inizio della formazione di essa. Alla formazione del corion partecipano anche il cito-trofoblasto e il sincizio-trofoblasto. La delaminazione del mesoderma extraembrionale non \u00e8 ancora completa: si forma una grossa cavit\u00e0, anche se nella parte posteriore del germe rimane \"indelaminato\". Questa parte di mesoderma extraembrionale \"non delaminata\" si chiama \"peduncolo d'attacco\", e non si delamina perch\u00e9 altrimenti il germe rimarrebbe galleggiante all'interno, senza contatti con la mucosa uterina. L'evoluzione del peduncolo d'attacco porter\u00e0 alla formazione del cordone ombelicale.\nDalla parte posteriore del sacco vitellino secondario, vicino alla giunzione amnio-ectodermica, si forma un'evaginazione, una sporgenza di questo ectoderma che diventa sempre pi\u00f9 profonda ed entra dentro il peduncolo d'attacco: questa si svilupper\u00e0 notevolmente e former\u00e0 l'allantoide, un'evaginazione della parete posteriore della parte del sacco vitellino secondario che entra nel peduncolo d'attacco. Dall'allantoide originano un'altra parte di vasi sanguigni, i cosiddetti vasi allantoidei.\nFoglietti germinativi.\nI foglietti germinativi, invece, sono le prime tre lamine di tessuto che si formano e si differenziano, e dalle quali si differenzieranno tutti i tessuti del nuovo individuo. Sono costituiti da:\nLe cellule dell'ectoderma scendono lungo la linea primitiva e poi si allargano tra lo strato dell'ectoderma e lo strato dell'endoderma e si espandono in tutti i sensi. In avanti, poi si separano e formano le cosiddette ali mesodermiche che, nella parte anteriore dell'embrione, si risaldano tra loro isolando una zona centrale senza mesoderma. Quest'area inizialmente priva di mesoderma \u00e8 la placca precordale, il punto in cui inizia a formarsi la corda dorsale che poi sar\u00e0 sostituita dalla colonna vertebrale. \u00c8 il punto di partenza dell'asse del nostro organismo. Nel punto in cui le ali mesodermiche si saldano, quindi nel margine anteriore dell'embrione, \u00e8 situata l'area cardiogenica, il punto in cui si avr\u00e0 l'abbozzo del cuore. Per quanto riguarda invece la formazione del sistema nervoso, nell'ectoderma si forma un solco longitudinale, analogamente alla formazione della linea primitiva, dalla testa alla coda. Ai lati di questo solco l'ectoderma si solleva formando due creste che poi si saldano tra loro e vanno a costituire una specie di tubo, un canalicolo che \u00e8 l'abbozzo del sistema nervoso centrale, il tubo neurale, inizialmente aperto sia anteriormente sia posteriormente, per mezzo del neuroporto anteriore posteriore, i quali successivamente si chiudono. \nLongitudinalmente, c'\u00e8 una vescicola cerebrale che \u00e8 l'abbozzo dell'encefalo, e il resto che \u00e8 l'abbozzo del midollo spinale. Molto spesso la vescicola cerebrale si suddivide in 3 vescicole:\nL'evoluzione del mesoderma embrionale \u00e8 legata strettamente all'evoluzione dell'amnios. L'amnios all'inizio \u00e8 situato al di sopra del germe, quando il germe \u00e8 ancora allo stato bilaminare. Poi la vescicola amniotica si amplia, cresce in tutti i sensi piuttosto velocemente e va a delimitare la forma dell'embrione che dapprima diviene allungata in senso antero-posteriore e non \u00e8 pi\u00f9 laminare. Continuando a svilupparsi, la vescicola amniotica che \u00e8 cresciuta in tutti i sensi intorno all'embrione, si stringe poi ventralmente sotto l'embrione in corrispondenza di quello che diventer\u00e0 l'ombelico. Il peduncolo d'attacco, l'unica parte non delimitata dal mesoderma extraembrionale, che all'inizio, nel germe, era posteriore, dopo che l'amnios si \u00e8 espanso e ha delimitato le forme dell'embrione, va a ritrovarsi ventralmente in corrispondenza anch'esso dell'ombelico. Nell'interno del magma reticolato del peduncolo d'attacco che si sta trasformando per diventare il cordone ombelicale, si trova l'allantoide e il residuo del sacco vitellino secondario, ovvero quella parte che non \u00e8 stata risucchiata dall'embrione. Grazie all'evoluzione dell'amnios, il germe passa alla fase tridimensionale e prima assume una forma allungata a bastoncino; successivamente si formano la \"curva cefalica\" e la \"curva caudale\". La parte della testa di questo bastoncino, quella che sar\u00e0 la testa, si ripiega al di sotto e all'indietro di 120\u00b0 e la parte posteriore fa la stessa cosa. L'embrione assume una forma a C e si pu\u00f2 propriamente parlare di embrione: l'embrione non \u00e8 pi\u00f9 asside ma ripiegato a C. Proprio per la curvatura cefalica, l'area cardiogenica, che prima si trovava davanti alla membrana bucco-faringea, va a finire dietro e sotto la membrana bucco-faringea e quindi nella posizione in cui poi si svilupper\u00e0 il cuore.\nContemporaneamente il mesoderma embrionale si evolve e va a distribuirsi in tre zone: due parti dorsali dette epimeri, due parti laterali dette mesomeri, e due parti ventrali dette ipomeri. Successivamente gli epimeri si segmentano in tante parti uguali procedendo da avanti indietro e danno i cosiddetti somiti, che sono divisibili in segmenti uguali tra loro nella parte dorsale dell'embrione. Da questi somiti derivano tutte le formazioni mesodermiche metameriche, cio\u00e8 quelle parti che si ripetono un certo numero di volte quasi uguali tra loro (ad esempio i vermi sono organismi metamerici, poich\u00e9 sono formati da segmenti uguali o quasi tra loro). Nel nostro organismo, ad esempio, ci sono le vertebre e i muscoli intervertebrali, muscoli che collegano tra loro longitudinalmente e trasversalmente le vertebre. Dalla segmentazione dell'ipomero si formano, come strutture metameriche, la parete addominale anteriore, cio\u00e8 il muscolo retto dell\u2019addome, formato da due o tre serie di tratti uguali tra loro. Dalla segmentazione del mesomero, invece, derivano le costole e i muscoli intercostali. Dal mesomero derivano anche alcuni visceri, naturalmente pari, tipo i reni, i surreni e lo stroma delle gonadi, maschile e femminile, le quali si formano nella stessa posizione nella cavit\u00e0 addominale (il testicolo poi si porta all'esterno, mentre l'ovaia rimane dove si \u00e8 formata). La fase successiva alla formazione dei foglietti germinativi \u00e8 detta organogenesi, ed \u00e8 la fase in cui avviene la formazione degli organi. I foglietti embrionali si suddividono in sotto popolazioni di cellule, che si differenziano nella struttura e nella funzione, diventando i diversi tipi di tessuti e di organi. \nNell'ultimo stadio, la crescita e la specializzazione dei tessuti, gli organi aumentano di dimensione e acquisiscono le loro particolari propriet\u00e0 strutturali e funzionali. Questo stadio prosegue fino alla maturit\u00e0 e alcune sue caratteristiche hanno dato luogo allo sviluppo della cosiddetta legge biogenetica fondamentale Essa dice che l'ontogenesi, ovvero lo sviluppo embrionale, non \u00e8 altro che una ricapitolazione, un veloce riassunto della filogenesi, lo sviluppo della specie. In altre parole, durante lo sviluppo embrionale, un individuo ripercorrerebbe velocemente le tappe principali che l'hanno portato a quello stadio di evoluzione. In certi stadi abbastanza primitivi, ma gi\u00e0 nell'embrione, si abbozzano delle formazioni di intestino cefalico, che sono archi, tasche branchiali e solchi bronchiali. Queste formazioni ricordano molto la situazione dei pesci: lateralmente, nella regione del collo dell'embrione, si vengono ad abbozzare dei solchi, delle striature. Supponendo di sezionare l'embrione, si constaterebbe che esternamente si vedono i solchi bronchiali intercalati a delle porzioni solide, gli archi. Internamente, nella parte cefalica dell'intestino, in corrispondenza dei solchi abbiamo delle concavit\u00e0, delle tasche; quindi ad ogni solco corrisponde una tasca. Nei pesci si aprono e danno origine alle fessure branchiali, mentre nel nostro organismo si evolvono e vanno a costituire diverse parti del cranio, oppure alcune parti della laringe o addirittura alcune ghiandole. Oggi queste somiglianze sono studiate con la biologia evolutiva dello sviluppo, mentre la teoria della ricapitolazione vera e propria \u00e8 stata abbandonata."}
{"id": "3562974", "revid": "287204", "url": "https://it.wikipedia.org/wiki?curid=3562974", "title": "La Rivendicazione", "text": "La Rivendicazione \u00e8 stata una storica rivista anarchica italiana, pubblicata a Forl\u00ec, capoluogo di quella Romagna dove le dottrine anarchiche si erano molto diffuse, alla fine del secolo XIX, col sottotitolo \"Giornale settimanale economico-politico-sociale\"..\nStoria.\nLa Rivendicazione fu fondata nel 1886 dall'anarchico Germanico Piselli, che ne fu anche direttore.\nLa rivista partecip\u00f2 alla campagna per la celebrazione della Festa del lavoro il Primo maggio. Si veda, ad esempio, l'articolo \"Pel primo Maggio\", uscito il 26 aprile 1890.\nFra i collaboratori, si ricordano: Adamo Mancini, Errico Malatesta.\nLa rivista mantenne una posizione intermedia e conciliante tra l'anarchimo intransigente e il nascente socialismo evoluzionista propugnato da Andrea Costa e non cambi\u00f2 posizione neppure dopo il Congresso di Capolago (4-6 gennaio 1891). Pur facendo atto di adesione formale all'astensionismo continu\u00f2 \"a tendere la mano al partito di Costa\".\nDopo la chiusura dell'edizione di Forl\u00ec il titolo venne ripreso dall'omonima rivista di Imola diretta da Giulio Astorri ed avente come sottotitolo \"Voce degli sfruttati\" che si pubblic\u00f2 dal 20 dicembre 1891 al 10 luglio 1892\nNegli anni Venti del XX secolo, a ripresa di questa prima esperienza editoriale, venne fondata a Parigi una rivista, in lingua italiana, con l'identico titolo \"La Rivendicazione\"."}
{"id": "3562981", "revid": "115589345", "url": "https://it.wikipedia.org/wiki?curid=3562981", "title": "Estate a Zerolandia", "text": "Estate a Zerolandia \u00e8 un concerto di Renato Zero tenutosi a Bussoladomani in tutte le tappe (15 complessive) tra il 1\u00ba luglio e il 30 settembre del 1981."}
{"id": "3562982", "revid": "798140", "url": "https://it.wikipedia.org/wiki?curid=3562982", "title": "Villa Margherita (Bordighera)", "text": "La villa Regina Margherita di Savoia \u00e8 un polo museale situato nel comune di Bordighera, in via Romana, in provincia di Imperia.\nLa villa, fu la residenza privata della regina Margherita di Savoia che sovente frequent\u00f2 Bordighera e la Liguria. L'edificio fa parte degli immobili tutelati dalla Soprintendenza per i Beni Architettonici e Paesaggistici della Liguria.\nStoria e descrizione.\nLa regina Margherita giunge per la prima volta a Bordighera nel settembre 1879, ospite presso la villa Bischoffsheim. La regina era rimasta molto scossa a seguito dell'attentato che Umberto I aveva subito a Napoli il 17 novembre 1878 e aveva difficolt\u00e0 a riprendersi. Per ritemprarsi i medici le avevano consigliato la Riviera e Bordighera. Nel gennaio del 1880, rientr\u00f2 a Roma, ma il soggiorno a Bordighera fu cos\u00ec piacevole che la regina vi ritorn\u00f2 svariate volte, soggiornando al Cap H\u00f4tel che si trovava in via Virgilio, non lontano da villa Bischoffsheim. L'albergo, che era considerato fra i pi\u00f9 belli della zona, si trovava sul fianco della collina e godeva di una vista splendida. Nel 1914, la regina acquist\u00f2 la villa Bischoffsheim, divenuta nel frattempo villa Etelinda, al nuovo proprietario, Lord Claude Bowes-Lyon, XIV conte di Strathmore e Kinghorne. La villa Etelinda aveva un enorme parco, e fu in questo parco che la regina fece costruire la sua nuova villa.\nI lavori cominciarono il 30 marzo 1914 sotto la direzione dell'architetto Luigi Broggi. La villa, costruita in stile barocco del XVIII secolo, possiede un piano seminterrato, un piano terra, due piani superiori e una grande terrazza panoramica all'ultimo piano, da cui parte una passerella che d\u00e0 accesso alla parte alta del giardino. Nel seminterrato Broggi aveva previsto i locali per il personale di servizio come la stireria, la lavanderia, ecc. e i locali tecnici con la caldaia e il motore per l'ascensore. Il pian terreno prevede l'atrio, la sala delle udienze, la biblioteca, la sala per i ricevimenti e la sala da pranzo. Dall'atrio si accede, attraverso una piccola porta, alla cappella privata della regina.\nGrazie a un'imponente scala, illuminata da tre grandi vetrate, si accede ai piani superiori. Le vetrate, ancora originali, sono decorate con il doppio stemma sabaudo tipico della regina Margherita e del re Umberto I, entrambi Savoia. \nAl primo piano si trova l'appartamento della regina, composto da un vestibolo, un ufficio, la camera privata ed il bagno. Sempre al primo piano Broggi aveva progettato tre appartamenti pi\u00f9 piccoli, uno per la Dama di servizio della regina e gli altri per la famiglia reale. Al secondo piano c'erano l'appartamento privato della Dama di palazzo, la Contessa Maria Cristina Pes, del Primo Gentiluomo della Regina, il Principe Emilio Barbiano di Belgiojoso-Este, e le camere per gli ospiti. I mobili e le suppellettili originali sono quasi tutti scomparsi ma rimangono degni di nota non solo le vetrate ma anche i sovrapporta che rappresentano le residenze sabaude pi\u00f9 amate dalla regina come: palazzo Margherita, il castello Savoia a Gressoney-Saint-Jean, e il palazzina di caccia di Stupinigi.\nL'architetto Broggi aveva dotato la villa di tutti i comfort dell'epoca, come l'ascensore e i bagni personali legati alle singole camere. Purtroppo a seguito del restauro, si \u00e8 deciso di mantenere solo il bagno privato della regina. L'ascensore \u00e8 stato rinnovato e sostituito per motivi di sicurezza, ma la cabina originale, che \u00e8 stata restaurata, \u00e8 stata conservata e posta vicino alla sala da pranzo.\nAlla fine del mese di ottobre del 1915 i lavori erano conclusi e la villa fu inaugurata il 25 febbraio 1916. A partire da quel momento la regina trascorreva ogni anno svariati mesi a Bordighera, di solito da maggio a dicembre. La regina Margherita mor\u00ec a Bordighera il 4 gennaio 1926, all'et\u00e0 di 74 anni. Il giorno successivo al decesso, la salma fu portata alla stazione e messa sul treno per essere traslata a Roma, dove fu tumulata al Pantheon. Casa Savoia decise di donare la villa all'Associazione Nazionale delle Famiglie dei Caduti e dei Dispersi in Guerra. Il 16 settembre 2008 la citt\u00e0 di Bordighera e la Provincia di Imperia acquistano la villa. Dal giugno 2011, per circa due anni, la villa Margherita \u00e8 restaurata grazie all'intervento della Fondazione Terruzzi ed ospiter\u00e0 la collezione raccolta dal magnate milanese Guido Angelo Terruzzi divenendo anche un polo espositivo.\nCuriosit\u00e0.\nLa regina Margherita amava l'arte e la letteratura ed aveva invitato a Bordighera numerosi artisti, sia ai tempi in cui soggiornava al Cap Hotel che nella sua villa. Fra di essi si possono citare: Pompeo Mariani, che gi\u00e0 viveva a Bordighera, Giosu\u00e8 Carducci, Antonio Fogazzaro, Salvator Gotta e Riccardo Zanella. Nel 1922 fu ospite della regina il pittore Vittorio Matteo Corcos che realizz\u00f2 un ritratto della monarca.\nNell'aprile del 1925, trascorsero alcuni giorni nella villa, l'allora principe Umberto II e la principessa Maria Jos\u00e9 del Belgio. Il loro primo incontro avvenne nel 1916 al castello di Lispida a Battaglia Terme, in Veneto.\nIl 4 aprile 1940, la citt\u00e0 inaugur\u00f2 in onore della regina, una statua in marmo bianco realizzata dallo scultore Italo Griselli. La statua si trova ai piedi della pineta del Capo, a breve distanza dalla chiesa di Sant'Ampelio.\nNel 2012 la famiglia Terruzzi tramite la Fondazione Anna Fiamma Terruzzi ha finanziato interamente la mostra temporanea \"Sguardi sul Novecento\", una carrellata di opere di grandi artisti del Novecento quali De Chirico, Balla, Fontana, Campisi, Ligabue, Severini e molti altri."}
{"id": "3562984", "revid": "1318658", "url": "https://it.wikipedia.org/wiki?curid=3562984", "title": "Universit\u00e0 di Potsdam", "text": "L'Universit\u00e0 di Potsdam \u00e8 un ateneo tedesco, collocato in diverse aree della zona di Potsdam. \u00c8 il pi\u00f9 grande centro di educazione terziaria dei quattro presenti a Potsdam nonch\u00e9 al tempo il pi\u00f9 grande del Land di Brandeburgo.\nStruttura.\nL'universit\u00e0 di Potsdam \u00e8 strutturata nelle seguenti cinque facolt\u00e0:\nEdifici.\nAlcune parti dell'universit\u00e0 comprendono edifici storici, di cui alcuni fanno parte del patrimonio dell'umanit\u00e0 dell'UNESCO. La biblioteca di facolt\u00e0 si trova nello splendido parco di Sanssouci, presso il Neues Palais, l'istituto storico in una parte delle ali di servizio del palazzo principale, mentre il centro linguistico e l'istituto di germanistica tra gli altri si trovano nei locali delle ex-stalle."}
{"id": "3562995", "revid": "599013", "url": "https://it.wikipedia.org/wiki?curid=3562995", "title": "Asurin\u00ed del Tocantins", "text": ""}
{"id": "3562997", "revid": "729019", "url": "https://it.wikipedia.org/wiki?curid=3562997", "title": "Heinkel He 65", "text": "L'Heinkel He 65 era un monomotore monoplano ad ala bassa destinato al mercato civile nel ruolo di aereo di linea ed aereo postale pianificato dall'azienda tedesca Ernst Heinkel Flugzeugwerke nei primi anni trenta, ma rimasto allo stadio progettuale.\nSviluppato per competere sul mercato europeo con i modelli proposti dalla statunitense Lockheed Corporation, bench\u00e9 non ne sia stato realizzato nemmeno un prototipo, serv\u00ec come base di sviluppo per il successivo Heinkel He 70 \"Blitz\".\nStoria del progetto.\nAll'inizio degli anni trenta, Ernst Heinkel ritenne necessario sviluppare un nuovo modello da trasporto passeggeri in grado di strappare alla concorrenza il primato del pi\u00f9 veloce velivolo del mondo, un ambizioso obiettivo guardato con scetticismo sia dall'industria aeronautica tedesca che dalla direzione politica recentemente creata dall'avvento dell'epoca hitleriana. Negli Stati Uniti la Lockheed Corporation aveva gi\u00e0 proposto al mercato europeo dell'aviazione civile il Lockheed Vega, un monomotore dalle elevate prestazioni per rotte a corto raggio, progenitore di una fortunata serie che stava cominciando a collezionare primati di velocit\u00e0. Heinkel decise di accelerare i tempi e per il suo progetto si affid\u00f2 allo stesso gruppo di ingegneri che diede alla luce l'Heinkel He 49, tra cui i fratelli Walter e Siegfried G\u00fcnter.\nInvi\u00f2 quindi quest'ultimo negli Stati Uniti per acquisire informazioni relative alle esigenze ed alle conseguenti soluzioni tecnologiche adottate da quel mercato per poter poi tornare in patria e concordare una strategia di mercato atta a proporre alle compagnie aeree un modello dalle caratteristiche generali superiori.\nAl suo ritorno i fratelli G\u00fcnter iniziarono un progetto relativo ad un velivolo caratterizzato dalla velatura monoplana ad ala bassa e carrello d'atterraggio fisso completamente carenato per favorire il pi\u00f9 possibile la penetrazione aerodinamica.\nNel frattempo, nel 1931, il Reichsverkehrsministerium, l'allora Ministero dei trasporti della Repubblica di Weimar, contatt\u00f2 sia la Junkers che la Heinkel con la richiesta per la progettazione di un aereo passeggeri e postale da fornire alla neofondata compagnia di bandiera Deutsche LuftHansa (DLH) e che potesse eguagliare come prestazioni i monomotori di produzione statunitense, il Lockheed Vega ed il successivo Lockheed L-9 Orion.\nI dati teorici sulle prestazioni estrapolati dal progetto risultarono per\u00f2 di solo 248 km/h, non in grado di soddisfare le specifiche imposte dalla DLH, problema comune anche alla proposta della Junkers, lo Ju 60.\nHeinkel riusc\u00ec a presentare il progetto nel gennaio 1932 ma fu accolto senza entusiasmo. Nel tentativo di rimediare se ne tent\u00f2 uno sviluppo che per\u00f2 si interruppe nel maggio successivo. Il 15 di quello stesso mese Heinkel apprese la notizia che un Lockheed Orion della Swissair aveva iniziato ad operare sulla rotta Zurigo-Monaco di Baviera-Vienna riuscendo a raggiungere una velocit\u00e0 di crociera di 180 mph (290 km/h). Decise quindi di abbandonare lo sviluppo dell'He 65 in favore di un nuovo modello, l'He 70 che raggiunger\u00e0 pienamente lo scopo per cui era stato concepito.\nTuttavia l'esperienza acquisita venne riutilizzata nell'elaborazione di un progetto destinato all'esportazione e destinato alla giapponese Aichi K\u014dk\u016bki e che attraverso il progetto intermedio indicato dall'azienda giapponese Aichi AM-17 si concretizzer\u00e0 nel bombardiere in picchiata imbarcato Aichi D3A."}
{"id": "3562998", "revid": "46931", "url": "https://it.wikipedia.org/wiki?curid=3562998", "title": "Mudjet\u00edre", "text": ""}
{"id": "3563000", "revid": "46931", "url": "https://it.wikipedia.org/wiki?curid=3563000", "title": "Akewara", "text": ""}
{"id": "3563001", "revid": "46931", "url": "https://it.wikipedia.org/wiki?curid=3563001", "title": "Akewere", "text": ""}
{"id": "3563004", "revid": "729019", "url": "https://it.wikipedia.org/wiki?curid=3563004", "title": "Ordet (azienda)", "text": " \u00e8 uno studio di animazione giapponese, fondato da Yutaka Yamamoto nell'agosto 2007 in seguito al suo licenziamento da parte di Kyoto Animation. Altri membri di KyoAni si sono poi uniti in seguito a Ordet."}
{"id": "3563006", "revid": "767487", "url": "https://it.wikipedia.org/wiki?curid=3563006", "title": "Sparkassen Open 2011", "text": "Lo Sparkassen Open 2011 \u00e8 stato un torneo professionistico di tennis maschile giocato sulla terra battuta. \u00c8 stata la 18\u00aa edizione del torneo, che fa parte dell'ATP Challenger Tour nell'ambito dell'ATP Challenger Tour 2011. Si \u00e8 giocato a Braunschweig in Germania dal 26 giugno al 3 luglio 2011.\nPartecipanti.\nAltri partecipanti.\nGiocatori che hanno ricevuto una wild card:\nGiocatori entrati nel tabellone principale come special exempt:\nGiocatori che sono passati dalle qualificazioni:\nCampioni.\nSingolare.\n Luk\u00e1\u0161 Rosol ha battuto in finale Evgenij Donskoj, 7\u20135, 7\u20136(7\u20132)\nDoppio.\n Martin Emmrich / Andreas Siljestr\u00f6m hanno battuto in finale Olivier Charroin / St\u00e9phane Robert, 0\u20136, 6\u20134, [10\u20137]"}
{"id": "3563010", "revid": "287204", "url": "https://it.wikipedia.org/wiki?curid=3563010", "title": "Corea del Nord ai Giochi della XXIX Olimpiade", "text": "La Corea del Nord ha partecipato alle Giochi della XXIX Olimpiade di Pechino, svoltisi dall'8 al 24 agosto 2008, con una delegazione di 58 atleti.\nCalcio.\nTorneo femminile.\nSquadra.\nAllenatore: Kim Kwang Min"}
{"id": "3563011", "revid": "767487", "url": "https://it.wikipedia.org/wiki?curid=3563011", "title": "Sporting Challenger 2011", "text": "Lo Sporting Challenger 2011 \u00e8 stato un torneo professionistico di tennis maschile giocato sulla terra battuta. \u00c8 stata la 10\u00aa edizione del torneo, che fa parte dell'ATP Challenger Tour nell'ambito dell'ATP Challenger Tour 2011. Si \u00e8 giocato a Torino in Italia dal 26 giugno al 3 luglio 2011.\nPartecipanti.\nAltri partecipanti.\nGiocatori che hanno ricevuto una wild card:\nGiocatori che sono passati dalle qualificazioni:\nCampioni.\nSingolare.\n Carlos Berlocq ha battuto in finale Albert Ramos, 6\u20134, 6\u20133\nDoppio.\n Martin Fischer / Philipp Oswald hanno battuto in finale Uladzimir Ihnacik / Martin Kli\u017ean, 6\u20133, 6\u20134"}
{"id": "3563018", "revid": "287204", "url": "https://it.wikipedia.org/wiki?curid=3563018", "title": "Amore e guerra (film)", "text": ""}
{"id": "3563023", "revid": "287204", "url": "https://it.wikipedia.org/wiki?curid=3563023", "title": "Nielsen Pro Tennis Championships 2011", "text": "Il Nielsen Pro Tennis Championships 2011 \u00e8 stato un torneo professionistico di tennis maschile giocato sul cemento. \u00c8 stata la 20\u00aa edizione del torneo, che fa parte dell'ATP Challenger Tour nell'ambito dell'ATP Challenger Tour 2011. Si \u00e8 giocato a Winnetka negli USA dal 26 giugno al 3 luglio 2011.\nPartecipanti.\nAltri partecipanti.\nGiocatori che hanno ricevuto una wild card:\nGiocatori entrati nel tabellone principale come special exempt:\nGiocatori che sono passati dalle qualificazioni:\nCampioni.\nSingolare.\n James Blake ha battuto in finale Bobby Reynolds, 6\u20133, 6\u20131\nDoppio.\n Treat Conrad Huey / Bobby Reynolds hanno battuto in finale Jordan Kerr / Travis Parrott, 7\u20136(9\u20137), 6\u20134"}
{"id": "3563025", "revid": "41816653", "url": "https://it.wikipedia.org/wiki?curid=3563025", "title": "La rivendicazione", "text": ""}
{"id": "3563026", "revid": "136801", "url": "https://it.wikipedia.org/wiki?curid=3563026", "title": "Nielsen Pro Tennis Championships", "text": ""}
{"id": "3563034", "revid": "599013", "url": "https://it.wikipedia.org/wiki?curid=3563034", "title": "Jan Adriaensens", "text": "Professionista dal 1952 al 1961, ottenne due podi al Tour de France, indossando in entrambe le edizioni la maglia gialla simbolo del primato rispettivamente per tre e quattro giorni. Al suo attivo conta anche un successo di tappa nella Vuelta a Espa\u00f1a.\nCarriera.\nPassato professionista nel 1952, ottenne i primi piazzamenti nel campionato nazionale dello stesso anno, quando chiuse sesto, e alla Route de France, corsa a tappe dedicata a dilettanti in cui fu terzo. L'anno successivo vinse la sua prima corsa, il Giro delle sei Provincie, e prese parte al Tour de France che termin\u00f2 lontano dalle prime posizioni senza ottenere neanche piazzamenti nelle singole tappe.\nNel 1954 fu sesto nel Circuito delle Fiandre Orientali e chiuse undicesimo il Tour de Suisse\nNel 1955 ottenne due piazzamenti nelle classiche delle Ardenne, fu infatti quinto sia alla Freccia Vallone che alla Liegi-Bastogne-Liegi. Vinse anche un paio di corse, fra cui la classifica generale del Tour du Maroc.\nLa stagione successiva vide Adriaensens al via delle classiche del nord, dove non ottenne piazzamenti, ma la condizione guadagnata gli permise di vincere la Ronde Van Brabaant, di trionfare nella Quattro giorni di Dunkerque ed arrivare quarto nel Circuito delle Fiandre Orientali. Partecip\u00f2 anche al Tour de France: in una corsa caratterizzata dalla fuga-bidone di Angers che premi\u00f2 poi il francese Roger Walkowiak, Adriaensens fu terzo indossando per tre giorni la maglia gialla. Fu convocato anche per i mondiali che chiuse al diciottesimo posto.\nNella stagione 1957 Adriaensens chiuse nei primi dieci della generale sia la Vuelta a Espa\u00f1a, in cui vinse una tappa, che il Tour de France; ottenne anche un terzo posto nella Parigi-Bruxelles e al Giro del Ticino e un successo di tappa alla Parigi-Nizza.\nNel 1958 fu sesto al Tour de France e vinse il Giro del Ticino. Fu nuovamente convocato per i mondiali in cui fu ventunesimo, mentre nel 1959 fu settimo al Tour e secondo nel campionato nazionale belga.\nNel 1960 partecip\u00f2 al Giro d'Italia, che chiuse sesto, e al Tour de France. A luglio partecip\u00f2 al Tour che lo vide salire nuovamente sul terzo gradino del podio al termine di una corsa in cui indoss\u00f2 anche la maglia gialla per quattro giorni, prima di cederla a colui che fu poi il vincitore della \"Grande Boucle\" di quell'anno Gastone Nencini al termine della tappa di Pau.\nIl 1961, la sua ultima stagione da professionista, lo vide vincitore della Fl\u00e8che Hesbignonne e decimo al Tour de France."}
{"id": "3563035", "revid": "92723", "url": "https://it.wikipedia.org/wiki?curid=3563035", "title": "Sparkassen Open 2011 - Singolare", "text": "Il singolare dello Sparkassen Open 2011 \u00e8 stato un torneo di tennis facente parte dell'ATP Challenger Tour 2011.\nMichail Kuku\u0161kin era il detentore del titolo, ma quest'anno non ha partecipato.\nLuk\u00e1\u0161 Rosol ha battuto in finale Evgenij Donskoj 7\u20135, 7\u20136(7\u20132)."}
{"id": "3563036", "revid": "486946", "url": "https://it.wikipedia.org/wiki?curid=3563036", "title": "Sparkassen Open", "text": ""}
{"id": "3563039", "revid": "1154737", "url": "https://it.wikipedia.org/wiki?curid=3563039", "title": "Fotodegradazione", "text": "La fotodegradazione \u00e8 un processo di degradazione dei materiali, solitamente organici, per effetto di radiazioni luminose o pi\u00f9 in generale di radiazioni elettromagnetiche.\nMeccanismo.\nLe radiazioni luminose agiscono sulle molecole del materiale tramite l'assorbimento di fotoni, che provoca cambiamenti nella struttura chimica: per esempio le molecole si possono spezzare in parti pi\u00f9 piccole (fotodissociazione), oppure ne viene cambiata la forma (ad esempio la denaturazione delle proteine), o infine viene provocata l'aggiunta di altri atomi o molecole (ad esempio l'ossidazione).\nFotodegradazione dei polimeri.\nNei polimeri la fotodegradazione viene provocata dalle radiazioni ultraviolette (con lunghezza d'onda tra 300 e 400\u00a0nm ) che attivano, per effetto dei radicali idrogeno, la rottura dei legami C-C e la formazione di idroperossidi, sostanze termolabili che innescano una reazione a catena la quale, unitamente al decadimento delle propriet\u00e0 meccaniche, porta all'aumento del contenuto di umidit\u00e0 e al conseguente inizio dell'azione batterica.\nNelle termoplastiche di uso comune, la fotodegradazione non raggiunge solitamente velocit\u00e0 tali da poter essere considerata ai fini dello smaltimento del materiale, potendo nel lungo termine risultare solo in un danneggiamento del materiale."}
{"id": "3563040", "revid": "339392", "url": "https://it.wikipedia.org/wiki?curid=3563040", "title": "I fumetti di Carl Barks", "text": ""}
{"id": "3563042", "revid": "92723", "url": "https://it.wikipedia.org/wiki?curid=3563042", "title": "Sparkassen Open 2011 - Doppio", "text": "Il doppio dello Sparkassen Open 2011 \u00e8 stato un torneo di tennis facente parte dell'ATP Challenger Tour 2011.\nLeonardo Tavares e Simone Vagnozzi erano i detentori del titolo, ma solo Tavares ha giocato in coppia con Frederico Gil, ma ha perso in semifinale contro Martin Emmrich e Andreas Siljestr\u00f6m.\nEmmrich e Siljestr\u00f6m hanno battuto in finale Olivier Charroin e St\u00e9phane Robert 0\u20136, 6\u20134, [10\u20137]."}
{"id": "3563044", "revid": "1810027", "url": "https://it.wikipedia.org/wiki?curid=3563044", "title": "Quadreria dei Girolamini", "text": "La Quadreria dei Girolamini \u00e8 una quadreria di Napoli situata all'interno del complesso dei Girolamini.\nStoria.\nLa Quadreria dei Girolamini \u00e8 frutto delle committenze relative alla chiesa monumentale e delle donazioni di alcuni collezionisti. Nata agli inizi degli anni Venti XVII secolo grazie ad una donazione di Domenico Lercaro, un facoltoso sarto e commerciante di tessuti, \u00e8 la prima quadreria pubblica di Napoli. Nel 1622 Domenico Lercaro lascia con testamento alla Congregazione dell'Oratorio tutti i suoi mobili e le opere d'arte; della sua collezione facevano parte l'\"Incontro tra Cristo e san Giovanni Battista\" e il \"San Girolamo\" di Francesco Gessi terminati dopo la morte del testatore. Un altro importante nucleo collezionistico \u00e8 quello della famiglia Milano giunto ai Girolamini nel 1631.\nL'originaria sede della quadreria era la sacrestia maggiore posta dietro l'abside della chiesa monumentale, dove oggi sono esposti tra gli altri anche alcuni dipinti facenti parte della chiesa. Non a caso, Domenico Lercaro subordin\u00f2 il lascito testamentario all'onere di esporre le sue opere d'arte o nella tribuna della chiesa o nella sacrestia che \u00e8 rimasta sede della prestigiosa pinacoteca fino alla realizzazione di una riorganizzazione dell'allestimento espositivo nel 1961. L'apertura pi\u00f9 recente della quadreria risulta quella del 1995, dopo una chiusura durata quindici anni a causa del terremoto dell'Irpinia del 1980.\nLa quadreria \u00e8 oggi collocata in alcune sale del primo piano del convento, a cui si accede tramite il chiostro degli aranci.\nDescrizione.\nLe opere conservate sono esposte in ordine cronologico e comprendono un periodo che va dagli inizi del Cinquecento alla met\u00e0 del Settecento.\nUno dei quadri pi\u00f9 antichi \u00e8 l\"'Adorazione dei Magi\" di Andrea Sabatini da Salerno del 1513, uno dei primi pittori dell'Italia meridionale a mostrare di avere ben assimilato la lezione di Raffaello e Leonardo da Vinci. Tra le opere cinquecentesche spiccano il \"San Sebastiano\" di Giuseppe Cesari detto il Cavalier d'Arpino e un\"'Adorazione dei Magi\" di Federico Zuccari; notevoli anche un \"Giudizio di Pilato\" derivante da un'incisione di Luca di Leida e un \"Salvator Mundi\" di Bartholom\u00e4us Spranger. Cinquecentesca \u00e8 anche la \"Madonna con Bambino\" di scuola greco-cretese.\nBen rappresentato \u00e8 il Seicento napoletano colto sia nel suo dominante caravaggismo come nei quadri dei giovani Battistello Caracciolo e Jusepe de Ribera ai quali si devono i capolavori assoluti della collezione: al primo spetta il \"Battesimo di Cristo\", al secondo la serie di ritratti di apostoli \"San Pietro\", \"San Paolo\", \"San Giacomo\", a cui probabilmente si aggiungevano altri ritratti poi dispersi, il \"Sant'Andrea\" e la \"Flagellazione di Cristo\".\nArricchiscono la pinacoteca pitture di scuola emiliana tra cui spiccano due capolavori di Guido Reni \"Fuga in Egitto\" e \"Incontro di Cristo con il Battista\", ed opere di Fabrizio Santafede e Giovanni Bernardo Azzolino i cui stili ricalcano il manierismo toscano.\nSettecenteschi sono i bozzetti per gli affreschi di \"Mos\u00e8 e David\" della chiesa monumentale di Francesco Solimena e le opere di Ludovico Mazzanti raffiguranti la \"Morte di Ozia\" e la\" Cacciata di Eliodoro\", copie degli affreschi compiuti dallo stesso pittore per la chiesa dei Girolamini.\nDurante la riorganizzazione museale effettuata negli anni Novanta, sono state inserite nuove opere; tra queste notevoli sono un busto in terracotta di \"San Filippo\" e due \"Piet\u00e0\" del Sanmartino."}
{"id": "3563047", "revid": "110157", "url": "https://it.wikipedia.org/wiki?curid=3563047", "title": "Caravan Zero Tour", "text": "Il Caravan Zero Tour, pi\u00f9 semplicemente conosciuto col nome di Caravan Zero, \u00e8 una tourn\u00e9e di Renato Zero del 1985 che ha preso il via il 24 aprile e conclusa il 3 giugno di quell'anno.\nScenografia.\nLa scenografia consiste in piccoli palazzi semoventi con delle luci che coprono l'orchestra che ha accompagnato Zero nella tourn\u00e9e."}
{"id": "3563048", "revid": "1442080", "url": "https://it.wikipedia.org/wiki?curid=3563048", "title": "Sporting Challenger 2011 - Singolare", "text": "Il singolare dello Sporting Challenger 2011 \u00e8 stato un torneo di tennis facente parte dell'ATP Challenger Tour 2011.\nSimone Bolelli era il detentore del titolo, ma quest'anno non ha partecipato.\nCarlos Berlocq ha battuto in finale Albert Ramos 6\u20134, 6\u20133."}
{"id": "3563052", "revid": "1442080", "url": "https://it.wikipedia.org/wiki?curid=3563052", "title": "Sporting Challenger 2011 - Doppio", "text": "Il doppio dello Sporting Challenger 2011 \u00e8 stato un torneo di tennis facente parte dell'ATP Challenger Tour 2011.\nCarlos Berlocq e Frederico Gil erano i detentori del titolo, ma quest'anno non ha partecipato.\nBerlocq ha fatto coppia con Daniel Mu\u00f1oz de la Nava, ma ha perso in semifinale contro Martin Fischer e Philipp Oswald.\nFischer e Oswald hanno battuto in finale Martin Kli\u017ean e Uladzimir Ihnacik 6\u20133, 6\u20134."}
{"id": "3563053", "revid": "1305772", "url": "https://it.wikipedia.org/wiki?curid=3563053", "title": "BedRock", "text": "BedRock \u00e8 il secondo singolo estratto da \"We Are Young Money\", primo album degli artisti dell'etichetta Young Money Entertainment, ed eseguito da Lil Wayne, Gudda Gudda, Nicki Minaj, Drake, Tyga, Jae Milz con la collaborazione di Lloyd.\nIl brano.\n\"BedRock\" \u00e8 pubblicato il 14 novembre 2009. In origine pare che s'intitolasse \"Girl You Know\" (i fan sites su cui era approdato l'avevano chiamato \"BedRock/Girl You Know\") e il ritornello era cantato da Omarion e la strofa di Lil Wayne differiva completamente, ma, a seguito dell'allontanamento di Omarion dalla Young Money, fu sostituito da Lloyd. Il brano avrebbe dovuto essere lanciato come terzo singolo ufficiale dal disco \"We Are Young Money\", ma a causa dell'insistenza dei fan la sua uscita fu anticipata."}
{"id": "3563054", "revid": "123507451", "url": "https://it.wikipedia.org/wiki?curid=3563054", "title": "Palazzo Grossi", "text": "Il Palazzo Grossi, (in seguito Rasponi) \u00e8 una residenza fortificata cinquecentesca sita a Castiglione di Ravenna.\nStoria.\nIn un documento notarile, redatto dal notaio ravennate Girolamo da Porto, si legge che il completamento del palazzo venne commissionato a mastro Giovanni Di Iacopo da Canobio da Pietro Grossi, conte nominato dall'imperatore Federico III e conestabile delle milizie di Papa Giulio III.I lavori di completamento andarono dal 1560 al 1565 e pare che si siano svolti sull'impianto di un precedente edificio fortificato, fatto erigere da Battista Grossi nel 1461 su quelle terre, comprese tra l'attuale frazione di Castiglione di Ravenna e l'abitato di Savio, che erano state confiscate dai veneziani ai Da Polenta e concesse dal vescovo di Cervia al capitano di ventura Pietro Grossi, capostipite della famiglia in terra ravennate. Con l'estinzione della famiglia Grossi, il palazzo pass\u00f2 di propriet\u00e0 in propriet\u00e0 e fu adibito anche ad usi non abitativi. Nel 1830 venne acquistato dai conti Rasponi fino a quando, alla morte del conte Cesare Rasponi Bonanzi, il palazzo fu acquistato da una cooperativa agricola che lo tenne fino all'inizio del '900 quando fu ceduto ai fratelli Sama che vi trasferirono la loro attivit\u00e0 di produzione del tabacco. Dopo la seconda guerra mondiale fu prima acquistato dalla cooperativa coltivatori diretti di Castiglione, poi dal CEM (Consorzio Esercizio Macchine) e infine, nel 1986, dal Comune di Ravenna che ne \u00e8 il proprietario attuale.\nCaratteristiche.\nIl palazzo interamente realizzato in laterizio, ha pianta quadrata con lato di 28,50 metri orientata con le fronti principali verso sud-est e nord-ovest e munita agli angoli da torri sporgenti pure quadrate. I due piani superiori, delimitati da un marcapiano, sono coronati da un apparato a sporgere con beccatelli sormontati da archetti, sui quali poggia la fascia sottotetto caratterizzata dalla presenza di oculi. \nSopra i due ingressi principali si notano ancora tracce delle scanalature di scorrimento dei bolzoni, evidenti testimoni dell'esistenza in origine di due ponti levatoi e, quindi, di un fossato che doveva circondare l'edificio. All'interno si succedono un piano seminterrato con le cantine coperte da volte ribassate; seguono due piani caratterizzati da un ampio corridoio centrale passante da una fronte principale all'altra lungo la quale si dispongono le sale, ed infine il piano sottotetto. \nUn aspetto curioso si pu\u00f2 rilevare proprio nel solaio, nel quale si nota chiaramente come in origine il castello terminasse con una merlatura; aspetto che fa ipotizzare che, non appena conclusa la costruzione merlata, si sia deciso di modificarla cos\u00ec come si trova attualmente.\nDal punto di vista architettonico, Palazzo Grossi costituisce un ibrido non comune, nel territorio ravennate, tra l'armonia rinascimentale e la forza e la robustezza delle rocche medioevali; mentre infatti, la pianta quadrata, le torri angolari, la base muraria a scarpa e il coronamento aggettante con beccatelli sottolineano il carattere militaresco del palazzo, i triglifi accennati sotto i beccatelli, le modanature in mattoni e le finestrelle ovali del sottotetto costituiscono elementi qualificanti l'edificio dal punto di vista dell'architettura civile.\nOggi, dopo diversi interventi di restauro, l'ultimo dei quali, al tetto, risale al 1996, l'edificio si presenta all'esterno in condizioni quasi intatte, ma all'interno, a causa di lunghi periodi di abbandono e di spregiudicati utilizzi (soprattutto la conservazione, al suo interno di materiali umidi), la situazione si sta progressivamente deteriorando.\nAttualmente il parco che circonda il palazzo \u00e8 utilizzato per l'organizzazione di spettacoli teatrali, concerti e manifestazioni."}
{"id": "3563057", "revid": "287204", "url": "https://it.wikipedia.org/wiki?curid=3563057", "title": "Nielsen Pro Tennis Championships 2011 - Singolare", "text": "Il singolare del Nielsen Pro Tennis Championships 2011 \u00e8 stato un torneo di tennis facente parte dell'ATP Challenger Tour 2011.\nBrian Dabul era il detentore del titolo, ma ha perso nel 1\u00ba turno contro Robby Ginepri.\nJames Blake ha battuto in finale Bobby Reynolds 6\u20133, 6\u20131."}
{"id": "3563058", "revid": "198277", "url": "https://it.wikipedia.org/wiki?curid=3563058", "title": "Skylar Grey", "text": "\u00c8 salita alla ribalta per essere stata la co-autrice del noto brano \"Love the Way You Lie\" cantato da Eminem e Rihanna, grazie a cui si \u00e8 aggiudicata due candidature ai Grammy Awards 2011. Grey ha scritto brani per tante altre star della musica statunitense come Kehlani, G-Eazy, Alicia Keys, Christina Aguilera, Zedd, Nick Jonas, C\u00e9line Dion e CeeLo Green. Appare inoltre come \"featured artist\" negli album di colleghi quali Eminem, Dr. Dre, Diddy, Nicki Minaj e Macklemore. Oltre a ci\u00f2, ha anche portato avanti la sua carriera anche come interprete, pubblicando tre album in studio da solista e numerosi singoli.\nCarriera.\n1994-2010: \"Generations\", \"Like Blood Like Honey\".\nLa carriera musicale di Holly Hafermann inizia gi\u00e0 quando \u00e8 una bambina, a partire dal 1994: l'artista forma infatti un duo folk insieme a sua madre, Candace Kreitlow, chiamato Generations. Il duo pubblica tre album fra gli anni '90 e i primi anni 2000, dopo di che il progetto viene fermato e Hafermann inizia a dedicarsi alla sua carriera di autrice musicale. In questo periodo scrive musica per il primo e unico album musicale dell'attrice Brie Larson. Nello stesso periodo l'artista collabora come interprete con il gruppo hip-hop Fort Minor in alcuni brani: fra questi troviamo \"Where'd You Go\", che ottiene un grande successo in USA arrivando in top 5 della Billboard Hot 100 e ottenendo la certificazione platino.\nQuesto successo permette all'artista di ottenere un contratto con la Warner Bros. Record, sotto la quale ha pubblicato nel 2006 il primo album da solista, \"Like Blood Like Honey,\" uscito come Holly Hafermann. L'album raggiunge la numero 35 nella Billboard 200. Negli anni successivi continua a lavorare come autrice per artisti rock come Styles Of Beyond e Apathy e partecipa ai tour di vari artisti in qualit\u00e0 di opener. Nel 2009 partecipa ai background vocals dell'album di debutto dell'artista Yohanna e dell'album \"Whisper House\" di Duncan Shreik. Sempre nel 2009 pubblica altri singoli con il nome di Holly Brook, tra cui \"It's Raining Again\", utilizzato per uno spot pubblicitario della Ciao Water. Nel 2010 pubblica l'EP \"O\u2019Dark:Thirty,\" destinato a diventare la sua ultima pubblicazione come Holly Brook.\n2010-2014: successo come autrice, \"Don't Look Down\".\nSempre nel 2010 l'artista assume il suo nome d'arte definitivo e propone il suo lavoro alla produttrice discografica Jennifer Blakeman, che la sprona a lavorare con il beatmaker Alex da Kid: in questo modo il brano \"Love the Way You Lie,\" composto l'anno precedente, arriva a essere interpretato da Eminem e Rihanna. Il brano ottiene uno straordinario successo mondiale, raggiungendo la numero 1 in 26 classifiche differenti, e viene nominata a 4 Grammy Awards tra cui \"Song of the year\", per il quale \u00e8 proprio Grey a essere nominata. Dopo questi risultati, Grey continua a comporre insieme ad Alex da Kid brani come \"Castle Walls\" di T.I. e Christina Aguilera.\nNel 2011 prende parte come interprete nel brano di Dr. Dre ed Eminem \"I Need A Doctor\", che diventa un altro grande successo mondiale e le permette di esibirsi sul palco dei Grammy. Nelle settimane seguenti firma un contratto discografico con la Interscope Records e annuncia la pubblicazione di un singolo nella primavera successiva. L'artista collabora dunque con Lupe Fiasco nel singolo \"Words I've Never Said\" e pubblica il suoi primi singoli da solista \"Dance Without You\" e \"Invisible\". Nel 2012 lavora come background vocalist per gli Slaughterhouse e partecipa alla colonna sonora del film \"Fankenweenie\" con il brano \"Building a Monster\". Sempre nel 2012 \u00e8 fra gli autori della hit mondiale \"Clarity\" di Zedd e Foxes e pubblica altri singoli per il suo album, tra cui \"Let Me Ride\" con Eminem. Nel medesimo anno pubblica anche l'EP \"The Buried Sessions of Skylar Grey.\"\nNel 2013 l'artista pubblica finalmente l'album \"Don't Look Down\", che debutta con 24.000 copie vendute in USA. Sempre nel 2013 duetta con Cee LoGreen nel brano \"Only You\" e collabora con Will.I.Am in qualit\u00e0 di autrice per il suo album \"WillPower\". Negli ultimi mesi dell'anno realizza una cover di \"Get Lucky\" di Daft Punk e Pharrell, ed \u00e8 protagonista di \"featuring\" con artisti come Eminem e Moby. Nel 2014 collabora invece con David Guetta nel singolo \"Shot Me Down\", che ottiene un notevole successo planeario, nonch\u00e9 con Nicki Minaj in \"Bed Of Lies\" e Kid Cudi in \"Hero\", quest'ultimo un brano per la colonna sonora del film \"Need For Speed\". Il duetto con la Minaj le permette di esibirsi durante il Saturday Night Live e gli MTV EMAs.\n2015-presente: \"Natural Causes\", \"Dark Thoughts\".\nNel 2015 l'artista partecipa a due importanti colonne sonore: Cinquanta sfumature di grigio nel brano \"I Know You\" e \"Fast and Furious 7\" nel brano \"I Will Return\". Sempre nel 2015 pubblica i singoli \"Addicted To Love\" e \"Words\", quest'ultima gi\u00e0 pubblicata e subito rimossa dagli stores digitali nel 2013. Collabora inoltre con Yelawolf nel brano \"Twisted\".\nIl 23 settembre 2016 pubblica il suo terzo album \"Natural Causes\", preceduto dai singolo \"Moving Mountains, Come Up For Air\" e \"Lemonade\". Sempre nel 2016 pubblica \"Cannonball\", in collaborazione con gli X Ambassadors, \u00e8 tra le tracce del videogioco \"FIFA 16\". Tra il 2016 e il 2017 collabora dapprima con Kaskade e deadmau5 al singolo \"Beneath with Me\", e poi con Macklemore al singolo \"Glorious\".\nNel 2017 lavora come autrice per G-Eazy e Kehlani in vari brani: \"Good Life\" di entrambi, \"Gangsta\" di Kehlani e \"Pick Me Up\" di Eazy. Collabora inoltre alla scrittura dell'album di Eminem \"Revival\": \"Walk On Water\" con Beyonc\u00e9, \"Like Home\" con Alicia Keys, \"Need Me\" con P!nk e \"Tragic Endings\", che interpreta anche. Nel 2018 co-scrive e interpreta il brano \"Everything I Need\" per il film \"Aquaman\", tratto dall'omonimo fumetto DC Comics e diretto da James Wan. Sempre nel 2018 incide una cover del classico \"Stand By Me\" per uno spot legato al Super Bowl, i cui ricavati sono stati parzialmente devoluti in beneficenza alla croce rossa americana.\nNel 2019 pubblica invece una cover di \"Runaway Train\" in compagnia di Jamie N Commons e Gallant, ancora una volta per scopi umanitari. Il video di tale brano viene nominato ai VMAs. Nel giugno successivo annuncia di aver lasciato definitivamente la Interscope e pubblica il singolo \"Shame On You\"; successivamente pubblica l'EP \"Angels In Tattoos\". Nel successivo agosto pubblica il brano \"New Kind Of Love\" per la colonna sonora della miniserie \"Quattro matrimoni e un funerale\". Successivamente l'artista collabora con Celine Dion nelle vesti di autrice nel brano \"Falling In Love Again\" dall'album \"Courage\" e con i Train in qualit\u00e0 di interprete nel brano \"Mai Tais\".\nNel gennaio 2020 duetta ancora una volta con Eminem nel brano \"Leaving Heaven\", incluso nell'album \"Music To Be Murdered By\". Nel luglio successivo annuncia la pubblicazione del suo quarto album \"Dark Thoughts\" per poi pubblicare l'EP \"Make It Through The Day\" il 6 novembre. Nel 2021 pubblica il singolo \"Partly Cloudy with a Chance of Tears\" e collabora con Eminem, Polo G e Mozzy nel brano \"Last One Standing\", quest'ultima per la colonna sonora di \"Venom - La furia di Carnage\".\nStile e influenze.\nInfluenze musicali.\nSkylar Grey ha affermato di essere stata influenzata musicalmente da Joni Mitchell, Bob Dylan, Neil Young, Sarah McLachlan, Eminem e i Death Cab for Cutie.\nNome d'arte.\nLa cantante ha spiegato che il suo nome d'arte, Skylar Grey, \u00abrappresenta l'ignoto della vita. La gente sembra aver paura delle cose sconosciute. Tuttavia io sono completamente il contrario. Mi tuffo nell'ignoto perch\u00e9 \u00e8 come se da l\u00ec venissero tutte le possibilit\u00e0\u00bb; a \"Beatweek\" ha inoltre aggiunto che la scelta di scrivere \"Grey\" con la \"e\" invece che con la \"a\" \u00e8 dettata dal fatto che \u00abmi piace fare le cose in modo originale\u00bb, oltre a essere \u00abpi\u00f9 maschile. Non sono molto femminile\u00bb."}
{"id": "3563062", "revid": "1442080", "url": "https://it.wikipedia.org/wiki?curid=3563062", "title": "Nielsen Pro Tennis Championships 2011 - Doppio", "text": "Il doppio del Nielsen Pro Tennis Championships 2011 \u00e8 stato un torneo di tennis facente parte dell'ATP Challenger Tour 2011.\nRyler DeHeart e Pierre-Ludovic Duclos erano i detentori del titolo, ma solo Duclos ha partecipato in coppia con Alex Kuznetsov, ma ha perso nel 3\u00ba turno contro Jordan Kerr e Travis Parrott.\nTreat Conrad Huey e Bobby Reynolds hanno battuto in finale Jordan Kerr e Travis Parrott 7\u20136(9\u20137), 6\u20134."}
{"id": "3563063", "revid": "520814", "url": "https://it.wikipedia.org/wiki?curid=3563063", "title": "Barakaldo CF", "text": ""}
{"id": "3563076", "revid": "253269", "url": "https://it.wikipedia.org/wiki?curid=3563076", "title": "Joshua Malina", "text": "Deve la sua popolarit\u00e0 soprattutto ai ruoli di Will Bailey nel telefilm \"West Wing - Tutti gli uomini del Presidente\" e di Jeremy Goodwin nella serie tv \"Sports Night\".\nBiografia.\nJoshua \"Josh\" Malina \u00e8 nato a New York. I suoi genitori erano tra i fondatori della sinagoga del \"Giovane Israele\" di Scarsdale (New York). Suo padre era procuratore e produttore di Broadway. Ha conseguito il \"Bachelor of Arts\" in teatro all'Universit\u00e0 di Yale.\nIl suo debutto teatrale avviene come attore sostituto nella produzione di Aaron Sorkin a Broadway chiamata \"A Few Good Men\".\nMalina \u00e8 sposato dal 1996 con la costumista Melissa Merwin ed hanno due figli: Isabel e Avi."}
{"id": "3563102", "revid": "110157", "url": "https://it.wikipedia.org/wiki?curid=3563102", "title": "Capitan Zero", "text": "Capitan Zero \u00e8 la terza tourn\u00e9e di Renato Zero legata all'album \"Identikit\" (le precedenti, in ordine cronologico, sono: Identikit Tour e Caravan Zero), iniziata il 19 luglio del 1985 e conclusa il 7 settembre dello stesso anno svoltasi in teatri, campi sportivi e discoteche.\nL'orchestra fu diretta da due maestri: il maestro Piero Pintucci e il maestro Mario Vicari.\nAlla fine della tourn\u00e9e, Renato avr\u00e0 'incontrato' pi\u00f9 di 50.000 fan."}
{"id": "3563107", "revid": "120141", "url": "https://it.wikipedia.org/wiki?curid=3563107", "title": "Kiko Femenia", "text": ""}
{"id": "3563110", "revid": "1272592", "url": "https://it.wikipedia.org/wiki?curid=3563110", "title": "Musei di Venezia", "text": "Lista dei musei di Venezia."}
{"id": "3563112", "revid": "121658", "url": "https://it.wikipedia.org/wiki?curid=3563112", "title": "Giuliano Palma and the Bluebeaters", "text": ""}
{"id": "3563120", "revid": "339392", "url": "https://it.wikipedia.org/wiki?curid=3563120", "title": "Andrea Hlav\u00e1ckov\u00e1", "text": ""}
{"id": "3563121", "revid": "767487", "url": "https://it.wikipedia.org/wiki?curid=3563121", "title": "Funzione abeliana", "text": "In matematica si definisce funzione abeliana una funzione formula_1 analitica uniforme delle p variabili analitiche indipendenti formula_2 (formula_3) che presenta le seguenti caratteristiche:\nformula_5 &lt;br&gt;\ne tali che nessuna combinazione vettoriale dei 2p periodi sia nulla.\nTale tipo di funzioni prende il nome dal matematico Niels Henrik Abel e rappresenta una vasta classe di funzioni trascendenti\nPoich\u00e9 le funzioni abeliane rappresentano una generalizzazione delle funzioni ellittiche esse vengono denominate anche iperellittiche.."}
{"id": "3563123", "revid": "4252", "url": "https://it.wikipedia.org/wiki?curid=3563123", "title": "George Rodger", "text": "Biografia.\nGeorge Rodger, dopo aver lavorato in giovent\u00f9 nelle navi mercantili britanniche, inizi\u00f2 a lavorare come fotografo per la BBC. Riusc\u00ec ad immortalare il blitz di Londra, fu grazie a questo che si avvicin\u00f2 alla rivista Life e cominci\u00f2 a lavorare come fotoreporter di guerra. Fotograf\u00f2 la guerra in Abissinia, dell'Eritrea e del Deserto Occidentale e la liberazione di Francia, Belgio e Paesi Bassi. \nFu in Italia che strinse una amicizia importante con Robert Capa.\nRodger \u00e8 conosciuto per i suoi lavori in Africa e per aver fotografato il campo di concentramento di Bergen-Belsen alla fine della seconda guerra mondiale.\nL'esperienza traumatica dei campi di concentramento lo port\u00f2 ad abbandonare il fotogiornalismo di guerra e a viaggiare in Africa e Medio Oriente, dove realizz\u00f2 servizi naturalistici ed etnografici.\nNel 1947, fu tra i membri fondatori di Magnum Photos, insieme a Robert Capa, Henri Cartier-Bresson, David Seymour e William Vandivert. George per trent'anni lavor\u00f2 come fotografo freelance.\nLa maggior parte dei servizi fotografici in Africa fu pubblicata sul \"National Geographic\" e su altre celebri riviste.\nEbbe moltissimo successo nella sua vita. \nMor\u00ec il 24 luglio 1995."}
{"id": "3563124", "revid": "1305772", "url": "https://it.wikipedia.org/wiki?curid=3563124", "title": "\u00c9mile Haug", "text": "Si \u00e8 laureato nel 1884 presso l'Universit\u00e0 di Strasburgo, discutendo una tesi sulle ammoniti del periodico giurassico. Nel frattempo, in quanto membro dirigente di un'associazione studentesca alsaziana, Haugh era costretto a vivere sorvegliato dalla polizia tedesca e con il timore delle repressioni da questa condotte. Sicch\u00e9, nel 1887, ha deciso di rifugiarsi in Francia, a Parigi, riacquistando la nazionalit\u00e0 francese. Dall'anno seguente ha accettato una collaborazione alla Sorbona, dove si \u00e8 perfezionato e dove ha svolto una ricerca sul triassico e sul miocene dell'arco subalpino, in particolare tra Gap e Digne.\nNel 1897 ha ottenuto il titolo di professore aggiunto nella facolt\u00e0 di scienze e ha scritto un articolo in cui anticipava il contenuto della sua pi\u00f9 celebre ricerca, quella sulla \"teoria delle geosinclinali\", che vedr\u00e0 la luce nel 1900 con il titolo \"Les g\u00e9osynclinaux et les aires continentales\" (in italiano \"Le geosinclinali e le aree continentali\"). In questo trattato egli osserva il contrasto tra il regime delle regioni geosinclinali, destinate a diventare catene montuose, ma soprattutto sede di una formazione sedimentaria spessa e opaca, e il regime delle regioni continentali, separate le une dalle altre attraverso i precedenti geologici. In relazione alle aree continentali, Haug analizza le trasgressioni e regressioni marine, documentandole attraverso la serie stratigrafica, pur in parte lacunosa, risultante dai depositi formatisi dall'intermittente erosione marina. Vi ha cercato di stabilire, inoltre, l'esistenza di una compensazione tra i movimenti degli oceani sulle zone continentali e la profondit\u00e0 delle geosinclinali, cos\u00ec come tra il movimento tangenziale di queste ultime e il movimento verticale del primo movimento.\nNel 1903, sempre alla Sorbona, ha ottenuto la titolarit\u00e0 della cattedra di geologia. Ha scritto anche, in quattro volumi, usciti dal 1907 al 1911, un importante trattato geologico (in francese \"Trait\u00e9 de G\u00e9ologie\"). Da alcuni rilievi condotti in Provenza, hanno tratto origine, tra il 1915 e il 1930, una serie di suoi lavori, anche a carattere cartografico, sulla tettonica del massiccio della Sainte Baume (1915), per la stesura della carta geologica della Provenza meridionale (1925) e sulla stratigrafia delle Alpi occidentali (1930).\nSocio di diverse istituzioni scientifiche internazionali, fra cui l'Acad\u00e9mie des sciences, l'Accademia delle scienze di Torino, la Geological Society of London, Haug \u00e8 stato presidente della Soci\u00e9t\u00e9 g\u00e9ologique de France nel 1902."}
{"id": "3563125", "revid": "2218601", "url": "https://it.wikipedia.org/wiki?curid=3563125", "title": "Point of Delivery", "text": "Point of Delivery (in italiano \"punto di fornitura\" ma pi\u00f9 diffusamente tradotto con \"punto di consegna\" o \"punto di prelievo\", \u00e8 un codice alfanumerico composto da 14 caratteri (con un quindicesimo carattere opzionale) utilizzato per identificare i punti fisici di prelievo e/o di immissione di energia elettrica nelle reti elettriche di distribuzione e trasmissione.\nUtilizzato sia dai consumatori che dai produttori di energia elettrica, questi ultimi anche detti \"prosumer\" in quanto al contempo produttori e consumatori di energia elettrica, attraverso i servizi ausiliari connessi ad ogni impianto di produzione, \u00e8 generalmente indicato sulla bolletta elettrica. \u00c9 possibile trovare il codice POD sul display del contatore o nella bolletta del proprio fornitore.\nNel mondo.\nItalia.\nIn Italia la struttura del codice \u00e8 determinata da Terna ed \u00e8 composta dalle lettere \"IT\", per l'identificazione del Paese, seguite da 3 cifre che identificano l'impresa distributrice concessionaria della rete alla quale \u00e8 connesso l'intestatario del POD, dalla lettera \"E\" che identifica una fornitura di energia elettrica, e da un codice numerico di 8 cifre. Le imprese distributrici hanno facolt\u00e0 di aggiungere un quindicesimo carattere come chiave di controllo. Un esempio di POD \u00e8 quindi \"IT123E12345678\"."}
{"id": "3563128", "revid": "213136", "url": "https://it.wikipedia.org/wiki?curid=3563128", "title": "Gustave Emile Haug", "text": ""}
{"id": "3563129", "revid": "110157", "url": "https://it.wikipedia.org/wiki?curid=3563129", "title": "Zeropera (tour)", "text": "ZerOpera \u00e8 una tourn\u00e9e di Renato Zero del 1993 legata all'album \"Quando non sei pi\u00f9 di nessuno\", le cui tappe si dividono in \"invernali\" e \"estive\"."}
{"id": "3563130", "revid": "767487", "url": "https://it.wikipedia.org/wiki?curid=3563130", "title": "Modello a calotta", "text": "In chimica, il modello a calotta (noto anche come \"space-filling\" dalla lingua inglese) \u00e8 un modello tridimensionale utilizzato per rappresentare la struttura delle molecole facendo uso di sfere il cui raggio \u00e8 proporzionale al raggio atomico degli atomi che formano la molecola. Le singole sfere, usate appunto per indicare ciascun atomo che compone la molecola, possiedono una differente colorazione in relazione al tipo di elemento chimico. Sia i raggi atomici che la distanza centro a centro (la distanza di legame) sono riportati nella stessa scala.\nIl modello a calotta si differenzia dal modello ad asta e sfera, del quale rappresenta l'ulteriore sviluppo, per il fatto di porre maggiore enfasi sulla forma e le dimensioni relative della molecola, evidenziando in particolare lo spazio occupato da essa. D'altra parte i modelli a calotta non mostrano esplicitamente i legami chimici fra gli atomi e nemmeno la struttura della molecola oltre il primo strato di atomi. Questi modelli sono utilizzati anche per rappresentare graficamente le superfici di van der Waals.\nIl modello a calotta viene chiamato anche modello CPK in onore dei chimici Robert Corey, Linus Pauling e Walter Koltun che ne introdussero l'utilizzo. Oggigiorno questo genere di modelli viene realizzato di prassi con la computer grafica, mentre in principio si usavano diffusamente sfere cave in materiale plastico alle quali attaccare le altre sfere applicando una leggera pressione."}
{"id": "3563132", "revid": "81195", "url": "https://it.wikipedia.org/wiki?curid=3563132", "title": "Modello CPK", "text": ""}
{"id": "3563133", "revid": "81195", "url": "https://it.wikipedia.org/wiki?curid=3563133", "title": "Modello space-filling", "text": ""}
{"id": "3563140", "revid": "81195", "url": "https://it.wikipedia.org/wiki?curid=3563140", "title": "Liquido ionico", "text": ""}
{"id": "3563141", "revid": "228587", "url": "https://it.wikipedia.org/wiki?curid=3563141", "title": "Il diluvio", "text": ""}
{"id": "3563142", "revid": "729019", "url": "https://it.wikipedia.org/wiki?curid=3563142", "title": "Isola di Nelson (Alaska)", "text": "Nelson (in lingua Yupik \"Qaluyaaq\") \u00e8 un'isola degli Stati Uniti d'America, nel mare di Bering; \u00e8 situata sulla costa dell'Alaska ed \u00e8 separata dalla terraferma dai fiumi Ningaluk e Kolavinarak. Ad ovest, lo stretto di Etolin la separa dall'isola di Nunivak. Ha 68\u00a0km di lunghezza e 32\u201356\u00a0km di larghezza, la sua superficie \u00e8 di 2.183\u00a0km\u00b2; \u00e8 al 15\u00ba posto fra le isole pi\u00f9 grandi degli USA.\nAmministrativamente appartiene alla Census Area di Bethel. Nelson ha tre villaggi, tutti situati sulla costa del mare di Bering, nella parte sud-ovest dell'isola: Tununak a ovest, Toksook Bay a sud-est di Tununak, e Nightmute a est. Queste tre comunit\u00e0 comprendono l'intera popolazione dell'isola che, al censimento del 2000, aveva 1.065 abitanti. La pi\u00f9 grande comunit\u00e0 \u00e8 Toksook Bay. Il resto dell'isola, oltre il 77 % della sua superficie, \u00e8 disabitata.\nL'isola di Nelson prende il nome da Edward William Nelson, un naturalista della Smithsonian Institution che studi\u00f2 per cinque anni l'isola e la sua popolazione."}
{"id": "3563143", "revid": "2033069", "url": "https://it.wikipedia.org/wiki?curid=3563143", "title": "National Geographic (rete televisiva)", "text": "National Geographic, o semplicemente Nat Geo, \u00e8 un canale televisivo in pay TV che trasmette programmi televisivi, in particolare di genere documentaristico, prodotti dalla National Geographic Society. Gli argomenti trattati comprendono la natura, la scienza, la cultura e la storia. Il canale fu lanciato nel settembre del 1997 nel Regno Unito e in Australia e oggi dispone di varie versioni in pi\u00f9 lingue trasmesse in molti paesi nel mondo.\nNational Geographic in Italia.\nIn Italia il canale \u00e8 edito da Fox Networks Group Italy e disponibile con la piattaforma televisiva satellitare Sky."}
{"id": "3563145", "revid": "339392", "url": "https://it.wikipedia.org/wiki?curid=3563145", "title": "Charge Coupled Device", "text": ""}
{"id": "3563148", "revid": "149485", "url": "https://it.wikipedia.org/wiki?curid=3563148", "title": "Campionati europei di pugilato dilettanti 1961", "text": "I Campionati europei di pugilato dilettanti maschili 1961 si sono tenuti a Belgrado, Jugoslavia, dal 3 al 10 giugno 1961. \u00c8 stata la 14\u00aa edizione della competizione biennale organizzata dall'EABA. 146 pugili da 21 Paesi hanno partecipato alla competizione."}
{"id": "3563155", "revid": "298229", "url": "https://it.wikipedia.org/wiki?curid=3563155", "title": "Patricia Girard-Leno", "text": ""}
{"id": "3563158", "revid": "188402", "url": "https://it.wikipedia.org/wiki?curid=3563158", "title": "Caso Ruby", "text": ""}
{"id": "3563159", "revid": "767487", "url": "https://it.wikipedia.org/wiki?curid=3563159", "title": "Locomotiva FS 848", "text": "La locomotiva FS gruppo 848 era un tipo di locotender a vapore reimmatricolata nel parco delle Ferrovie dello Stato dopo il riscatto delle linee ferroviarie della Societ\u00e0 Veneta. Le locomotive provenivano dal piccolo gruppo SV 31-32. \nStoria.\nLe locomotive erano state costruite per conto della Societ\u00e0 Veneta dalla fabbrica tedesca di locomotive a vapore di Esslingen in numero di due classificate nel catalogo della ditta come \"modello Vicenza\" e numerate come 31-32 della \"Veneta\". Le macchine entrarono a far parte del parco rotabili FS nel 1906, venendo immatricolate come 848.1-848.2. La 8481 fu demolita nel 1915, mentre la 8482 ebbe la stessa sorte poco dopo.\nCaratteristiche.\nLa locotender era a vapore saturo e a semplice espansione ed aveva la classica configurazione del rodiggio a 3 assi accoppiati; il modello era studiato per l'uso su ferrovie secondarie e concesse ad armamento leggero. Il meccanismo motore era a 2 cilindri esterni con distribuzione a cassetto. Il meccanismo motore era identico a quello delle 21-26 a rodiggio B1 ma le 848 avevano ruote pi\u00f9 piccole da 1.310\u00a0mm. La massa complessiva a pieno carico era di 38,1 tonnellate, tutte aderenti, quindi rispetto a quelle avevano una migliore capacit\u00e0 di traino.\nRaggiungevano una velocit\u00e0 massima di 50\u00a0km/h sviluppando una potenza continuativa, a 30\u00a0km/h, di 228\u00a0kW. La capacit\u00e0 delle casse d'acqua era di 3,5\u00a0m\u00b3 mentre le scorte di carbone erano di 1.500\u00a0kg. Erano munite di praticabile con corrimani tutt'intorno."}
{"id": "3563169", "revid": "765341", "url": "https://it.wikipedia.org/wiki?curid=3563169", "title": "Miss Universo 1958", "text": "Miss Universo 1958, ottava edizione di Miss Universo, si \u00e8 tenuta a Long Beach, negli Stati Uniti d'America il 26 luglio 1958. Luz Marina Zuluaga, Miss Colombia, \u00e8 stata incoronata Miss Universo 1958."}
{"id": "3563171", "revid": "729019", "url": "https://it.wikipedia.org/wiki?curid=3563171", "title": "Battle Spirits", "text": " \u00e8 un gioco di carte collezionabili. Pubblicato da Bandai e Sunrise, \u00e8 uscito nel settembre 2008 in Giappone, ottenendo subito un grande riscontro di pubblico. Il 14 agosto 2009 \u00e8 uscito negli Stati Uniti d'America. In Italia la distribuzione \u00e8 stata avviata nel mese di luglio 2011, dopo la messa in onda della seconda serie anime e la pubblicazione del manga, ed \u00e8 terminata nel novembre seguente.\nAl gioco di carte hanno fatto seguito 10 serie anime prodotte dal 2008 con i loro rispettivi manga, e altro merchandising, come giochi o videogiochi.\nAnime.\nL'anime \u00e8 tratto dal gioco di carte collezionabili ed \u00e8 stato prodotto da Sunrise (le prime sei serie) e BN Pictures (la settima e l'ottava). Trasmesse in Giappone dal 2008 in poi su Nagoya TV, TV Asahi e TV Tokyo, in Italia sono state mandate in onda su Rai 2 e Rai Gulp la seconda, la terza, la quarta e la quinta serie a partire dal 2011."}
{"id": "3563178", "revid": "767487", "url": "https://it.wikipedia.org/wiki?curid=3563178", "title": "Locomotiva FS 849", "text": "La locomotiva FS gruppo 849 era un tipo di locotender a vapore reimmatricolata nel parco delle Ferrovie dello Stato dopo il riscatto delle linee ferroviarie della Societ\u00e0 Veneta, presso la quale erano numerate 81 e 82. \nStoria.\nLe locomotive erano state costruite per conto della Societ\u00e0 Veneta dalla prestigiosa fabbrica di locomotive a vapore Maffei di Monaco di Baviera, su progetto dell'ingegnere Hammel, in numero di due e numerate come 81 e 82. Le macchine acquisite quando le linee ferroviarie facenti capo a Vicenza e Cittadella furono riscattate dalle FS nel 1906, vennero immatricolate come 849.001 e 849.002. Nel 1938 vennero acquistate dalla SEFI, che le mise in servizio sulla ferrovia Roma-Lido; la 849.002 fu distrutta nel marzo 1944 in un bombardamento che colp\u00ec la stazione di Porta San Paolo, mentre l'altra fu ceduta nel 1948 all'impresa I.M.A. per le manovre presso il porto di Genova: immatricolata I.M.A. n\u00b0 5, fu radiata e demolita all'inizio degli anni Sessanta.\nCaratteristiche.\nLa macchina, del tipo locotender, era a vapore saturo e a semplice espansione ed aveva la classica configurazione del rodiggio a 3 assi accoppiati. Il meccanismo motore era a 2 cilindri esterni con distribuzione a cassetto. Aveva una linea elegante e un'ampia cabina di guida. La massa complessiva a pieno carico era di 43,8 tonnellate, tutte aderenti.\nRaggiungeva una velocit\u00e0 massima di 60\u00a0km/h sviluppando una potenza continuativa, a 30\u00a0km/h, di 280\u00a0kW. La capacit\u00e0 delle casse d'acqua era di 5\u00a0m\u00b3 mentre le scorte di carbone erano di 1.200\u00a0kg. Erano \"battezzate\" con nome proprio: la 81 era stata nominata \"A.Rossi\", e la 82 \"Rocchette\"; la SEFI battezz\u00f2 la 849.002 \"Ausonia\"."}
{"id": "3563181", "revid": "610351", "url": "https://it.wikipedia.org/wiki?curid=3563181", "title": "Miss Mondo 1958", "text": "Miss Mondo 1958, l'ottava edizione di Miss Mondo, si \u00e8 tenuta il 13 ottobre 1958, presso il Lyceum Theatre di Londra. Il concorso \u00e8 stato presentato da Bob Hope. Penelope Anne Coelen, rappresentante del Sudafrica \u00e8 stata incoronata Miss Mondo 1958."}
{"id": "3563182", "revid": "1012592", "url": "https://it.wikipedia.org/wiki?curid=3563182", "title": "Claudia Potenza", "text": "Biografia.\nOriginaria di Manfredonia, dopo aver studiato recitazione a Roma, ha lavorato in teatro ed ha esordito in televisione partecipando alle serie televisive \"Distretto di Polizia\" e \"R.I.S.\" e alla miniserie \"Puccini\". Al cinema ha recitato nei film \"Feisbum\" (2009) e \"Basilicata coast to coast\" (2010), per il quale \u00e8 stata candidata al David di Donatello come migliore attrice non protagonista. Nel 2011 ha partecipato al \"Resto Umile World Show\", trasmissione televisiva di Checco Zalone, andata in onda su Canale 5 il 2 e 9 dicembre. Sempre nel 2011 ha recitato nel film televisivo prodotto da Sky Cinema, \"Un Natale per due\" con Alessandro Gassmann ed Enrico Brignano. Nel 2012 torna sul grande schermo con il film \"Magnifica presenza\" di Ferzan \u00d6zpetek e poi in televisione \u00e8 una delle protagoniste dell serie \"Il clan dei camorristi\" per Canale 5 (trasmessa da gennaio a febbraio 2013), in cui interpreta Rosa Russo, la moglie del boss camorrista \"O' Malese\"."}
{"id": "3563196", "revid": "599013", "url": "https://it.wikipedia.org/wiki?curid=3563196", "title": "Djabir Sa\u00efd-Guerni", "text": ""}
{"id": "3563209", "revid": "599013", "url": "https://it.wikipedia.org/wiki?curid=3563209", "title": "Santuario dei Santi Cosma e Damiano (Borghetto d'Arroscia)", "text": "Il santuario dei Santi Cosma e Damiano \u00e8 luogo di culto cattolico situato nella frazione di Gavenola nel comune di Borghetto d'Arroscia, in provincia di Imperia. L'edificio \u00e8 ubicato sul colle di San Cosimo ad un'altezza di 1069 metri sul livello del mare.\nStoria e descrizione.\nCostruito nel XIX secolo su un pilone preesistente del XVII secolo presso Gavenola, dove in epoca antica era situato un edificio appartenente sempre ai monaci benedettini di san Colombano, si trova sull'omonimo colle a 1069 m s.l.m., da sempre via di comunicazione fra la valle Arroscia, e quindi anche Albenga, con il Piemonte (val Pennavaira, zona meridionale del Monregalese).\n\u00c8 oggetto di una devozione locale molto sentita in valle Arroscia, in val Pennavaira e nell'alta valle Tanaro.\nAlla fine degli anni cinquanta, per volere dell'arciprete canonico Luigi Ghersi, fu decisa la costruzione di una fabbrica ad uso \"casa del pellegrino\", oltre all'ammodernamento delle preesistenti logge, peculiarit\u00e0 del santuario."}
{"id": "3563215", "revid": "288300", "url": "https://it.wikipedia.org/wiki?curid=3563215", "title": "Simon Thorup Kj\u00e6r", "text": ""}
{"id": "3563217", "revid": "922800", "url": "https://it.wikipedia.org/wiki?curid=3563217", "title": "Nieder\u00f6sterreichischen-Cup 1914-1915", "text": "La Nieder\u00f6sterreichischen-Cup 1914-1915 \u00e8 stata la 1\u00aa edizione della coppa di calcio della Bassa Austria. Pensata come competizione nazionale, organizzata per sostituire il campionato interrotto per lo scoppio della prima guerra mondiale, non viene considerata ufficiale dalla Federazione.\nVide la vittoria del Floridsdorfer AC, che sconfisse in finale l'Admira Vienna.\nRisultati.\nPrimo turno.\nRisultati conosciuti:\nAmmesse direttamente alle semifinali: , , , , Germania Schwechat\nQuarti di finale.\nRisultati conosciuti:"}
{"id": "3563221", "revid": "179980", "url": "https://it.wikipedia.org/wiki?curid=3563221", "title": "Bob Spotishwood", "text": ""}
{"id": "3563224", "revid": "1543377", "url": "https://it.wikipedia.org/wiki?curid=3563224", "title": "Reina Mundial del Banano", "text": "Reina Mundial del Banano (Regina mondiale delle banane) \u00e8 un concorso di bellezza che si tiene annualmente a Machala in Ecuador dal 1985, ed \u00e8 riservato alle nazioni in cui vengono coltivate banane.. Il concorso viene trasmesso in Ecuador da Canal Uno."}
{"id": "3563226", "revid": "298229", "url": "https://it.wikipedia.org/wiki?curid=3563226", "title": "Djabir Sa\u00efd Guerni", "text": ""}
{"id": "3563228", "revid": "287204", "url": "https://it.wikipedia.org/wiki?curid=3563228", "title": "Djabir Said-Guerni", "text": ""}
{"id": "3563230", "revid": "116626026", "url": "https://it.wikipedia.org/wiki?curid=3563230", "title": "Filatoi di Roggia Paiari", "text": "I filatoi di Roggia Paiari sono un complesso urbanistico di rilevanza storica costituito da sei filatoi edificati tra il 1700 e il 1750 nella zona di Santa Maria a Rovereto.\nStoria.\nSolo qualche decennio dopo la cacciata dei veneziani (1509) inizia in Vallagarina la coltivazione del gelso e la lavorazione della seta. Dopo di allora, e per oltre trecento anni, la produzione della seta diviene il perno della vita economica, culturale e sociale roveretana. \nPer ottenere la seta greggia, veniva innanzitutto coltivato il gelso e allevato il baco da seta (nelle case agricole); i bozzoli nati da 40-45 giorni venivano trasportati al magazzino per il loro soffocamento e stufatura e per ultimo venivano trattati nelle filande (mentre il baco poteva essere mangiato). Va detto, per\u00f2, che gran parte della seta grezza veniva importata di contrabbando dal veronese. Solo a fine settecento e poi nell'Ottocento la coltivazione dei gelsi si estese nostre campagne: quando le nuove grandi filande industriali soppiantarono gli ormai vetusti filatoi idraulici. \nL'arte della seta lavorata, con le tipiche fasi di torcitura e filatura, inizia a Rovereto nella seconda met\u00e0 del cinquecento. Queste operazioni venivano eseguite nei filatoi. Un primo filatoio idraulico fu costruito nel 1550 in via Portici dai norimberghesi fratelli Ferleger, cui segu\u00ec nel 1580 uno molto pi\u00f9 grande dei Wegleiter, pure di Norimberga, in via Portici n.1. Alla met\u00e0 del Seicento se ne contavano solo 6 (quasi tutti norimberghesi: Ferleger, Folckamer, Guttheter, Falzorger) ma nel secolo successivo divennero 38. Questa rapida e importante crescita di filatoi fu resa possibile da nuovi importanti investitori (tedeschi e lombardi) e naturalmente dalla presenza del torrente Leno.\nI filatoi di Roggia Paiari, situati nel borgo di S.Maria (gi\u00e0 S.Tomaso) sulla riva sinistra del torrente Leno sono il n.31 \"Al Zambel\" in Via Marsilli; il 32 in via Santa Maria, 25; il 33 nel Vicolo Tintori (denominazione tarda, derivante dall'attivit\u00e0 di tintura); il 34, 35, 36 in via Santa Maria e su Vicolo Paiari. \nI filatoi di S.Maria furono edificati alla fine del seicento, eccetto il filatoio n.36 che forse risale addirittura al cinquecento.\nAnche dall'altra parte del Leno furono numerosi i filatoi, serviti dalla Roggia Grande, dalla Roggia Piccola, delle Rogge Riunite. Ad esempio \nl'ex filatoio Sichardt, sulla Roggia Piccola, viene utilizzato per uffici comunali mentre le Rogge Riunite arrivano ancora sino alla ex manifattura tabacchi, sino a Borgo Sacco.\nQuest'attivit\u00e0 contribu\u00ec positivamente in ambito lavorativo, creando numerosi posti di lavoro, particolarmente per le donne e i giovani, fino alla fine dell'Ottocento.\nLa citt\u00e0 di Rovereto, nel periodo della produzione e lavorazione della seta, fior\u00ec anche in campo culturale: infatti venne fondata nel 1750 una delle istituzioni culturali pi\u00f9 importanti, l'Accademia Roveretana degli Agiati, a ponte fra le due culture, italiana e tedesca, come si espresse uno dei fondatori, Giuseppe Valeriano Vannetti; furono create anche molte opere pubbliche e palazzi imponenti.\nCaratteristiche.\nGli edifici adibiti alla torcitura e alla filatura influenzarono l'architettura roveretana. Le case, infatti, hanno subito dei cambiamenti, in particolar modo sviluppandosi in altezza, raggiungendo i 7 piani, avvicinandosi cos\u00ec alla struttura del filatoio. Generalmente le abitazioni si articolavano solo su 2-3 piani. \nOggi, numerosi filatoi sono stati restaurati divenendo abitazioni, ma restando di interesse culturale e storico, in quanto testimonianza dell'industria serica di Rovereto."}
{"id": "3563231", "revid": "239447", "url": "https://it.wikipedia.org/wiki?curid=3563231", "title": "Coppa d'Austria 1918-1919", "text": ""}
{"id": "3563232", "revid": "119035156", "url": "https://it.wikipedia.org/wiki?curid=3563232", "title": "Mamiko Ikeda", "text": "Ha lavorato in serie come \"Emma\", \"UFO Baby\" e numerose altre."}
{"id": "3563233", "revid": "239447", "url": "https://it.wikipedia.org/wiki?curid=3563233", "title": "Coppa d'Austria 1919-1920", "text": ""}
{"id": "3563234", "revid": "228587", "url": "https://it.wikipedia.org/wiki?curid=3563234", "title": "Bora \u0106osi\u0107", "text": "Biografia.\nNasce a Zagabria il 5 aprile 1932, ma con la sua famiglia si trasferisce a Belgrado nel 1937, dove compie gli studi fino a laurearsi presso la Facolt\u00e0 di Filosofia. Dagli anni '50 collabora con numerose riviste letterarie, diventandone direttore, e come traduttore dal russo (specialmente Majakovskij e Chlebnikov). In seguito lavora anche presso la societ\u00e0 di produzione cinematografica di Belgrado.\nIl suo primo romanzo, \"Ku\u0107a lopova\" (\"Casa di ladri\"), pubblicato nel 1956, \u00e8 un'indagine surreale della societ\u00e0 jugoslava. Durante gli anni sessanta scrive \"Pri\u010de o zanatima\" (\"Il libro dei mestieri\"), venuto recentemente alle stampe anche in italiano, e \"Uloga moje porodice u svetskoj revoluciji\" (\"Il ruolo della mia famiglia nella rivoluzione mondiale\"; e/o, 1996) autofinanziandosi la pubblicazione. Questi due romanzi sono strettamente collegati per forma, personaggi, ambientazioni e storie, e possono essere considerati come il punto di partenza per tutta la produzione in prosa di \u0106osi\u0107: attraverso un'epopea familiare egli ci mostra Belgrado e i suoi abitanti a volte bizzarri e confusionari.\nIl contenuto delle sue opere per\u00f2, dopo il largo consenso di pubblico e critica, \u00e8 inviso al governo che, dopo l'adattamento teatrale nel 1970 del romanzo \"Il ruolo della famiglia nella rivoluzione mondiale\", inserisce il suo nome nella black-list tenuta dal regime socialista. Nei suoi lavori, infatti, lo scrittore cerca principalmente di smascherare e abbattere, attraverso l'ironia, le strutture sociali a lui contemporanee, interrogandosi, con un approccio spesso giocoso, sull'identit\u00e0 e l'eredit\u00e0 delle tradizioni del suo Paese.\nParallelamente alla produzione narrativa, \u0106osi\u0107 inizia a scrivere interessanti saggi, spesso in forma epistolare, su alcuni grandi scrittori mitteleuropei, tra tutti Miroslav Krle\u017ea e Robert Musil; quest'ultimo sar\u00e0 anche il protagonista di \"Musilov notes\" (\"Il taccuino di Musil\"), romanzo del 1989 ambientato a Trieste durante il crollo del dominio austroungarico. Questi saggi possono essere visti come il percorso, attraverso innumerevoli interconnessioni, di un autore alla ricerca di se stesso.\nCome protesta verso il governo, \u0106osi\u0107 sceglie infine l'esilio nel 1992, stabilendosi a Rovigno, in Istria. Nel 1995 si trasferisce, incoraggiato dalla DAAD (Deutscher Akademischer Austausch Dienst) a Berlino, citt\u00e0 in cui tuttora vive e alla quale, nel 2006, dedica alcune poesie raccolte in \"I morti\".\nConsiderato dai critici come uno tra gli scrittori pi\u00f9 significativi e idiosincratici del proprio Paese, nel 2002 gli viene assegnato il Leipzig Book Prize for European Understanding e il premio Albatros, assegnato dalla G\u00fcnter Grass Foundation."}
{"id": "3563235", "revid": "239447", "url": "https://it.wikipedia.org/wiki?curid=3563235", "title": "Coppa d'Austria 1920-1921", "text": ""}
{"id": "3563236", "revid": "298229", "url": "https://it.wikipedia.org/wiki?curid=3563236", "title": "Djabir Said Guerni", "text": ""}
{"id": "3563237", "revid": "239447", "url": "https://it.wikipedia.org/wiki?curid=3563237", "title": "Coppa d'Austria 2008-2009", "text": ""}
{"id": "3563238", "revid": "239447", "url": "https://it.wikipedia.org/wiki?curid=3563238", "title": "Coppa d'Austria 2009-2010", "text": ""}
{"id": "3563239", "revid": "239447", "url": "https://it.wikipedia.org/wiki?curid=3563239", "title": "Coppa d'Austria 2010-2011", "text": ""}
{"id": "3563240", "revid": "239447", "url": "https://it.wikipedia.org/wiki?curid=3563240", "title": "Coppa d'Austria 2007-2008", "text": ""}
{"id": "3563242", "revid": "239447", "url": "https://it.wikipedia.org/wiki?curid=3563242", "title": "Albo d'oro della Coppa d'Austria", "text": ""}
{"id": "3563244", "revid": "547034", "url": "https://it.wikipedia.org/wiki?curid=3563244", "title": "Chiesa di San Marco Evangelista (Camporosso)", "text": "La chiesa di San Marco Evangelista \u00e8 un luogo di culto cattolico situato nel comune di Camporosso, in via alla Chiesa, in provincia di Imperia. La chiesa \u00e8 sede della parrocchia omonima del vicariato di Bordighera e Valle Nervia della diocesi di Ventimiglia-San Remo.\nStoria e descrizione.\nLa parrocchiale fu costruita nel XV secolo ed ampliata nel Settecento. Il campanile del XIX secolo \u00e8 stato recentemente restaurato.\nAll'interno della parrocchiale sono presenti diversi polittici, tra i quali uno raffigurante i santi Pietro, Paolo e altri del pittore Stefano Adrechi databile al 1533.\nNel secondo altare di sinistra \u00e8 presente un polittico su fondo oro con la \"Madonna e i santi Giuliano e Bernardo\" del 1536 attribuito ad Agostino da Casanova; nella cappella maggiore a sinistra \u00e8 raffigurato un \"Martirio di san Sebastiano\" del Cinquecento, originariamente attribuito a Ludovico Brea (o alla sua scuola) ma forse opera del Casanova.\nInoltre al suo interno \u00e8 presente nell'abside una statua in legno di \"San Marco\" del XVI secolo."}
{"id": "3563252", "revid": "400694", "url": "https://it.wikipedia.org/wiki?curid=3563252", "title": "CNET", "text": "CNET (reso graficamente come c|net, in lettere minuscole) \u00e8 un sito web che pubblica articoli, blog e podcast su tecnologia ed elettronica di consumo.\nStoria.\nOriginariamente fondato nel 1994 da Halsey Minor e Shelby Bonnie, era il principale marchio della CNET Networks ed \u00e8 diventato un marchio della CBS Interactive dopo l'acquisizione della CNET nel 2008.\nSecondo il ranking di Alexa, al 1\u00ba novembre 2013, CNET \u00e8 il 94\u00ba sito pi\u00f9 visitato al mondo.\nIl gruppo CNET \u00e8 stato acquisito dalla Red Ventures nel 2020."}
{"id": "3563254", "revid": "287204", "url": "https://it.wikipedia.org/wiki?curid=3563254", "title": "Aleksej Rubcov", "text": "Pratica le competizioni di boulder, l'arrampicata in falesia e il bouldering.\nBiografia.\nHa iniziato l'attivit\u00e0 agonistica partecipando al campionato nazionale russo nel 2006 e 2007. Dal 2008 ha preso parte alla Coppa del mondo boulder di arrampicata. L'anno successivo ha vinto come outsider il Campionato del mondo di arrampicata 2009 a Qinghai.\nFalesia.\nHa scalato fino al 9a lavorato e l'8a+ a vista.\nBoulder.\nHa scalato due boulder di 8B+.\nHa vinto il Melloblocco 2012 (pari merito) e si \u00e8 classificato terzo nell'edizione 2009."}
{"id": "3563257", "revid": "395232", "url": "https://it.wikipedia.org/wiki?curid=3563257", "title": "Stazione di Celano", "text": ""}
{"id": "3563263", "revid": "188116", "url": "https://it.wikipedia.org/wiki?curid=3563263", "title": "C.N.S. Fiamma", "text": ""}
{"id": "3563264", "revid": "112999522", "url": "https://it.wikipedia.org/wiki?curid=3563264", "title": "Daniele Alabiso", "text": " Ha debuttato nel 1961 e sino al 1997 ha curato il montaggio cinematografico di oltre cento produzioni tra serie televisive film cinematografici di vario genere, passando dallo spaghetti western alla commedia sexy.\nFra i suoi lavori pi\u00f9 celebri si possono citare \"Il mio amico Benito\", \"Tot\u00f2 e Peppino divisi a Berlino\", \"La morte non ha sesso\", \"Mezzanotte d'amore\", \"Piedone lo sbirro\", \"Il giustiziere di mezzogiorno\", \"La dottoressa del distretto militare\", \"Roma a mano armata\", \"Messalina, Messalina!\", \"Uno contro l'altro, praticamente amici\", \"W la foca\" ed altri."}
{"id": "3563268", "revid": "1397393", "url": "https://it.wikipedia.org/wiki?curid=3563268", "title": "Nieder\u00f6sterreichischen-Cup 1917-1918", "text": "La Nieder\u00f6sterreichischen-Cup 1917-1918 \u00e8 stata la 2\u00aa edizione della coppa di calcio della Bassa Austria. Era aperta a tutti i club di 1. Klasse, e organizzata dalla N\u00d6FV, ma la partecipazione non era obbligatoria. Rapid e Wiener AF non si iscrissero.\nIl Wiener AC venne squalificato per essersi presentato in ritardo alla partita contro l'Amateure. La finale, tra gli stessi \"violette\" e il Floridsorfer AC, venne in un primo tempo programmata per il 29 giugno, poi spostata di comune accordo tra le finaliste al 7 luglio, ma senza il consenso della Federazione, che a quel punto annull\u00f2 l'intera manifestazione."}
{"id": "3563270", "revid": "110157", "url": "https://it.wikipedia.org/wiki?curid=3563270", "title": "Ribeira do F\u00e1rrio", "text": "Ribeira do F\u00e1rrio \u00e8 una freguesia nel comune di Our\u00e9m in Portogallo.\nHa 836 abitanti (2011), un'area di 20,92 km\u00b2 e una densit\u00e0 di 47,3 abitanti per km\u00b2.\nLa freguesia ha un ricco patrimonio artistico; molti edifici sono in pietra, alcuni dei quali in degrado.\nL'agricoltura \u00e8 l'attivit\u00e0 pi\u00f9 diffusa nella freguesia."}
{"id": "3563273", "revid": "287204", "url": "https://it.wikipedia.org/wiki?curid=3563273", "title": "Dumitru Focseneanu", "text": ""}
{"id": "3563279", "revid": "599013", "url": "https://it.wikipedia.org/wiki?curid=3563279", "title": "Chiesa di San Pietro (Camporosso)", "text": "La chiesa di San Pietro \u00e8 un luogo di culto cattolico situato nel comune di Camporosso, in corso Italia, in provincia di Imperia. L'edificio \u00e8 situato all'interno del cimitero comunale.\nStoria e descrizione.\nRisalente all'XI secolo, adiacente al cimitero, \u00e8 una struttura in stile romanico a una sola navata con abside semicirolare.\nL'edificio fu in seguito ampliato aggiungendo una nuova navata laterale. Recentemente durante un restauro \u00e8 stato riportato alla luce l'antica struttura della chiesa risalente all'Alto Medioevo.\nIl campanile costruito a pianta quadrata e bifore fu danneggiato da un terremoto nel 1227. Racchiude al suo interno porzioni di affreschi del XV secolo."}
{"id": "3563281", "revid": "287204", "url": "https://it.wikipedia.org/wiki?curid=3563281", "title": "Ion Panturu", "text": ""}
{"id": "3563282", "revid": "1442080", "url": "https://it.wikipedia.org/wiki?curid=3563282", "title": "Challenger of Boca Raton 2009 - Singolare", "text": "Il tabellone singolare del Challenger of Boca Raton 2009, torneo che fa parte del circuito ITF Women's Circuit nell'ambito dell'ITF Women's Circuit 2009, \u00e8 stato vinto dalla venezuelana Gabriela Paz. In finale ha sconfitto la canadese Sharon Fichman con il punteggio di 6-4, 7-64.\nAltre giocatrici.\nGiocatrici passate dalle qualificazioni:\nGiocatrici entrate in tabellone con una Wild Card:"}
{"id": "3563288", "revid": "767487", "url": "https://it.wikipedia.org/wiki?curid=3563288", "title": "Alag", "text": "Alag (Devanagari: \u0905\u0932\u0917, Nastaliq: \u0627\u0644\u06af; Italiano: Differente) \u00e8 un film indiano del 2006 diretto da Ashu Trikha e con protagonisti Akshay Kapoor e Dia Mirza. Il film \u00e8 anche conosciuto con il titolo Alag: He Is Different... He Is Alone... in alcuni siti web, come ad esempio l'IMDB. \u00c8 stato distribuito nelle sale il 16 giugno 2006.. Il film condivide la stessa premessa ed alcuni particolari della trama con il film statunitense \"Powder - Un incontro straordinario con un altro essere\" con Sean Patrick Flanery.\nTrama.\nIl vedovo Hemant Rastogi abita a Mahabaleshwar, apparentemente solo. Una notte ha un infarto e muore. Quando la polizia perquisisce la sua residenza trova Tejas, l'unico figlio di Hemant, nelle cantine della casa. Tejas ha passato tutta la sua vita nella cantina e come risultato \u00e8 estremamente sensibile alla luce del sole."}
{"id": "3563289", "revid": "287204", "url": "https://it.wikipedia.org/wiki?curid=3563289", "title": "Alexandru Papana", "text": ""}
{"id": "3563292", "revid": "181699", "url": "https://it.wikipedia.org/wiki?curid=3563292", "title": "Ponzano di Civitella del Tronto", "text": ""}
{"id": "3563294", "revid": "287204", "url": "https://it.wikipedia.org/wiki?curid=3563294", "title": "Gheorghe Guset", "text": ""}
{"id": "3563296", "revid": "1318658", "url": "https://it.wikipedia.org/wiki?curid=3563296", "title": "Evoluzione dei dinosauri", "text": "I dinosauri si sono evoluti dai loro antenati arcosauri durante il Triassico medio e tardo, circa 20\u00a0milioni di anni dopo l'estinzione del Permiano-Triassico che ha spazzato via circa il 96% delle specie marine e il 70% delle specie di vertebrati terrestri circa 252\u00a0milioni di anni fa. Con tecniche di datazione radiometrica si \u00e8 scoperto che il primo genere di dinosauro, l\"'eoraptor,\" risale a 231,4\u00a0milioni di anni fa. Si pensa che l'e\"oraptor\" assomigli all'antenato comune di tutti i dinosauri; se questo \u00e8 vero, i suoi tratti suggeriscono che i primi dinosauri fossero piccoli predatori bipedi.\nPaleobiogeografia.\nL'evoluzione dei dinosauri dopo il Triassico ha seguito i cambiamenti della vegetazione e la deriva dei continenti. Nel tardo Triassico e nel primo Giurassico, i continenti erano collegati in un'unica massa continentale chiamata Pangea globalmente abitata principalmente da carnivori celofisioidi e primi erbivori sauropodomorfi."}
{"id": "3563297", "revid": "181699", "url": "https://it.wikipedia.org/wiki?curid=3563297", "title": "Ripe di Civitella", "text": ""}
{"id": "3563300", "revid": "287204", "url": "https://it.wikipedia.org/wiki?curid=3563300", "title": "Gabriela Szabo", "text": ""}
{"id": "3563303", "revid": "110157", "url": "https://it.wikipedia.org/wiki?curid=3563303", "title": "Rio de Couros", "text": "Rio de Couros, \u00e8 una freguesia del Portogallo nel comune di Our\u00e9m. Con un'area di 18,07 km\u00b2 e una popolazione di 1.877 abitanti. Fu anche conosciuta come Citt\u00e0 di Raquel durante l'occupazione dei Mori. \nSi tratta della freguesia pi\u00f9 antica del comune di Our\u00e9m, fondata nel 1729 da Alvaro de Abraches."}
{"id": "3563306", "revid": "767487", "url": "https://it.wikipedia.org/wiki?curid=3563306", "title": "Powder - Un incontro straordinario con un altro essere", "text": "Powder - Un incontro straordinario con un altro essere (\"Powder\") \u00e8 un film del 1995 diretto da Victor Salva.\nIl film racconta la storia di un ragazzo soprannominato \"Powder\" (\"cipria\"), dotato di una intelligenza incredibile, della telepatia, e di alcuni poteri paranormali. Il film \u00e8 interpretato da Sean Patrick Flanery nel ruolo principale, Jeff Goldblum, Mary Steenburgen, Bradford Tatum, Lance Henriksen e Brandon Smith in ruoli da non protagonisti.\nTrama.\nMorta la madre, un bimbo appena nato, rifiutato dal padre, viene affidato ai nonni. Man mano che il bimbo cresce, i nonni ne curano e favoriscono lo sviluppo fisico e culturale, ma lo tengono chiuso in una buia cantina della loro casa. Il ragazzo non \u00e8 solo un albino, calvo e bianco dalla testa a i piedi: \u00e8 un essere misterioso, dotato di intelligenza e facolt\u00e0 fuori del normale. Scoperto dalla polizia, arrivata in casa per capire le cause della morte del nonno, il ragazzo viene affidato dallo sceriffo Barnum alle cure di Jessie Caldwell, una giovane psicologa responsabile di un centro per giovani disadattati che tenta di inserirlo nella scuola, in mezzo a coetanei che non riuscendo ad inquadrare il nuovo, enigmatico e inquietante compagno, lo rifiutano. Jessie ed il professor Donald Ripley, che insegna scienza nell'istituto, sono i primi a rendersi conto delle eccezionali qualit\u00e0 umane ed intellettive del giovane Powder che a poco a poco si rivela buono e puro, anche se all'occorrenza deve far ricorso a certe sue facolt\u00e0 straordinarie per difendersi. Attraverso una serie di eventi drammatici, impegnato a difendere la propria identit\u00e0 nonostante l'odio e le paure che la sua presenza sembrano generare, \"Cipria\" (questo il nomignolo datogli dai coetanei per la carnagione incredibilmente bianca) determina un profondo effetto su tutti coloro che, per vari motivi, vengono a contatto con lui, fino al giorno in cui la sua grande aspirazione di rientrare, libero dal corpo, nella realt\u00e0 della pura energia, si concretizza. Infatti un temporale apocalittico lo assorbe e lo riporta all'origine di quel ciclo senza fine che caratterizza la unica realt\u00e0 immanente dell'esistente.\nAccoglienza.\nDalla sua uscita, il film ha guadagnato approssimativamente 30 milioni di dollari negli Stati Uniti.\nRiconoscimenti.\nNel 1996 il film ha vinto il G\u00e9rardmer Film Festival nella categoria \"Audience Award\" ed \u00e8 stato candidato a un MTV Movie Award nella categoria \"Best Breakthrough Performance\" per Sean Patrick Flanery."}
{"id": "3563311", "revid": "110157", "url": "https://it.wikipedia.org/wiki?curid=3563311", "title": "Sei\u00e7a", "text": "Sei\u00e7a \u00e8 una freguesia del Portogallo nel comune di Our\u00e9m. Ha un'area di 25,14\u00a0km\u00b2 e una popolazione di 2.076 abitanti (2011).\nSei\u00e7a ha una grande storia in quanto \u00e8 stata una cittadina ricchissima, specializzata in pesca, turismo, commercio e agricoltura.\nCentri abitati.\nLa freguesia comprende 32 centri abitati: "}
{"id": "3563312", "revid": "297059", "url": "https://it.wikipedia.org/wiki?curid=3563312", "title": "DOS-8", "text": ""}
{"id": "3563313", "revid": "1305772", "url": "https://it.wikipedia.org/wiki?curid=3563313", "title": "Golden Axe III", "text": " \u00e8 un videogioco prodotto dalla SEGA nel 1993 che continua la serie ufficiale. \u00c8 stato commercializzato solo in Giappone, mentre veniva distribuito per un breve periodo in nord America esclusivamente tramite il Sega Channel.\nIl gioco \u00e8 stato in seguito ridistribuito (cos\u00ec come molti altri titoli per Mega Drive) per PlayStation 2 e PlayStation Portable come parte della \"Sega Mega Drive Collection\". \u00c8 stato anche ripubblicato per Wii Virtual Console in Giappone nel 2007 e anche nella \"Sega Mega Drive Ultimate Collection\" per Xbox 360 e PlayStation 3.\nTrama.\nLa trama di questo capitolo \u00e8 situata molto pi\u00f9 avanti nel tempo rispetto a Golden Axe I e II. Ax Battler e Tyris Flare sono ormai morti di vecchiaia e Gilius, appartenente alla longeva razza dei nani, \u00e8 l'ultimo eroe delle Guerre dell'Ascia rimasto in vita. Per evitare che altri malvagi possano usurparne il potere, decide di restituire la Scure agli Dei che la crearono. Purtroppo durante una traversata marittima la nave con a bordo Gilius viene travolta da una tempesta, il nano viene scaraventato fuoribordo cercando di mantenere l'ascia tra le sue mani, ma alla fine perde i sensi sentendo una risata diabolica. Gilius viene sbattuto dalle onde su una spiaggia, gravemente ferito ma ancora vivo. Dopo essersi parzialmente ristabilito, scopre che il Principe delle Tenebre Damud Hellbringer si \u00e8 impadronito della Scure e alla testa di un nutrito esercito sta seminando il terrore nel regno di Splash Hill, catturandone il re e la principessa. Gilius Thunderhead, ancora malconcio e troppo vecchio per combattere, riesce a radunare un assortito quartetto di guerrieri incaricandoli di distruggere l'armata diabolica e riprendere l'ascia.\nModalit\u00e0 di gioco.\n\"Golden Axe III\" sembra per alcuni versi essere tornato sullo stile del primo titolo: al posto dei maghetti sono tornati i ladruncoli nani, al posto dei libri di magia sono tornate le ampolle di pozione magica ed \u00e8 stata eliminata la possibilit\u00e0 di scegliere il livello di magia che si vuole utilizzare tra quelli disponibili. Anzi i livelli di magia ora sono 3 per ciascun giocatore, levando le differenziazioni dei precedenti titoli: ora i personaggi variano solo in funzione della forza, della velocit\u00e0 e dell'agilit\u00e0.Sono state aggiunte d'altro canto una serie di nuove mosse eseguibili dal giocatore. Ogni personaggio pu\u00f2 infatti parare i colpi normali scagliati dai nemici, ha a disposizione mosse offensive e difensive speciali ed \u00e8 stato migliorato il sistema di prese effettuabili. Alcuni personaggi hanno poi propriet\u00e0 uniche. Giocando in due si possono poi effettuare attacchi in squadra.\nLungo il percorso ci si imbatte talvolta in dei prigionieri: liberandone almeno 5 si pu\u00f2 guadagnare una vita extra.\nUn'altra grossa novit\u00e0 \u00e8 costituita dalla mappa, ora interattiva. Lungo il percorso il giocatore si trover\u00e0 davanti a dei bivi in cui occorre scegliere la strada che si intende prendere. Tale scelta determiner\u00e0 il percorso per arrivare all'ultimo livello, poich\u00e9 condizioner\u00e0 il livello successivo e la possibilit\u00e0 di scelta ulteriore (non tutti i livelli infatti presentano dei bivi. Alcuni comportano automaticamente l'avanzamento verso un determinato luogo). Questa novit\u00e0 dona al gioco un maggior grado di rigiocabilit\u00e0, dando la possibilit\u00e0 al giocatore di sperimentare combinazioni diverse o di esplorare luoghi non ancora visitati nelle precedenti partite (nonostante un'eventuale vittoria finale).\nPersonaggi.\nGli eroi selezionabili in questo capitolo sono 4 e sono tutti delle novit\u00e0 rispetto alla serie, sebbene due di questi siano in pratica la riproposizione di due di quelli giocabili precedentemente.\nAltri personaggi sono:"}
{"id": "3563318", "revid": "287204", "url": "https://it.wikipedia.org/wiki?curid=3563318", "title": "Gran Premio motociclistico del Belgio 1956", "text": "Il Gran Premio motociclistico del Belgio fu il terzo appuntamento del motomondiale 1956.\nSi svolse l'8 luglio 1956 presso il circuito di Spa-Francorchamps, ed erano in programma tutte le classi (per la prima volta da quando il GP era valido per il Mondiale).\nLe gare delle moto sciolte furono dominate dall'MV Agusta, vincitrice con Carlo Ubbiali (in 125 e 250) e John Surtees (in 350 e 500). Geoff Duke, rientrato dalla squalifica che gli aveva fatto saltare i primi due Gran Premi, si ritir\u00f2 mentre era in testa alla gara della \"mezzo litro\".\nNei sidecar, vittoria di Wilhelm Noll (BMW).\nClasse 125.\n17 piloti alla partenza."}
{"id": "3563324", "revid": "300067", "url": "https://it.wikipedia.org/wiki?curid=3563324", "title": "Galina Astafei", "text": ""}
{"id": "3563326", "revid": "666668", "url": "https://it.wikipedia.org/wiki?curid=3563326", "title": "Coppa UEFA 2011-2012 (calcio a 5)", "text": "L'undicesima edizione della Coppa UEFA, manifestazione europea per club di Calcio a 5 ideata dalla UEFA, si \u00e8 svolta nella stagione 2011-2012 e ha visto la partecipazione delle squadre campioni nazionali dei vari paesi.\nLa formula della manifestazione prevede un turno preliminare per completare il tabellone principale formato da 28 squadre divise in sette gironi, e le prime di ogni girone si qualificano al \"Main Round\" formato da sei gironi di quattro squadre dove le prime due di ogni girone si qualificano all\"Elite Round\" in cui entrano in gioco anche le quattro teste di serie. Le squadre dell'Elite Round verranno divise in quattro gironi da quattro formazioni, in cui la prima passer\u00e0 il turno per la \"Final Four\".\nSquadre.\nDT Detentore del titolo\nTurno preliminare.\nIl sorteggio per il turno preliminare e il roud principale ha avuto luogo il 6 luglio 2011 nella sede della UEFA a Nyon, Svizzera. Le 28 squadre che parteciperanno al turno preliminare sono state divise in sette gironi da quattro. I padroni di casa del gruppo sono indicate in corsivo. Il turno preliminare si terr\u00e0 dal 13 al 21 agosto, con solo la prima classificata che avanza al turno successivo\nMain round.\nLe vincenti del turno preliminare si uniscono alle diciassette squadre che sono gi\u00e0 qualificate al turno principale (Main round), tranne le prime quattro nel ranking. Il sorteggio prevede che le squadre siano divise in sei gironi da quattro, che andranno ad affrontarsi in mini-tornei in una sede: si qualificano le prime due."}
{"id": "3563335", "revid": "300067", "url": "https://it.wikipedia.org/wiki?curid=3563335", "title": "Andreea M\u0103d\u0103lina R\u0103ducan", "text": ""}
{"id": "3563340", "revid": "109828948", "url": "https://it.wikipedia.org/wiki?curid=3563340", "title": "Il gatto che leggeva alla rovescia", "text": "Il gatto che leggeva alla rovescia (titolo originale: \"The Cat Who Could Read Backwards\") \u00e8 il primo romanzo della serie \"Il gatto che...\" (\"The Cat Who...\") della giallista americana Lilian Jackson Braun, pubblicato nel 1966.\nTrama.\nJim Qwilleran (Qwill per gli amici) ritorna al giornalismo dopo un lungo periodo di inattivit\u00e0, dovuto ad un periodo difficile a seguito del divorzio e gravato dall'alcolismo. Percy, giovane direttore del \"Daily Fluxion\", affida a Qwill la rubrica sul mondo dell'arte del giornale anche se in realt\u00e0 questi \u00e8 totalmente ignorante sull'argomento, per \"controbilanciare\" i problemi che il critico, George Mountclemens III, causa dopo ogni suo articolo. Per un caso Qwill affitta un appartamento proprio al piano terra dell'edificio dove vive Mountclemens, che vive in modo eremita, avendo come unico amico un gatto siamese, che Qwill chiama affettuosamente Koko. Tra il giornalista e il gatto nasce subito un'amicizia.\nPresto Qwill capisce che il mondo dell'arte nella cittadina \u00e8 pieno di invidie, rivalit\u00e0 e trucchi per accaparrarsi i migliori posti nelle gallerie che addirittura sfociano in una serie di delitti. Qwill, con l'aiuto del gatto Koko, che ha la straordinaria capacit\u00e0 di leggere alla rovescia, aiuter\u00e0 la polizia a catturare i colpevoli."}
{"id": "3563342", "revid": "155634", "url": "https://it.wikipedia.org/wiki?curid=3563342", "title": "Lega Nazionale A 2011-2012 (hockey su ghiaccio)", "text": "La Stagione 2011-2012 \u00e8 stata la 70\u00aa edizione di LNA del campionato svizzero di hockey su ghiaccio, che ha visto laurearsi campione lo Zurigo.\nFormula.\nLe 12 squadre hanno giocato 2 doppi turni di 22 partite. Inoltre c'\u00e8 stato un turno supplementare di sei partire che si \u00e8 disputato contro altre 3 squadre scelte in base alla posizione geografica. Con questa formula ogni squadra ha disputato 50 partite di stagione regolare.\nAlla fine della stagione regolare le prime 8 classificate si sono scontrate nei playoff, i quali prevedevano quarti di finale, semifinali e finale, tutti i turni sono stati disputati al meglio delle 7 partite. La vincitrice si \u00e8 laureata campione svizzera.\nLe altre quattro squadre hanno giocato i playout per determinare la squadra che doveva giocare lo spareggio contro il Langenthal campione della LNB. La squadra uscita perdente dai playout \u00e8 stata l'Ambr\u00ec, che tuttavia ha mantenuto il posto in LNA, battendo per 4-1 nella serie dello spareggio il Langenthal.\nOrari di gioco.\nPer la stagione 2011-2012, la Lega Nazionale A ha disputato le partite nei seguenti orari:\nMentre i derby Ambr\u00ec-Lugano e Friborgo-Ginevra sono iniziate alle 20:15.\nLe partite dei playoff e dei playout sono iniziate alle 19:45, tranne per alcune partite trasmesse in diretta TV che sono iniziate alle 20:15 o alle 16:00, e si sono giocate i luned\u00ec, i marted\u00ec, i gioved\u00ec e i sabato."}
{"id": "3563343", "revid": "1543377", "url": "https://it.wikipedia.org/wiki?curid=3563343", "title": "Overseas Press Club", "text": "Overseas Press Club of America (OPC) \u00e8 una associazione fondata nel 1939 a New York da un gruppo di corrispondenti esteri. La reporter Carol Weld \u00e8 stata uno dei membri fondatori dell'OPC. Il club cerca di mantenere una collaborazione internazionale di giornalisti che lavorano negli Stati Uniti ed all'estero, per promuovere i pi\u00f9 alti standard di integrit\u00e0 professionale e competenza nella segnalazione delle notizie, per aiutare le nuove generazioni di giornalisti e per contribuire alla libert\u00e0 e all'indipendenza dei giornalisti e della stampa di tutto il mondo. L'organizzazione ha circa 500 membri, che sono leader del settore dei mass media.\nAd aprile di ogni anno, la OPC organizza una cerimonia in cui sono premiati i migliori risultati ottenuti nel giornalismo durante l'anno precedente. L'organizzazione inoltre gestisce una fondazione che distribuisce borse di studio ai giovani promettenti."}
{"id": "3563346", "revid": "287204", "url": "https://it.wikipedia.org/wiki?curid=3563346", "title": "Florenta Mihai", "text": ""}
{"id": "3563349", "revid": "287204", "url": "https://it.wikipedia.org/wiki?curid=3563349", "title": "Marcel Glavan", "text": ""}
{"id": "3563350", "revid": "1573940", "url": "https://it.wikipedia.org/wiki?curid=3563350", "title": "Ditrichophora", "text": "Ditrichophora , \u00e8 un genere di insetti della famiglia Ephydridae (Diptera: Schizophora).\nDescrizione.\nGli adulti sono morfologicamente affini a quelli del genere \"Gymnoclasiopa\", in passato considerato sottogenere di \"Ditrichophora\". Si tratta di moscerini di dimensioni medio piccole, con corpo lungo 1\u20133\u00a0mm, livrea pi\u00f9 o meno lucente, tegumento glabro o rivestito da un microtomento sparso. Da \"Gymnoclasiopa\" differiscono fondamentalmente per la conformazione della faccia.\nIl capo ha faccia prominente all'altezza della setola facciale dorsale, a volte carenata trasversalmente, a differenza degli adulti di \"Gymnoclasiopa\", che hanno faccia appiattita. Le fossette antennali sono fortemente marcate, le parafacce strette, le gene poco sviluppate in altezza. I caratteri diagnostici pi\u00f9 importanti, ai fini della distinzione dagli altri generi, risiedono nella chetotassi della regione facciale: \nAltri caratteri relativi alla chetotassi del capo sono generalmente ricorrenti anche negli altri Discocerinini: setole fronto-orbitali rappresentate solo da due periorbitali, una posteriore proclinata e una anteriore reclinate, ocellari ben sviluppate e proclinate, verticali e pseudopostocellari ben sviluppate. Le ocellari e le pseudopostocellari sono proclinate.\nIl torace \u00e8 provvisto di una setola omerale e una sopralare presuturale ben sviluppate; la sopralare postsuturale \u00e8 molto ridotta o del tutto assente. Notopleuron privo di setoline ma provvisto di due setole ben sviluppate. Serie acrosticali e dorsocentrali ridotte a deboli setoline, ad eccezione di quelle posteriori (prescutellari) lunghe e robuste, scutello con area centrale pubescente e margini provvisti di due paia di robuste setole scutellari.\nLe zampe sono prive di setole brevi e robuste sulla faccia posteriore dei femori anteriori e dello sperone apicale nelle tibie anteriori. Le ali sono ialine, hanno apice ottuso e arrotondato. Come nella maggior parte dei Discocerinini presentano la costa estesa fino alla terminazione della media, il secondo ramo della radio (R2+3) lungo e ben distanziato dalla costa, la vena medio-cubitale discale pi\u00f9 o meno diritta.\nSistematica.\nLa storia tassonomica di \"Ditrichophora\" si intreccia con quella di \"Discocerina\", genere morfologicamente affine, per quanto filogeneticamente pi\u00f9 distante rispetto ad altri \"Discocerinini\". \"Ditrichophora\" fu istituito da Cresson (1925) al fine di includervi le \"Discocerina\" provviste di due sole paia di setole facciali. In tale occasione, Cresson descrisse tre nuove specie, \"Ditrichophora exigua\" (specie tipo), \"D. parilis\" e \"D. tacoma\" e vi spost\u00f2 tre specie gi\u00e0 classificate nel genere \"Discocerina\": \"Discocerina nana\", \"Discocerina aliena\" e \"Discocerina lacteipennis\", quest'ultima sinonimizzata con \"Hecamede xanthocera\" e spostata in \"Ditrichophora\" con il nome \"D. xanthocera\". Le tre nuove specie classificate da Cresson sono tuttora valide, mentre le tre \"Discocerine\" sono state nel tempo spostate o sinonimizzate: \"Ditrichophora nana\" \u00e8 stata spostata nel genere \"Lamproclasiopa\" (\"Lamproclasiopa nana\"), \"D. aliena\" sinonimizzata con \"Ditrichophora argyrostoma\", \"Ditrichophora xanthocera\" \u00e8 stata spostata nel genere \"Diclasiopa\" con il nome \"Diclasiopa lacteipennis\".\nA partire dagli anni venti, l'evoluzione della tassonomia di \"Ditrichophora\" e della relativa nomenclatura \u00e8 caratterizzata da una particolare complessit\u00e0, anche sulla base delle affinit\u00e0 morfologiche che si riscontrano nell'ambito dei Discocerinini. Nella fattispecie, si devono sottolineare i seguenti contesti ricorrenti in letteratura:\nIn letteratura la sistematica di \"Ditrichophora\" ha generalmente fatto riferimento ad ambiti limitati a singoli continenti o regioni zoogeografiche e non esiste un catalogo completo, a livello mondiale, che riassume la nomenclatura valida associata al genere \"Ditrichophora\". Fa eccezione il catalogo mondiale degli Ephydridae di Mathis &amp; Zatwarnicki che, risalendo alla met\u00e0 degli anni novanta non contempla le revisioni tassonomiche successive. Nonostante gli spostamenti di molte specie in altri generi, alla fine degli anni duemila \"Ditrichophora\" comprenderebbe oltre 40 specie, confermandosi perci\u00f2 come uno dei pi\u00f9 ricchi nell'ambito della famiglia:\nFilogenesi.\nSotto l'aspetto filogenetico, \"Ditrichophora sensu lato\", ovvero con l'inclusione del sottogenere \"Gymnoclasiopa\", era considerato, in passato, il clade primitivo dei Discocerinini, in rapporto con gli altri generi della trib\u00f9. L'albero filogenetico della trib\u00f9 \u00e8 stato rielaborato alla fine degli anni novanta, giustificando la separazione di \"Gymnoclasiopa\" da \"Ditrichophora\". Quest'ultimo si inserisce nel clade del gruppo \"Diclasiopa\", comprendente anche i generi \"Diclasiopa\", \"Hecamedoides\" e \"Pectinifer\". Questo clade si colloca come intermedio, in relazione il genere \"Gymnoclasiopa\", da un lato, e con il gruppo \"Discocerina\" dall'altro, comprendente il resto dei Discocerinini:\nDistribuzione.\n\"Ditrichophora\" \u00e8 rappresentato in tutte le regioni zoogeografiche, con l'eccezione dell'ecozona afrotropicale, ma si configura come genere prettamente oloartica, con un maggiore grado di biodiversit\u00e0 nel Paleartico:\nDelle specie paleartiche, 14 sono rappresentate in Europa. Fauna Italia segnala invece 20 specie, ma questo catalogo considera implicitamente \"Gymnoclasiopa\" come sottogenere di \"Ditrichophora\", pur adottato la nomenclatura binomiale. Sei specie sono infatti classificate in Fauna Europaea nel genere \"Gymnoclasiopa\".\nCinque sono le specie endemiche italiane: \"D. bezzii\", \"D. canzonerii\", \"D. griseifacies\", \"D. soikai\" e \"D. tirolensis\". Le \"Ditrichophora\" italiane sono distribuite esclusivamente al nord e nella penisola, mentre risultano del tutto assenti nelle isole."}
{"id": "3563351", "revid": "765341", "url": "https://it.wikipedia.org/wiki?curid=3563351", "title": "Playing with Fire (Spacemen 3)", "text": "Playing with Fire \u00e8 il terzo album del gruppo inglese degli Spacemen 3, pubblicato nel febbraio del 1989 dalla Fire Records.\nL'album \u00e8 stato anticipato dalla pubblicazione del singolo \"Revolution\"."}
{"id": "3563352", "revid": "287204", "url": "https://it.wikipedia.org/wiki?curid=3563352", "title": "Antonel Borsan", "text": ""}
{"id": "3563356", "revid": "287204", "url": "https://it.wikipedia.org/wiki?curid=3563356", "title": "Carmen Turlea", "text": ""}
{"id": "3563360", "revid": "86599", "url": "https://it.wikipedia.org/wiki?curid=3563360", "title": "Gianluca Masi", "text": "Biografia.\n\u00c8 curatore scientifico del Planetario e museo astronomico di Roma e nel 2006 ha fondato il Virtual Telescope Project, di cui \u00e8 il responsabile scientifico.\nMasi compie regolarmente osservazioni dall'osservatorio Bellatrix di Ceccano in Italia, fondato nel 1997. Il Minor Planet Center gli accredita la scoperta di 25 asteroidi, effettuate tra il 1998 e il 2003, di cui parte in collaborazione con Franco Mallia e Ren\u00e9 Michelsen.\nLa sua attivit\u00e0 scientifica riguarda principalmente oggetti near-Earth, i pianeti extrasolari e le variabili cataclismiche.\nMasi \u00e8 il responsabile del Programma T3, un gruppo di ricerca di comete tra gli asteroidi della fascia principale.\nNel 2004, con Franco Mallia e Roger Wilcox, ha scoperto che l'oggetto , inizialmente ritenuto un asteroide dai suoi scopritori, era invece una cometa..\nNel 2007 \u00e8 stato uno dei coscopritori degli esopianeti XO-2 b e XO-3 b.\nNel 2015 \u00e8 stato uno dei coscopritori di ASASSN-15lh, la pi\u00f9 luminosa supernova mai scoperta nella storia.\nTra i risultati che hanno contribuito alla notoriet\u00e0 di Masi vi \u00e8 stato anche uno studio del dipinto \"Notte stellata sul Rodano\" di Vincent van Gogh per determinarne la data e modalit\u00e0 di realizzazione in base alla posizione delle stelle dipinte.\nGli \u00e8 stato dedicato l'asteroide 21795 Masi ."}
{"id": "3563372", "revid": "599013", "url": "https://it.wikipedia.org/wiki?curid=3563372", "title": "Jacques Marinelli", "text": "Fu professionista dal 1948 al 1954, chiuse al terzo posto il Tour de France 1949 alle spalle di Fausto Coppi e Gino Bartali, indossando la maglia gialla per sei giorni.\nCarriera.\nPassato professionista con la Alcyon nel 1948, vinse subito un paio di circuiti in Francia. In quella stagione partecip\u00f2 anche al Tour de France dove per\u00f2 si ritir\u00f2 senza ottenere alcun piazzamento nelle tappe.\nNel 1949 partecip\u00f2 nuovamente al Tour de France con la squadra regionale \u00cele-de-France. Nel corso della quarta tappa, che prevedeva l'arrivo a Rouen, riusc\u00ec a conquistare la maglia gialla, salendo in vetta alla classifica generale della corsa con oltre quindici minuti di vantaggio sui favoriti Coppi e Bartali, e la mantenne per sei giorni, prima di cederla a Fiorenzo Magni nella tappa di Pau. Dopo la decima frazione la lotta per la vittoria fu solamente fra Coppi e Bartali, e Marinelli riusc\u00ec a conservare il terzo posto finale.\nSempre nel 1949 fu terzo nella Parigi-Bourges.\nNel 1950 vinse quattro corse, fra cui due tappe al Crit\u00e9rium du Dauphin\u00e9 Lib\u00e9r\u00e9, e partecip\u00f2 nuovamente al Tour de France, dove si ritir\u00f2 alla settima tappa, ottenendo come miglior risultato un quinto posto nella quarta frazione.\nLa stagione successiva vide Marinelli partecipare al suo primo Giro d'Italia dove si classific\u00f2 settantunesimo nella classifica finale. Al Tour si ritir\u00f2 nuovamente, tuttavia sfior\u00f2 il successo nella dodicesima tappa in cui fu terzo e nella sedicesima dove fu secondo. Altri piazzamenti furono nella Parigi-Bourges, secondo, nel Grand Prix Kellen, terzo, e nella Parigi-Limoges, quarto.\nNel 1952 riusc\u00ec a terminare il Tour al trentunesimo posto, sfiorando ancora la vittoria con un secondo posto nella nona tappa, mentre fra gli altri piazzamenti fu decimo nel Crit\u00e9rium National, quarto nel Grand Prix Cantox e quinto nella Gand-Wevelgem, mentre l'anno successivo fu secondo nel Grand Prix de Frejus e quarto nella Parigi-Clermont Ferrand.\nPartecip\u00f2 al Tour ma si ritir\u00f2 e ottenne la sua ultima vittoria nella Parigi-Montceau-Les-Mines, in quanto, in quella stessa stagione, chiuse la sua carriera, ad appena ventotto anni.\nConclusa la sua carriera, apr\u00ec un negozio di biciclette e poi di elettrodomestici a Melun, citt\u00e0 di cui fu anche sindaco."}
{"id": "3563379", "revid": "1403985", "url": "https://it.wikipedia.org/wiki?curid=3563379", "title": "Jimmy Casella", "text": "Fu tra i pionieri del Texas hold 'em, ed uno dei migliori giocatori di Razz. Protagonista nel corso degli anni cinquanta a Las Vegas nel cash game high-stakes, si afferm\u00f2 nel corso degli anni settanta anche nel poker sportivo vincendo tre braccialetti delle World Series of Poker tra il 1971 ed il 1974, nel Razz e nel Seven Card Stud.\nBiografia.\nCasella nacque a New York da genitori di origini italiane.\nTrasferitosi a Las Vegas nel corso degli anni cinquanta, era presenza fissa nei tavoli di High-low split al Casin\u00f2 Flamingo, insieme a giocatori del calibro di Puggy Pearson, Johnny Moss, Chip Reese. Si dedic\u00f2 con successo anche al Texas hold 'em, specialit\u00e0 della quale fu tra i primi giocatori di Las Vegas.\nFu tra i sei giocatori che presero parte al primo Main Event della storia delle WSOP, datato 1971.\nNegli anni settanta si specializz\u00f2 nel Razz, divenendone uno dei migliori giocatori dell'epoca. Alle World Series of Poker 1971 (seconda edizione della manifestazione) vinse il suo primo braccialetto nel Limit Razz. Alle World Series of Poker 1974 fu protagonista di due successi: $1.000 Seven Card Razz e $10.000 Seven Card Stud, che gli valsero una vincita complessiva di oltre 65.000 dollari.\nCasella mor\u00ec di cancro nell'agosto 1976."}
{"id": "3563381", "revid": "287204", "url": "https://it.wikipedia.org/wiki?curid=3563381", "title": "7828 Noriyositosi", "text": "7828 Noriyositosi \u00e8 un asteroide della fascia principale. Scoperto nel 1992, presenta un'orbita caratterizzata da un semiasse maggiore pari a 3,1578360\u00a0UA e da un'eccentricit\u00e0 di 0,1527607, inclinata di 11,78068\u00b0 rispetto all'eclittica.\nL'asteroide \u00e8 dedicato al pioniere della viticultura in Giappone, Noriyosi Furiya, e al suo pronipote Tosihiko \"Tosi\" Tukamoto."}
{"id": "3563383", "revid": "188668", "url": "https://it.wikipedia.org/wiki?curid=3563383", "title": "Gauri Sankar Kalita", "text": ""}
{"id": "3563396", "revid": "599013", "url": "https://it.wikipedia.org/wiki?curid=3563396", "title": "Terry Collins", "text": "Carriera come giocatore.\nCarriera al college.\nNei suoi 4 anni passati all'Eastern Michigan gioc\u00f2 come interbase riuscendo a vincere il titolo nazionale nel 1971 e a ottenere il riconoscimento di miglior difensore del torneo.\nNel 1994 venne inserito nella \"Hall of Fame\" dell'Eastern Michigan.\nCarriera nelle leghe minori.\nNel 1971 venne scelto dai Pittsburgh Pirates ma non riusc\u00ec mai ad entrare nella Major League Baseball. Anche dopo esser passato ai Los Angeles Dodgers.\nIn totale in 10 stagioni gioc\u00f2 671 partite con una media battuta di.255.\nCarriera professionistica come allenatore.\nPittsburgh Pirates (1992-1993).\nDopo aver passato nelle leghe minori ben 11 anni, nel 1992 divenne il bullpen coach dei Pittsburgh Pirates fino alla stagione 1993.\nHouston Astros (1994-1996).\nNel 1994 divent\u00f2 per la prima volta manager. Con gli Astros rimase 3 anni, chiudendo con un record di: 224 vittorie e 197 sconfitte. Ottenendo tre 2\u00b0 posti.\nAnaheim Angels (1997-1999).\nCondusse gli Angels per due stagioni e mezza con un record di: 220 vittorie e 237 sconfitte. Chiuse con due 2\u00b0 posti e un 4\u00b0.\nTampa Bay Devil Rays (2001).\nNel 2001 ebbe una piccola parentesi come bullpen coach nei Devil Rays.\nNew York Mets (2011-).\nDopo aver passato due anni in Giappone come manager degli Orix Buffaloes, il 23 novembre 2010 divent\u00f2 il 20\u00b0 manager della storia dei Mets firmando un contratto di due anni pi\u00f9 un terzo opzionale.\nNella sua prima stagione chiuse 4\u00b0 nella Nationa League East con il record di: 77 vittorie e 85 sconfitte. Il 27 settembre 2011 i Mets esercitarono l'opzione sul terzo anno.\nLa stagioni 2012 e 2013 si conclusero con lo stesso record di 74 vittorie e 88 sconfitte.\nIl 30 settembre 2013 firm\u00f2 un nuovo contratto di due anni per un totale di 2 milioni di dollari con un terzo opzionale. Nel 2015 Collins rifirm\u00f2 per altri due anni legandosi con i Mets fino alla stagione 2017 compresa. In quell'anno vinse per la prima volta la division e il titolo della National League \"NL\", ma nella finale delle World Series perse per 4-1 contro i Kansas City Royals. Grazie a questa stupenda stagione vinse il riconoscimento del manager of the year della NL.\nNel 2016 a met\u00e0 stagione fu scelto come manager per dirigere la squadra degli All-Star della NL. Chiuse al secondo posto qualificandosi per il NL Wild Card Game contro i San Francisco Giants, purtroppo nella partita secca sub\u00ec subito l'eliminazione con un risultato di 0-3 per gli ospiti, visto che l'incontro venne disputato al Citi Field.\nVita familiare.\nCollins e sua moglie Deborah vivono a Midlothian (Virginia)."}
{"id": "3563402", "revid": "1543377", "url": "https://it.wikipedia.org/wiki?curid=3563402", "title": "Ludovico Seitz", "text": "Biografia.\nFiglio del pittore tedesco Alexander Maximilian Seitz (Monaco 1811 - Roma 1888), ader\u00ec come lui al movimento dei Nazareni. Esegu\u00ec la decorazione ad affresco della cappella dei Tedeschi della basilica di Loreto (1892-1902), in riquadri con storie della Vergine. Questa \u00e8 considerata la sua opera pi\u00f9 importante. Esegu\u00ec affreschi anche in Santa Maria dell'Anima e in Vaticano. Fu direttore della Pinacoteca Vaticana. Tra gli allievi Rosina Mantovani Gutti e Giuseppe Pauri"}
{"id": "3563406", "revid": "287204", "url": "https://it.wikipedia.org/wiki?curid=3563406", "title": "Pok\u00e9dex 3D", "text": "Pok\u00e9dex 3D \u00e8 un videogioco per Nintendo 3DS. Disponibile gratuitamente presso il Nintendo eShop dal giugno 2011, l'applicazione \u00e8 un Pok\u00e9dex incentrato sui Pok\u00e9mon della quinta generazione.\nDurante il Nintendo Direct del 21 aprile 2011 \u00e8 stato annunciato un seguito di Pok\u00e9dex 3D dal titolo \"Pok\u00e9dex 3D Pro\". Il videogioco \u00e8 disponibile in Giappone dal 14 luglio 2012 e presenta Pok\u00e9mon non appartenenti alla regione di Unima.\nCaratteristiche.\nIl gioco si presenta come un Pok\u00e9dex che contiene le informazioni di 16 Pok\u00e9mon della regione di Unima: Snivy, Servine, Serperior, Tepig, Pignite, Emboar, Oshawott, Dewott, Samurott, Audino, Scraggy, Minccino, Emolga, Foongus, Axew ed Hydreigon.\n\u00c8 possibile ampliare il Pok\u00e9dex utilizzando SpotPass o mediante Data Matrix ed osservare i Pok\u00e9mon in 3D tramite realt\u00e0 aumentata.\nDei 156 Pok\u00e9mon della quinta generazione ne sono presenti 153. Assenti sono i Pok\u00e9mon leggendari Keldeo, Meloetta e Genesect.\nPok\u00e9dex 3D Pro.\nIn Pok\u00e9dex 3D Pro sono presenti 727 differenti voci del Pok\u00e9dex relative ai Pok\u00e9mon appartenenti alle cinque generazioni. I Pok\u00e9mon leggendari Meloetta e Genesect e le mosse Cantoantico e Tecnobotto sono disponibili inserendo i relativi codici."}
{"id": "3563416", "revid": "300067", "url": "https://it.wikipedia.org/wiki?curid=3563416", "title": "Cristian Daniel Sauan", "text": ""}
{"id": "3563419", "revid": "287204", "url": "https://it.wikipedia.org/wiki?curid=3563419", "title": "Cristian Sauan", "text": ""}
{"id": "3563421", "revid": "1320609", "url": "https://it.wikipedia.org/wiki?curid=3563421", "title": "Chiesa di Santa Maria in Solario", "text": "La chiesa di Santa Maria in Solario \u00e8 una chiesa di Brescia situata in via dei Musei, all'interno del complesso del monastero di Santa Giulia. Costruita verso la met\u00e0 del XII secolo, presenta una notevole decorazione ad affresco eseguita da Floriano Ferramola all'inizio del Cinquecento. Rientra oggi nel percorso di visita del Museo di Santa Giulia e vi sono custoditi i \u201ctesori\u201d di Santa Giulia: la Lipsanoteca di Brescia e la Croce di Desiderio.\nStoria.\nLa chiesa viene costruita verso la met\u00e0 del XII secolo come sacello interno al monastero destinato alla custodia del \"tesoro\", consistente in reliquie e preziose suppellettili sacre di vario tipo. La datazione a questo periodo \u00e8 comunque derivante solo dall'analisi architettonica dell'edificio e non \u00e8 nota alcuna fonte che possa accertarlo, tranne un documento, ma piuttosto dubbio, che ne attesta l'esistenza nel 1203. Il luogo di culto viene edificato in due aule sovrapposte, comunicanti tra loro mediante una scala interna alla muratura.\nOltre al ruolo di custodia, la chiesa entra presto a far parte della vita liturgica del cenobio: le fonti antiche non forniscono alcuna indicazione sulle funzioni della sala a piano terra, ma tratteggiano l'aula superiore come una vera e propria \"ecclesia\", utilizzata sia come oratorio secondario, sia come importante stazione delle frequenti processioni che costellavano l'anno liturgico. Il tesoro del monastero, costituito da croci, reliquiari e antichi oggetti preziosi raccolti in cassoni ferrati, veniva periodicamente esibito nella chiesa di San Salvatore oppure portato solennemente attraverso i luoghi del monastero: la tappa al sacello di Santa Maria in Solario diveniva pertanto obbligata.\nLa stessa collocazione, molto rilevante, in cui l'edificio fu costruito fa pensare a un sacello espressamente progettato in rapporto ai percorsi processionali, trovandosi in un vero e proprio crocevia tra palazzo abbaziale, chiesa principale, chiostro centrale e dormitorio. Non inverosimile, oltretutto, \u00e8 l'ipotesi che la chiesa sia solo una ricostruzione di una precedente cappella gi\u00e0 funzionante come custodia del tesoro: non si dispone di prove documentarie o archeologiche per dimostrarlo e l'unica fonte antica che ne parla \u00e8 un testo degli annali della badessa Angelica Baitelli, vissuta nel Seicento e quindi gi\u00e0 molto distante dagli avvenimenti.\nGi\u00e0 nel Quattrocento l'aula superiore della chiesa presentava decorazioni ad affresco, delle quali rimangono alcune testimonianze, ma il radicale intervento che diede l'aspetto finale al sacello fu quello eseguito da Floriano Ferramola e la sua bottega, portato avanti a pi\u00f9 riprese tra il 1513 e il 1524. Un ultimo apporto fu invece la ridipintura della parete ovest con un grande affresco eseguito nel Seicento, oggi molto degradato. L'aula inferiore non presenta invece alcun tipo di decorazione pittorica.\nSoppressa, come il resto del monastero, nel 1797, la chiesa \u00e8 stata recuperata solo nella seconda met\u00e0 del Novecento e, dal 1998, rientra nel percorso del Museo di Santa Giulia, fondato nei locali dell'ex cenobio. Il sacello assolve ancora, per certi versi, il ruolo di \"scrigno\" e al suo interno sono conservati due dei pezzi pi\u00f9 importanti del tesoro dell'antico monastero: la Lipsanoteca di Brescia al piano inferiore e la Croce di Desiderio al piano superiore.\nArchitettura.\nLa chiesa rappresenta l'episodio di maggior rilievo monumentale tra le costruzioni e le modifiche realizzate nel complesso monastico durante il basso medioevo. Il compatto volume del sacello, a base quadrata, si articola su due livelli interni e, in sommit\u00e0, \u00e8 coronato da un tiburio ottagonale contornato da una loggetta di sola funzione decorativa, non accessibile, con arcatelle in sequenza sostenute da piccole colonne con capitelli altomedioevali o romani, di reimpiego.\nI due ambienti sono entrambi dotati di ingresso autonomo, ma sono comunque collegati tra loro mediante una stretta e ripida scala ricavata nello spessore della muratura sud, lungo la via. Il piano inferiore \u00e8 coperto da quattro volte a crociera che si reggono, al centro, su una grande ara romana marmorea di reimpiego, recante l'iscrizione \"DEO SOLI / RES PVBL(ICA)\", ovvero \"la comunit\u00e0 (dedica) al Dio Sole\". L'aula superiore, invece, \u00e8 coperta da una cupola emisferica e presenta, scavate nella muratura est, tre piccole absidi che accoglievano, un tempo, gli altari dedicati a san Benedetto, santa Scolastica e sant'Agata.\nMolti particolari rivelano l'intento di proiettare simbolicamente anche all'esterno, sulla pubblica via, la sacralit\u00e0 e la nobilt\u00e0 del monastero, rappresentate dal tesoro del quale il sacello era il custode. Il prospetto sulla via, infatti, \u00e8 caratterizzato da un marcato aggetto rispetto ai corpi di fabbrica adiacenti, le dimensioni appaiono pi\u00f9 imponenti, il paramento lapideo \u00e8 pi\u00f9 accurato e i capitelli delle arcate del tiburio rivolti in questa direzione sono i soli di fabbricazione romana, di reimpiego, selezionati e qui riutilizzati."}
{"id": "3563430", "revid": "287204", "url": "https://it.wikipedia.org/wiki?curid=3563430", "title": "Gerhard Lehmann", "text": ""}
{"id": "3563432", "revid": "256896", "url": "https://it.wikipedia.org/wiki?curid=3563432", "title": "Accademia Parmense di Belle Arti", "text": ""}
{"id": "3563440", "revid": "729019", "url": "https://it.wikipedia.org/wiki?curid=3563440", "title": "Dinegro (metropolitana di Genova)", "text": "Dinegro \u00e8 una stazione sotterranea della metropolitana di Genova. \nStoria.\n\u00c8 sita in localit\u00e0 San Teodoro, sotto l'omonima piazza da cui prende il nome, in prossimit\u00e0 della Villa Di Negro Rosazza dello Scoglietto e non lontana dal Matitone (nel quartiere direzionale di San Benigno). In superficie sono presenti interscambi con numerose linee di autobus e filobus. Nei pressi \u00e8 situato anche il terminal traghetti.\nIniziata nel 1986, fu inaugurata il 13 giugno 1990 insieme alla stazione di Brin, con cui costituiva la prima tratta a due sole fermate della metropolitana di Genova. Rimase capolinea della metro per due anni, fino all'apertura della successiva fermata di Principe, attivata il 13 luglio 1992.\nNell'ambito del progetto \"La tua metropolitana\", la stazione \u00e8 soggetta a lavori di ammodernamento estetico, effettuato da parte dello sponsor COOP. Al termine della riqualificazione, la fermata prender\u00e0 il nome di Dinegro-COOP e riacquisir\u00e0 il suo secondo accesso in piazza, cio\u00e8 la scala mobile ferma da tempo (che sar\u00e0 dotata di copertura).\nSecondo le intenzioni del comune, in un prossimo futuro Dinegro potrebbe diventare il nodo di interscambio con la diramazione ponente della metropolitana (tratta Dinegro-Fiumara) tuttora in fase di progetto.\nStruttura ed Impianti.\nProgettata da Renzo Piano, la stazione Dinegro fu costruita deviando il percorso originario della galleria Certosa (che sbucava in Via Venezia) pi\u00f9 verso mare, nella zona dei vecchi magazzini portuali sotterranei di Via Buozzi. La struttura \u00e8 a due banchine laterali. Sulla banchina nord sostano i treni diretti a Certosa, su quella sud sostano i treni diretti a Brignole. I binari sono localizzati a una profondit\u00e0 di circa 5 metri sotto il piano stradale e meno di 1 metro sopra il livello del mare.\nNel 1990, con l'entrata in servizio dei primi 6 convogli, nella zona sud ed est della stazione venne allestito il deposito e il polo manutentivo (essendo Brin sprovvista degli spazi necessari).\nTale deposito \u00e8 stato rimodernato ed ampliato tra il 2011 e il 2017 e ospita tuttora le 25 unit\u00e0 rotabili della linea.\nLa stazione \u00e8 dotata di un parcheggio di interscambio allo scoperto da 170 posti, inaugurato nel 2019. Dispone di quattro accessi pedonali: quello principale \u00e8 sito in piazza Dinegro, il secondo poco distante, accanto alla fermata dei bus, costituito da una scala mobile scoperta; l'assenza di una copertura ha negli anni causato guasti, accumuli di acqua e sporcizia, tanto che la scala era inaccessibile nei giorni di pioggia e venne definitivamente chiusa al pubblico nel 2015. Il terzo ed il quarto accesso inizialmente non erano presenti: da quel lato era stata prevista solo un'uscita di emergenza, di fatto mai utilizzata. Durante i lavori per il deposito e per il nuovo parcheggio, il lato sud di via Buozzi venne completamente modificato: marciapiede pi\u00f9 largo, una pista ciclabile e una fermata aggiuntiva per gli autobus, rendendo cos\u00ec necessaria la realizzazione di un ulteriore accesso lato mare. Nel 2017 vennero quindi aperti due ingressi (uno a levante e uno a Ponente) e un nuovo ascensore, collegando via Buozzi ai due sottopassi della stazione.\nAttualmente la stazione \u00e8 sottoposta ad ammodernamento tecnico, comprendente la manutenzione dei binari, la sostituzione degli impianti di segnalamento e automazione del deposito.\nLa stazione di Dinegro \u00e8 inoltre predisposta per un ulteriore proseguimento della linea verso il quartiere di Sampierdarena. La banchina sud permette l'accesso da entrambi i lati ed il terzo binario presente in stazione, ora utilizzato per operazioni di servizio, \u00e8 stato costruito per permettere quest'estensione."}
{"id": "3563442", "revid": "767487", "url": "https://it.wikipedia.org/wiki?curid=3563442", "title": "Move It Up", "text": "Move it Up \u00e8 un singolo del 1994 dei Cappella.\nApprezzato in Svizzera e nei Paesi Bassi, il brano debutta alla 16\u00aa posizione della classifica inglese.\nIn Italia arriva all'8\u00ba posto, classificandosi il 68\u00b0 brano pi\u00f9 venduto del 1994.\nTracce.\nCD-Maxi\n7\" Single "}
{"id": "3563444", "revid": "1573940", "url": "https://it.wikipedia.org/wiki?curid=3563444", "title": "Enyo taedium", "text": "Enyo taedium \u00e8 un lepidottero appartenente alla famiglia Sphingidae, diffuso in America Centrale e Meridionale.\nDescrizione.\nAdulto.\n\u00c8 una delle quattro specie di \"Enyo\" in cui, nel maschio, si nota l'organo androconiale nell'ala anteriore; la forma e la nervatura dell'ala anteriore ricordano da vicino \"E. gorgon\", ma con alcune differenze: l'organo androconiale risulta pi\u00f9 stretto, la costa \u00e8 meno convessa, m1-m2 ed m2-m3 appaiono entrambe diritte, l'angolo inferiore della cellula discoidale \u00e8 ottuso e situato in posizione pi\u00f9 prossimale rispetto all'angolo superiore, m3-cu1a ha circa il doppio della lunghezza di m2-m3, e infine M2 \u00e8 curva alla base.\nIl colore di fondo dell'ala anteriore \u00e8 rossastro bruno, attraversato da diverse bande ondulate pi\u00f9 scure. L'apice alare risulta alquanto pi\u00f9 scuro, tranne che per una campitura chiara situata al centro del margine esterno, e che va curvando verso l'interno. Il margine costale, in prossimit\u00e0 dell'apice, presenta una piccola macchia triangolare scura. La pagina inferiore \u00e8 brunastra, grigia lungo il margine esterno, con due linee ondulate marroncine che attraversano l'ala a livello della cellula discoidale.\nAnche l'ala posteriore ricorda molto quella di \"E. gorgon\", ma con un colore di fondo pi\u00f9 uniforme, mancando qui la separazione tra la met\u00e0 anteriore pi\u00f9 pallida e quella posteriore pi\u00f9 scura, nonch\u00e9 la macchia postmediana triangolare. \u00c8 presente inoltre una linea ondulata submarginale brunastra.\nNella femmina, la pagina superiore dell'ala anteriore \u00e8 pressoch\u00e9 identica a quella di \"E. gorgon\", con la linea antimediana un po' pi\u00f9 convessa rispetto a 1A+2A.\nIl corpo appare pi\u00f9 corto e meno affusolato di quello di \"E. gorgon\". Il capo \u00e8 bruno-rossastro ed il torace appare bruno, con una traccia pi\u00f9 scura che attraversa i patagia.\nIl genitale maschile \u00e8 anch'esso simile a quello di \"E. gorgon\", ma con il processo apicale dell'uncus un po' pi\u00f9 corto e pi\u00f9 diritto.\nL'apertura alare \u00e8 circa di 57\u00a0mm.\nLarva.\nIl bruco \u00e8 verdastro, con il capo largo e appiattito, relativamente piccolo rispetto alle dimensioni del corpo. Il cornetto caudale si riduce via via che gli stadi di sviluppo larvale si susseguono.\nPupa.\nLe crisalidi appaiono scure e lucide, con un cremaster sviluppato e appuntito; si rinvengono entro bozzoli posti a scarsa profondit\u00e0 nel sottobosco.\nDistribuzione e habitat.\nL'areale di questa specie \u00e8 di tipo neotropicale, comprendendo Belize (Distretto di Cayo), Brasile, Colombia, Costa Rica, Ecuador, Messico (\"locus typicus\": Jalapa), Panama, Venezuela (Aragua).\nL'habitat \u00e8 rappresentato da foreste tropicali e sub-tropicali, dal livello del mare fino a oltre 1500 metri di altitudine.\nBiologia.\nDurante l'accoppiamento, le femmine richiamano i maschi grazie ad un feromone rilasciato da una ghiandola, posta all'estremit\u00e0 addominale.\nPeriodo di volo.\nGli adulti di questa specie volano a maggio in Costa Rica e sono tra le specie meno frequenti in questa zona.\nAlimentazione.\nGli adulti suggono il nettare di fiori di varie specie.\nI bruchi attaccano le foglie di membri di diverse famiglie, come per esempio:\nTassonomia.\nSottospecie.\nAl momento sono riconosciute due sottospecie:\nIn \"E. t. australis\", nell'ala anteriore, la venatura m2-m3 ha una lunghezza pari a meno di un terzo di m3-cu1a, la celluna discoidale \u00e8 pi\u00f9 ristretta, e la mezzaluna chiara \u00e8 marroncina e pi\u00f9 nettamente definita.\nSinonimi.\n\u00c8 stato riportato un solo sinonimo:"}
{"id": "3563446", "revid": "287204", "url": "https://it.wikipedia.org/wiki?curid=3563446", "title": "Otilia Badescu", "text": ""}
{"id": "3563450", "revid": "606039", "url": "https://it.wikipedia.org/wiki?curid=3563450", "title": "Enyo taedium taedium", "text": ""}
{"id": "3563452", "revid": "606039", "url": "https://it.wikipedia.org/wiki?curid=3563452", "title": "Enyo taedium australis", "text": ""}
{"id": "3563455", "revid": "606039", "url": "https://it.wikipedia.org/wiki?curid=3563455", "title": "Epistor taedium reconditus", "text": ""}
{"id": "3563457", "revid": "47767", "url": "https://it.wikipedia.org/wiki?curid=3563457", "title": "Stuart Wilde", "text": "La sua grande spiritualit\u00e0, che ha coltivato e sviluppato negli anni, lo hanno portato ad interessarsi alla condizione dell'essere umano relativamente al potenziale che porta dentro di s\u00e9 e che spesso non utilizza, potenziale quantificato non tanto in forza fisica, ma forza spirituale, morale, affettiva e anche intellettiva. I suoi libri sono tradotti in molteplici lingue e i suoi seminari trovano calorosa ospitalit\u00e0 in molti paesi del mondo.\nL'importanza del \"sesto senso\".\nQuando si parla di forza intellettiva relativamente a questo autore, bisogna specificare che ci si riferisce alle capacit\u00e0 pi\u00f9 nascoste e occulte della mente, in particolare il \"sesto senso\". Quest'ultimo riveste nei manoscritti di Wilde, e nella sua stessa personalit\u00e0, un ruolo importante ed un elemento da sviluppare come parte integrante dell'uomo. \nCi\u00f2 che si evince dalle sue opere, \u00e8 una definizione di \"sesto senso\" come capacit\u00e0 di \"vedere dietro gli angoli\" ovvero di giungere ad una piena e consapevole conoscenza di se stessi per prima, scoprendo le potenzialit\u00e0 del corpo fisico che gi\u00e0 conosciamo (ovvero le normali capacit\u00e0 sensoriali, di cui per\u00f2 usiamo solo una piccola parte di potenziale, come sostengono anche molti scienziati), per poi cominciare ad acquisire consapevolezza di quelle extra-sensoriali e intraprendere un percorso di crescita che permetter\u00e0 di carpire ci\u00f2 che alla normale coscienza sfugge. Ci\u00f2 \u00e8 ritenuto importante non solo per esplorare se stessi ma anche per giungere ad una migliore e pi\u00f9 immediata comprensione delle persone che si incontra nella vita, ma anche degli avvenimenti e dei segnali che giungono dall'ambiente circostante, nonch\u00e9 per accedere a quei livelli corporei che vanno oltre a quello fisico (etereo ecc)\nNaturalezza della vita.\nL'intento dell'autore \u00e8 ben lontano dal descrivere o proclamare la vita come qualcosa di leggero o spensierato ed eternamente positivo, ma come qualcosa da VIVERE in modo spensierato e cercando di mantenere intatta quella spiritualit\u00e0 e quella mentalit\u00e0 che permettono di affrontare le avversit\u00e0 in modo limpido ed equilibrato, non apatico ma nemmeno troppo emotivo. \u00c8 inoltre uno dei tanti autori che ribadisce quanto i ritmi della vita moderna (da lui spesso chiamato \"ritmo tic-toc\" ricordando l'orologio che funziona in modo continuo e sistemico) non consentano di sviluppare una propria interiorit\u00e0 e che anzi la portino verso il basso, soffocando la propria luce interiore e privando la vita stessa di quella naturalezza e spontaneit\u00e0 che la caratterizza. Sono molte anche le riflessioni sulla gioia che scaturisce in modo naturale dalla vita stessa e che viene a sua volta spesso soffocata, anche volontariamente. La gioia che viene descritta \u00e8 profondamente intima, uno stato nascosto e delicato, una gratitudine verso la vita stessa, una velata consapevolezza che l'uomo \u00e8 su questa terra, e che non resta altro che trascorrerci la \"permanenza\" nel miglior modo possibile, accettando le condizioni che si presentano volta per volta e rispettando quel percorso naturale che, anche nei momenti pi\u00f9 duri, porta sempre con s\u00e9 utili insegnamenti.\n\"Il segreto \u00e8 la semplicit\u00e0. Lo spirito vivente non conosce la rabbia, lo spirito vivente non si preoccupa di pagare l'affitto. Semplificate. Ristabilite l'equilibrio. Fate in modo che il gioco esterno sia semplice e che non influenzi n\u00e9 disturbi il vostro s\u00e9 interiore. Seguite il percorso che presenta meno problemi. Permettete alla vostra vita interiore di riguadagnare terreno: la semplicit\u00e0 \u00e8 quello stato in cui si torna ad essere il nulla.\"[2]\nLe opere.\n[1]: breve biografia alla fine del libro \"Il sesto senso\".\n[2]: tratto da: \"I segreti della vita\"."}
{"id": "3563464", "revid": "1149807", "url": "https://it.wikipedia.org/wiki?curid=3563464", "title": "Dorugamon", "text": ""}
{"id": "3563465", "revid": "729019", "url": "https://it.wikipedia.org/wiki?curid=3563465", "title": "Stazione di Arcene", "text": "La stazione di Arcene \u00e8 una fermata ferroviaria posta lungo la linea Treviglio-Bergamo, a servizio dell'omonimo comune.\nStoria.\nLa fermata fu attivata il 13 luglio 2008. Il servizio entr\u00f2 effettivamente in funzione solo a partire dal 6 settembre 2009.\nStrutture ed impianti.\nLa fermata conta due marciapiedi, posti lateralmente ai due binari di corsa e collegati da un sottopassaggio. Non \u00e8 presente alcun fabbricato viaggiatori.\nAll'ingresso della stazione \u00e8 presente un parcheggio per autoveicoli.\nMovimento.\nLa fermata \u00e8 servita da treni regionali della linea Treviglio-Bergamo, cadenzati a frequenza oraria (semioraria nelle ore di punta), svolti da Trenord nell'ambito del contratto di servizio stipulato con la Regione Lombardia.\nServizi.\nLa stazione \u00e8 classificata da RFI nella categoria \"Bronze\".\nLe banchine a servizio dei binari sono collegate tra loro tramite un sottopassaggio pedonale e sono accessibili a portatori di disabilit\u00e0 grazie ad appositi scivoli."}
{"id": "3563466", "revid": "1149807", "url": "https://it.wikipedia.org/wiki?curid=3563466", "title": "DoruGreymon", "text": ""}
{"id": "3563475", "revid": "1305772", "url": "https://it.wikipedia.org/wiki?curid=3563475", "title": "Giovanni V di Parthenay", "text": "Giovanni V di Parthenay-L'Archev\u00eaque, o L'Arcivescovo, signore di Soubise, nato dopo la morte del padre nel 1512 e morto al Castello di Parc Soubise a Mouchamps in Vandea, il primo settembre 1566, era un nobile francese protestante, ultimo signore di Herbiers e di Mouchamps, discendente in linea retta della famiglia dei Parthenay-l'Archev\u00eaque. Non possiede pi\u00f9 tutti i feudi di questa vecchia famiglia, compresa la cittadina di Parthenay, cedute dall'ultimo dei Parthenay in linea diretta, Giovanni II de Parthenay-l'Archev\u00eaque, morto nel 1427. Sua madre era l'umanista Michelle de Saubonne; sua moglie era Antoinette d'Aubeterre, sua figlia era Catherine de Parthenay, la madre dei Rohan.\nCombattente e ambasciatore di Re Enrico II durante le ultime guerre francesi (contro Carlo V) in Italia, \u00e8 al servizio del re, che lo accompagna dall'infanzia. Convertitosi ufficialmente al calvinismo nel 1562, dopo il massacro di Wassy, diventa durante la prima guerre di religione uno dei pi\u00f9 accesi sostenitori di Luigi di Borbone-Cond\u00e9 e del partito ugonotto. Gli avvenimenti che lo riguardano e le sue gesta sono conosciuti attraverso le sue memorie che ha raccolto il matematico Fran\u00e7ois Vi\u00e8te, suo consigliere e segretario tra il 1564 e il 1566. Sono state pubblicate nel 1879 da Jules Bonnet e abbondantemente commentate e rese popolari da Fr\u00e9d\u00e9ric Ritter e Benjamin Fillon.\nAlla corte del re Enrico II, poi della vedova reggente Caterina de' Medici, Soubise \u00e8 accusato - senza dubbio erroneamente - di aver comandato la morte del duca Francesco di Guisa. \nIl suo governo della citt\u00e0 di Lione (1563) tuttavia risparmia ai cattolici le crudelt\u00e0 di Fran\u00e7ois de Beaumont barone di Adrets; e, fino alla sua morte nel 1566, i suoi sforzi contribuiscono a mantenere la pace tra le fazioni nemiche. \nUn tempo, egli spera di convertire anche la regina madre alla dottrina di Calvino. \nLo storico del XVI secolo Jacques-Auguste de Thou affermava inoltre: \nUn giovane uomo di corte.\nGiovanni V di Parthenay era l'unico figlio di Giovanni IV, signore di Parc de Soubise situato vicino a Herbiers in Vandea, signore di Pauldon, di Vendrennes, del feudo di Goyau e di Mouchamps. Sua madre era Michelle di Fresne detta di Saubonne, la \"femina cordatissima\" di Guillaume Bud\u00e9. \nEssa era allo stesso tempo conosciuta per essere la prima protettrice di Bernard Palissy. Quando il padre mor\u00ec, sua madre era dama di compagnia di Renata di Francia. C'\u00e8 una ricevuta scritta che ha introdotto Cl\u00e9ment Marot alla corte.\nGiovanni V di Parthenay serve come bambino di compagnia Enrico II di Francia, di sette anni pi\u00f9 giovane di lui."}
{"id": "3563478", "revid": "287204", "url": "https://it.wikipedia.org/wiki?curid=3563478", "title": "David Szabo", "text": ""}
{"id": "3563487", "revid": "671029", "url": "https://it.wikipedia.org/wiki?curid=3563487", "title": "Prva makedonska fudbalska liga", "text": "La Prva makedonska fudbalska liga (macedone: \u041f\u0440\u0432\u0430 \u043c\u0430\u043a\u0435\u0434\u043e\u043d\u0441\u043a\u0430 \u0444\u0443\u0434\u0431\u0430\u043b\u0441\u043a\u0430 \u043b\u0438\u0433\u0430, \"Prima lega calcistica macedone\") \u00e8 la massima divisione del campionato macedone di calcio e comprende 12 squadre.\nFondata nel 1992 dopo che la Repubblica di Macedonia aveva ottenuto l'indipendenza dalla Jugoslavia, \u00e8 organizzata dalla Federazione calcistica della Macedonia del Nord. In precedenza il campionato macedone era uno dei tornei dilettantistici regionali alla base del campionato jugoslavo e solo le migliori squadre del paese prendevano parte alle tre divisioni nazionali.\nLa squadra pi\u00f9 titolata \u00e8 il Vardar, con 11 campionati vinti.\nStoria.\nIl campionato macedone nasce come torneo della Subassociazione calcistica di Skopje, un ente regionale della Federazione jugoslava, nel 1928. Le migliori squadre della Banovina del Vardar competevano anche nel campionato nazionale, per il quale i tornei regionali fungevano da fase di qualificazione.\nDopo la seconda guerra mondiale nacque la Repubblica Socialista di Macedonia, una delle sei repubbliche federate jugoslave. Il campionato di questa repubblica (la Makedonska republi\u010dka liga) fungeva da torneo regionale e le squadre principali disputavano regolarmente il campionato nazionale; ad esempio il Vardar non milit\u00f2 mai nel campionato macedone in questo periodo, ma solo in quello jugoslavo.\nAl termine della stagione 1991-1992 le squadre macedoni abbandonano il campionato jugoslavo: in particolare il Vardar e il Pelister Bitola avevano partecipato in quell'anno al massimo torneo federale. Dalla stagione successiva nasce quindi il campionato macedone, che nel primo anno \u00e8 costituito da un girone all'italiana di diciotto squadre, subito ridotte a sedici dalla stagione successiva e a quattordici dal 1996-1997. Infine dal campionato 2001-2002 il numero delle squadre, dodici, \u00e8 rimasto costante fino al 2014, quando si \u00e8 scesi a dieci club.\nNel 2009-2010 tre delle pi\u00f9 importanti squadre del paese sono state escluse dal campionato: il Pobeda dopo 28 giornate; il Makedonija e lo Sloga Jugomagnat dopo 13 giornate, per non essersi presentate a due partite consecutive.\nA seguito della sospensione del campionato 2019-2020 per via della pandemia di COVID-19, la federazione macedone ha stabilito l'assegnazione del titolo al , primo in classifica al momento dell'interruzione della stagione, e l'allargamento della massima divisione a 12 squadre per la stagione seguente (includendo le due promosse dalla Vtora liga), con contestuale annullamento delle retrocessioni per la stagione 2019-2020.\nFormato.\nLe dieci squadre di Prva liga si affrontano in un doppio girone all'italiana con due partite di andata e due di ritorno, per un totale di 36 incontri. La squadra campione Macedonia guadagna il diritto a disputare il secondo turno di qualificazione della Champions League, mentre la seconda e la terza si qualificano al primo turno di qualificazione di Europa League. Retrocedono direttamente in Vtora Liga la nona e la decima classificata, mentre l'ottava affronta una sfida contro la terza formazione cadetta. \nLa stagione sportiva comincia verso la fine di luglio o all'inizio di agosto e da gennaio fino agli inizi di marzo osserva una pausa, per poi riprendere nella seconda settimana di marzo e terminare solitamente tra la fine di maggio e gli inizi di giugno.\nSquadre.\nStagione 2021-2022.\nLe squadre.\nSono 40 le squadre partecipanti ai 30 campionati dal 1992-1993 al 2021-2022."}
{"id": "3563499", "revid": "287204", "url": "https://it.wikipedia.org/wiki?curid=3563499", "title": "Cotton College", "text": "Il Cotton College \u00e8 una delle principali istituzioni educative dell'Assam, in India.\nIl college venne fondato nel 1901 da sir Henry John Stedman Cotton, l'allora \"chief commissioner\" dell'Assam (nel 1906 sarebbe diventato deputato per il Partito Liberale a Londra).\nAttualmente il college offre programmi di \"Higher Secondary School Leaving Certificate\" (HSSLC), \"Bachelor of Arts\" (BA), \"Bachelor of Sciences\" (BSc), \"Master of Arts\" (MA), \"Master of Sciences\" (MSc) e dottorato di ricerca (PhD)."}
{"id": "3563506", "revid": "287204", "url": "https://it.wikipedia.org/wiki?curid=3563506", "title": "Peter Veres", "text": ""}
{"id": "3563510", "revid": "287204", "url": "https://it.wikipedia.org/wiki?curid=3563510", "title": "Dora Horvath", "text": ""}
{"id": "3563516", "revid": "729019", "url": "https://it.wikipedia.org/wiki?curid=3563516", "title": "Stazione di Levate", "text": "La stazione di Levate \u00e8 una fermata ferroviaria posta lungo la linea Milano-Bergamo, a servizio dell'omonimo comune.\nStoria.\nLa fermata fu attivata il 13 luglio 2008. Il servizio entr\u00f2 effettivamente in funzione solo a partire dal 6 settembre 2009.\nStrutture e impianti.\nLa fermata conta due marciapiedi, posti lateralmente ai due binari di corsa e collegati da un sottopassaggio. Non \u00e8 presente alcun fabbricato viaggiatori.\nMovimento.\nLa fermata \u00e8 servita da treni regionali della linea Treviglio-Bergamo, cadenzati a frequenza oraria (semioraria nelle ore di punta), svolti da Trenord nell'ambito del contratto di servizio stipulato con la Regione Lombardia.\nServizi.\nLa stazione \u00e8 classificata da RFI nella categoria \"Bronze\"."}
{"id": "3563520", "revid": "287204", "url": "https://it.wikipedia.org/wiki?curid=3563520", "title": "Mehmet Yagmur", "text": ""}
{"id": "3563524", "revid": "599013", "url": "https://it.wikipedia.org/wiki?curid=3563524", "title": "Jos\u00e9 Bergamin", "text": ""}
{"id": "3563526", "revid": "287204", "url": "https://it.wikipedia.org/wiki?curid=3563526", "title": "Andrija Stipanovic", "text": ""}
{"id": "3563527", "revid": "729019", "url": "https://it.wikipedia.org/wiki?curid=3563527", "title": "Stazione di Stezzano", "text": "La stazione di Stezzano \u00e8 una fermata ferroviaria posta lungo la linea Milano-Bergamo, a servizio dell'omonimo comune.\nStoria.\nLa fermata fu attivata il 13 luglio 2008. Il servizio entr\u00f2 effettivamente in funzione solo a partire dal 6 settembre 2009.\nStrutture e impianti.\nLa fermata conta due marciapiedi, posti lateralmente ai due binari di corsa e collegati da un sottopassaggio. Non vi sono pensiline e sono presenti 2 panchine su ogni marciapiedi. Non \u00e8 presente alcun fabbricato viaggiatori mentre sono presenti due aree di parcheggio per autoveicoli, una in corrispondenza dell'uscita lato ovest (opposta al centro abitato) mentre l'altra, pi\u00f9 vicina al centro abitato, si trova sul lato est a circa 200 metri dalla fermata ferroviaria.\n\u00c8 inoltre presente sul lato est una piccola area di sosta per cicli e motocicli, collegata al centro abitato da un percorso ciclopedonale.\nMovimento.\nLa fermata \u00e8 servita da treni regionali della linea Treviglio-Bergamo cadenzati a frequenza oraria (semioraria nelle ore di punta) svolti da Trenord nell'ambito del contratto di servizio stipulato con la Regione Lombardia.\nServizi.\nLa stazione \u00e8 classificata da RFI nella categoria \"Bronze\".\nLe banchine a servizio dei binari sono collegate tra loro tramite un sottopassaggio pedonale e sono accessibili a portatori di disabilit\u00e0 grazie ad appositi scivoli. Non vi sono fontanelle, n\u00e9 servizi igienici.\nInterscambi.\nPur essendo presente una fermata degli autobus, adiacente all'ingresso, essa \u00e8 utilizzata per l'imbarco e lo sbarco dei passeggeri di autobus in servizio turistico e navette, non essendovi alcuna linea di trasporto pubblico."}
{"id": "3563531", "revid": "110507476", "url": "https://it.wikipedia.org/wiki?curid=3563531", "title": "Rundling", "text": "Il Rundling \u00e8 una forma primitiva di villaggio circolare, tipica degli insediamenti slavi in Europa del periodo altomedievale.\nIl \"Rundling\" era un modello di villaggio comune presso gli Slavi, anche se modelli simili sono stati ritrovati, per motivi di difesa, in tutta l'Europa settentrionale e occidentale. Il \"Rundling\" comprende generalmente uno spazio verde circolare posto al centro, circondato da un sentiero e da fattorie disposte alla maniera dei raggi di una ruota. Tali villaggi sono particolarmente frequenti in tutta la Germania orientale, in cui vengono indicati con diversi termini: \"Rundling\", \"Runddorf\", \"Rundlingsdorf\", \"Rundplatzdorf\" o \"Platzdorf\"."}
{"id": "3563532", "revid": "287204", "url": "https://it.wikipedia.org/wiki?curid=3563532", "title": "Luis Nunoz", "text": ""}
{"id": "3563535", "revid": "124123", "url": "https://it.wikipedia.org/wiki?curid=3563535", "title": "Sarat Chandra Sinha", "text": "Nacque nel 1914 in una povera famiglia nel villaggio di Bhakatpara, a Chapar, in Assam. Dopo aver frequentato la scuola primaria nel suo villaggio, si trasfer\u00ec a Bilasipara, a 25\u00a0km da casa, per frequentare la scuola superiore. Dopo la laurea (bachelor) presso il Cotton College a Guwahati, prosegu\u00ec gli studi alla Banaras Hindu University, laureandosi in legge.\nNel 1946 inizi\u00f2 la sua carriera politica, con l'elezione presso l'assemblea statale dell'Assam. Nel 1972 fu nominato interim chief minister da Indira Gandhi e poi venne eletto a capo del governo dell'Assam, posizione che ricopr\u00ec fino al 1978. In seguito divent\u00f2 membro dell'Indian National Congress (Socialist), partito del quale fu eletto presidente nel 1987. Infine si iscrisse al Nationalist Congress Party."}
{"id": "3563541", "revid": "599013", "url": "https://it.wikipedia.org/wiki?curid=3563541", "title": "Bjarte Lunde Aarsheim", "text": "Carriera.\nGiocatore.\nClub.\nLunde Aarsheim gioc\u00f2, per la maggior parte della sua carriera, per il Viking. Debutt\u00f2 nella Tippeligaen il 16 maggio 1994, subentrando a Kenneth Storvik nella vittoria della sua squadra per 5-2 sul V\u00e5lerenga. Sub\u00ec un grave infortunio alla caviglia nel 2001 e non riusc\u00ec pi\u00f9 a tornare sui suoi livelli: nei due anni successivi, totalizz\u00f2 poche presenze in squadra. Fu capitano del Viking fino alla fine del campionato 2004.\nA met\u00e0 della Tippeligaen 2005, pass\u00f2 allo Start a parametro zero. Esord\u00ec in squadra il 25 luglio dello stesso anno, nella sconfitta per 2-0 in casa del Lillestr\u00f8m. Nel 2007, pass\u00f2 sorprendentemente al Randaberg, assieme a \u00d8yvind Svenning.\nAl termine del campionato 2011, firm\u00f2 un contratto con l'Hundv\u00e5g.\nNazionale.\nLunde Aarsheim gioc\u00f2 3 partite per la . Debutt\u00f2 il 24 gennaio 2001, nella vittoria in amichevole per 3-2 contro la .\nAllenatore.\nIl 16 luglio, a seguito delle dimissioni da allenatore del Sandnes Ulf da parte di Asle Andersen, fu nominato tecnico della squadra ad interim. And\u00f2 in panchina nella sfida contro il Molde. Il 23 luglio, Tom Nordlie fu nominato nuovo allenatore del Sandnes Ulf. Il 30 novembre 2014 venne scelto come nuovo allenatore del Brodd. Il 18 gennaio 2016 entr\u00f2 nello staff tecnico del Viking.\nA seguito dell'esonero di Ian Burchnall, il 9 novembre 2017 Lunde Aarsheim venne chiamato alla guida del Viking, fino al termine della stagione. Successivamente, \u00e8 tornato nel ruolo di assistente allenatore del Viking.\nIl 9 febbraio 2021 \u00e8 stato presentato come nuovo tecnico del Viking, in duo con Morten Jensen."}
{"id": "3563543", "revid": "729019", "url": "https://it.wikipedia.org/wiki?curid=3563543", "title": "Jean Mall\u00e9jac", "text": "Professionista dal 1950 al 1958, fu secondo nel Tour de France 1953 in cui indoss\u00f2 la maglia gialla per cinque giorni e vinse una tappa, mentre nel Tour de France 1955 collass\u00f2 sul Mont Vantoux per abuso di anfetamine.\nCarriera.\nNel 1950 pass\u00f2 professionista con la squadra francese Stella e ottenne subito alcuni piazzamenti come il decimo posto nella classifica generale del Tour de l'Ouest nel 1950. Vinse anche una gara, il Criterium di Callac.\nL'anno successivo , arrivando quarto al Tour de l'Ouest e ottenendo il sesto posto nella classifica finale della Paris-Nice\nLa carriera di Mallejac \u00e8 legata al Tour de France, in particolare a due edizioni, quella del 1953 e del 1955.\nNella \"Grande Boucle\" del 1953, cui partecipava con la Selezione francese de l'Oust, riusc\u00ec a conquistare una tappa, la quinta frazione con arrivo a Caen, e nel corso della Albi-Beziers riusc\u00ec a conquistare anche la maglia gialla che perse nella diciottesima tappa a favore di Louison Bobet, futuro vincitore di quella edizione. Mallejac riusc\u00ec comunque a difendere il podio concludendo secondo la corsa sull'arrivo finale di Parigi a quasi un quarto d'ora da Bobet.\nNella edizione del 1955 invece si rese protagonista del al Tour de France. Nel corso della undicesima tappa, che da Marsiglia portava ad Avignone, si affrontava il Mont Ventoux, scalata che vide in difficolt\u00e0 Mallejac. Fu posto su un lato della strada e soccorso con ossigeno e anticoagulanti che gli permisero di riprendersi dopo un quarto d'ora di completa incoscienza, per poi essere trasportato all'Ospedale di Avignone, dove si riprese del tutto. Mallejac sostenne di essere stato costretto a drogarsi e nell'immediato aveva detto di essere anche pronto a denunciare coloro che lo avevano costretto a doparsi per tentato omicidio, ma la cosa non accadde mai.\nPiazzamenti.\nGrandi Giri.\nVuelta a Espa\u00f1a"}
{"id": "3563544", "revid": "177744", "url": "https://it.wikipedia.org/wiki?curid=3563544", "title": "Do You Run Away Now", "text": "Do You Run Away Now \u00e8 un singolo dei Cappella del 1997.\nIl brano raggiunse la decima posizione in Finlandia."}
{"id": "3563545", "revid": "1543377", "url": "https://it.wikipedia.org/wiki?curid=3563545", "title": "William Levy", "text": "Carriera.\nWilliam Levy inizia a lavorare nel mondo dello spettacolo, dapprima come modello per la NEXT Model Management, ed in seguito comparendo in due reality show trasmessi da Telemundo: \"Isla de la Tentaci\u00f3n\" e \"Protagonistas de Novela 2\". Il suo debutto come attore avviene con la telenovela \"Olvidarte Jamas\" prodotta da Univision, a cui seguono \"Mi Vida Eres Tu\" ed \"Acorralada\". Nel 2008, inoltre compare nel film \"Retazos de Vida\" diretto da Viviana Cordero. William ha firmato un contratto con la N2n, una casa di moda specializzata in intimo maschile per la quale ha posato per scatti bollenti in slippini.\nLa notoriet\u00e0 per Levy arriva grazie alla telenovela messicana \"Pasi\u00f3n\". La sua interpretazione viene talmente ben ricevuta che Televisa recluta Levy per il ruolo da protagonista nella telenovela \"Cuidado con el angel\" al fianco di Maite Perroni. Lo show viene trasmesso nel giugno 2008, in Messico ed a settembre dello stesso anno negli Stati Uniti d'America, dove ottiene un buon seguito. Nel 2009 Levy recita in \"Sortilegio\" con l'attrice Jacqueline Bracamontes trasmesso da Univision, e la cui ultima puntata viene seguita da 6,6 milioni di spettatori.\nNel 2009 lavora come doppiatore nell'adattamento spagnolo del film \"Planet 51\". Da novembre 2009 a febbraio 2010, Levy gira il Messico con la produzione teatrale \"Un Amante a la Medida\". Nel 2010 \u00e8 nel cast di \"Triunfo del amor\". Sempre nel 2010 partecipa ad un episodio di \"Mujeres asesinas\". Nel 2011 compare nel video musicale di \"I'm Into You\" di Jennifer Lopez.\nNel 2017 interpreta il personaggio Christian nel film \"\".\nDoppiatori Italiani.\nWilliam Levy \u00e8 stato doppiato da: "}
{"id": "3563548", "revid": "1305772", "url": "https://it.wikipedia.org/wiki?curid=3563548", "title": "The Sentinel (India)", "text": "The Sentinel \u00e8 un giornale quotidiano di lingua inglese dell'Assam.\nNato nel 1983 \u00e8 uno dei due maggiori giornali dello stato e fa parte del maggiore gruppo di media del nord-est indiano. Ha cinque edizioni pubblicate contemporaneamente da Guwahati, Dibrugarh, Shillong, Silchar e Itanagar.\nGauri Shankar Kalita, uno dei pi\u00f9 importanti giornalisti assamesi, ha scritto per molti anni per il quotidiano."}
{"id": "3563554", "revid": "481666", "url": "https://it.wikipedia.org/wiki?curid=3563554", "title": "Edward Dillon", "text": "\u00c8 stato uno dei pi\u00f9 rappresentativi attori e registi del cinema muto. Apparve in 333 film tra il 1905 e il 1932 e ne diresse 139 tra il 1913 e il 1926. Nei primi anni venti, fu anche produttore cinematografico di un paio di pellicole. Da attore, lavor\u00f2 a lungo con David W. Griffith, ma fu diretto anche da altri importanti registi, quali Frank Lloyd, Mack Sennett e Tod Browning.\nBiografia.\nEdward Dillon nacque a New York nel 1879. Pure suo fratello John T. Dillon (1876-1937) intraprese la carriera cinematografica.\nCarriera.\nLa carriera di Dillon inizi\u00f2 nel 1905 alla Biograph quando recit\u00f2 nel cortometraggio \"The Nihilists\" diretto da Wallace McCutcheon. Da quel momento in poi inizi\u00f2 ad apparire in numerose produzioni, che comprendono sia cortometraggi che lungometraggi.\nTra i suoi pi\u00f9 importanti lavori da attore sono da ricordare i cortometraggi \"After Many Years\" (1908), \"The Italian Barber\" (1911), \"The Lonedale Operator\" (1911), \"Cuore d'avaro\" (1911) e \"For His Son\" (1912). Per quanto riguarda i lungometraggi lo si pu\u00f2 vedere in \"Giuditta di Betulla\" (1914), \"America\" (1924), \"La canzone di Broadway\" (1929) e \"La borsa e la vita\" (1930). La sua ultima apparizione in un film avvenne nel 1932 in \"Sherlock Holmes\" diretto da William K. Howard.\nCome regista ha invece diretto film come \"Don Quixote\" (1915), \"Never Say Quit\" (1919) e \"The Drums of Jeopardy\" (1923).\nMorte.\nEdward Dillon mor\u00ec in California, a Hollywood, per un infarto miocardico acuto l'11 luglio 1933 a 54 anni."}
{"id": "3563558", "revid": "731511", "url": "https://it.wikipedia.org/wiki?curid=3563558", "title": "Julija Abram\u010duk", "text": "Pratica le competizioni di boulder, l'arrampicata in falesia e il bouldering.\nBiografia.\nHa iniziato ad arrampicare a dieci anni. A quattordici anni ha salito il primo 7a, a diciannove il 7c e nel 2003 a ventuno anni l'8b, con la via \"Troppo Schwar\" a Massone divenendo la prima arrampicatrice russa a salire un 8b.\nHa partecipato alla Coppa del mondo boulder di arrampicata dalla sua prima edizione nel 2001 ottenendo sempre ottimi piazzamenti, tre volte terza e tre volte quarta nella classifica finale. Ha vinto il Campionato del mondo di arrampicata 2009.\nFalesia.\nHa scalato fino all'8b lavorato.\nBoulder.\nHa partecipato al Melloblocco 2009 classificandosi al primo posto pari merito con altre cinque atlete. partecipando anche a tutti i successivi Melloblocco sempre con ottimi risultati "}
{"id": "3563561", "revid": "93556", "url": "https://it.wikipedia.org/wiki?curid=3563561", "title": "Fotobleaching", "text": "Con il termine fotobleaching (o photobleaching), o bleaching, si intende la diminuzione della fluorescenza di un campione dovuta alla degradazione fotochimica del fluoroforo.\nQuesto fenomeno causa problemi in alcuni esperimenti in cui il campione deve essere sottoposto a un lungo irraggiamento luminoso; pu\u00f2 per\u00f2 essere sfruttato per fare studi di moto o diffusione delle molecole."}
{"id": "3563562", "revid": "1982", "url": "https://it.wikipedia.org/wiki?curid=3563562", "title": "Richard Gordon (tight end di football americano)", "text": ""}
{"id": "3563564", "revid": "1305772", "url": "https://it.wikipedia.org/wiki?curid=3563564", "title": "Gauri Shankar Kalita", "text": "Originario dell'Assam, fu uno dei pi\u00f9 importanti giornalisti in questo Stato del nord-est.\nNato in una famiglia kshatriya, si laure\u00f2 presso il Cotton College di Guwahati, una delle principali istituzioni educative dell'Assam. Si avvicin\u00f2 al marxismo in giovent\u00f9 (nel 1978 fu l'unico rappresentante indiano a Ulan Bator, in occasione della Conferenza Internazionale della Giovent\u00f9 ed il suo discorso venne trasmesso alla televisione sovietica).\nOttimo conoscitore della lingua inglese (oltre naturalmente che della lingua assamese), Gauri Shankar Kalita scriveva per uno dei maggiori quotidiani del nord-est, The Sentinel ed era direttore delle edizioni dell'Arunachal Pradesh e del Meghalaya. Fu inoltre direttore del The North East Times e del principale quotidiano in lingua assamese Janasadharan.\n\u00c8 morto il 9 giugno 2010 per un attacco cardiaco.\nAlla sua morte, Tarun Kumar Gogoi, capo di governo dell'Assam (Chief Minister), si espresse in questi termini: \"Kalita aveva una profonda conoscenza e comprensione dei problemi che affliggono lo Stato e la regione e ha creato un'opinione pubblica attraverso i suoi scritti. Il vuoto creato con la sua morte sar\u00e0 difficile da colmare\". Un anno dopo la sua morte, in una cerimonia commemorativa a Guwahati, il fondatore del The Sentinel, DN Bezboruah, ha definito la scomparsa di Kalita una grande perdita per il popolo dell'Assam.\nSua moglie, Garima Kalita, \u00e8 lecturer presso l'Udalguri College, in Assam."}
{"id": "3563570", "revid": "767487", "url": "https://it.wikipedia.org/wiki?curid=3563570", "title": "All Eyes on Sharon Tate", "text": "All Eyes on Sharon Tate \u00e8 un cortometraggio biografico realizzato in 35 mm dalla \"Metro-Goldwyn-Mayer\", allora attrice esordiente, per pubblicizzare Sharon Tate.\nTrama.\nNel documentario \u00e8 visibile la Tate quando balla con David Hemmings nel castello di Brive-la-Gaillarde e alcuni momenti delle riprese del film del 1966 \"Cerimonia per un delitto\" e alcune della Tate nella Swinging London.\nProduzione.\nIl cortometraggio \u00e8 stato girato a Londra a Hyde Park e nel castello di Brive-la-Gaillarde in Francia."}
{"id": "3563577", "revid": "640277", "url": "https://it.wikipedia.org/wiki?curid=3563577", "title": "Riserva Nazionale di Paracas", "text": ""}
{"id": "3563581", "revid": "767487", "url": "https://it.wikipedia.org/wiki?curid=3563581", "title": "Janasadharan", "text": "Janasadharan \u00e8 un giornale indiano di lingua assamese diffuso nello stato dell'Assam.\nNato nel 2003, l'attuale direttore \u00e8 Sivanath Barman."}
{"id": "3563583", "revid": "1896017", "url": "https://it.wikipedia.org/wiki?curid=3563583", "title": "Rova di Antananarivo", "text": "Il palazzo della regina (in malgascio \"Rovan'i Manjakamiadana\", IPA: ), o Rova di Antananarivo (IPA: ), \u00e8 il complesso di edifici reali che fungevano da residenza ufficiale dei sovrani del regno Merina dal XVII al XVIII secolo e dei monarchi del Madagascar nel XIX secolo.\nStoria e descrizione.\nLa costruzione del Rova inizi\u00f2 nel 1610 quando il re Andrianjaka, scelta una collina che sovrastava l'ampia valle, consolid\u00f2 un'area con una semplice palizzata. La zona delimitata era circa la met\u00e0 dell'attuale.\nIl palazzo di Manjakamiadana fu eretto in legno nel 1839 dall'ingegnere francese Jean Laborde per volere della regina Ranavalona I, mentre l'attuale struttura in pietra fu realizzata su progetto dell'architetto James Cameron dietro richiesta di Rasoherina.\nIl nome si riferisce al fatto che, ad eccezione di Radama I e del breve regno di Radama II (1861-1863), il potere in Madagascar fu detenuto da quattro regine: Ranavalona I, Rasoherina, Ranavalona II e Ranavalona III.\nIl monumentale palazzo \u00e8 caratterizzato da una prominente copertura triangolare e da quattro torri alte quaranta metri, visibili da tutti i punti della citt\u00e0 sottostante. Lo precede la porta di ingresso settentrionale, sormontata da un falco simbolo della regalit\u00e0 Merina, dove stazionavano le guardie regie. A destra si eleva la cappella privata della regina Ranavalona III, a sinistra sono allineate le tombe degli ultimi quattro sovrani malgasci.\nNell'interno si distinguevano con l'originale arredamento, prima dell'incendio, la camera da letto dell'ultima regnante e la sala del trono con il seggio dorato, scampato all'incidente, che appare in alcune fotografie di Ranavalona III. L'architettura dell'edificio \u00e8 assai particolare e difficilmente classificabile anche se i critici hanno notato una moderata ispirazione a modelli italiani. Dopo l'annessione dell'isola alla Francia e la caduta della monarchia il complesso perse la funzione politica, ma il governatore Joseph Simon Gallieni decise di adibirlo a museo dei ricordi del regno Merina.\nL'incendio del Rova.\nIl 6 novembre 1995 il palazzo della regina fu incendiato e moltissimi oggetti che vi erano contenuti andarono persi. Ci\u00f2 che si salv\u00f2, come il trono e la corona (pi\u00f9 tardi rubata e sostituita da una copia), fu trasferito nel vicino palazzo di Andafiavaratra, gi\u00e0 sede del primo ministro Rainilaiarivony. I mausolei reali e la chiesa sono stati restaurati dopo circa due anni. Dal 2006 al 2009 sono terminati i lavori di rifacimento delle parti esterne danneggiate secondo i progetti originali."}
{"id": "3563585", "revid": "448172", "url": "https://it.wikipedia.org/wiki?curid=3563585", "title": "Lago Mareotide", "text": ""}
{"id": "3563590", "revid": "767487", "url": "https://it.wikipedia.org/wiki?curid=3563590", "title": "Jes\u00fas Mu\u00f1oz", "text": "Carriera.\nNel 1992 entr\u00f2 nelle giovanili dell'Albacete Balompi\u00e9 e nel 2004 venne aggregato alla prima squadra.\nIl 2 settembre 1995 esord\u00ec in Primera Divisi\u00f3n in una partita persa 3-0 in casa dello Sporting Gij\u00f3n. Nella stagione 1995-1996 gioc\u00f2 35 partite, ricevendo sei ammonizioni e un'espulsione. L'Albacete retrocesse in Segunda Divisi\u00f3n e Mu\u00f1oz rest\u00f2 per altre cinque stagioni.\nNel 2000 pass\u00f2 all'Atl\u00e9tico Madrid, appena retrocesso in Segunda Divisi\u00f3n. Gioc\u00f2 12 partite senza segnare e la squadra della capitale spagnola ottenne la promozione in Primera Divisi\u00f3n arrivando al primo posto in campionato.\nMu\u00f1oz fu acquistato dal Deportivo de la Coru\u00f1a che lo cedette in prestito al , in Segunda Divisi\u00f3n. Il paraguaiano Roberto Acu\u00f1a invece si trasfer\u00ec dal Real Saragozza al Deportivo.\nMu\u00f1oz rest\u00f2 in Aragona per due stagioni. Nella prima ottenne la promozione e nella seconda vinse la Coppa del Re.\nNel 2004 fu ceduto per una stagione in prestito al Terrassa FC, in Segunda Divisi\u00f3n. Gioc\u00f2 34 partite e la squadra retrocesse.\nFinito il campionato entr\u00f2 a far parte della squadra del Deportivo, con cui collezion\u00f2 una presenza nella stagione 2005-2006. Gioc\u00f2 per 16 minuti contro l'Osasuna a Pamplona.\nNella stagione 2006-2007 vest\u00ec la maglia della Real Sociedad Deportiva Alcal\u00e1, prima di passare al Club Polideportivo Villarrobledo.\nGioc\u00f2 per due stagioni con il club di Villarrobledo e si ritir\u00f2 nel 2009."}
{"id": "3563596", "revid": "110157", "url": "https://it.wikipedia.org/wiki?curid=3563596", "title": "Eberhard Horst", "text": "Biografia.\nLaureato in lettere e filosofia all'Universit\u00e0 di Monaco di Baviera, dal 1956 lavor\u00f2 come scrittore free-lance e critico letterario e teatrale, poi si fece un nome come autore di libri di viaggi. Il suo primo successo in campo letterario \u00e8 del 1975, con il saggio storico \"Friedrich, der Staufer\" (tradotto in italiano con il titolo \"Federico II di Svevia\"), pubblicato in Germania da Claassen Verlag, che raggiunse in breve tempo le 80.000 copie vendute nell'edizione originale.\nIn seguito pubblic\u00f2 altre opere di carattere storico, soprattutto biografie. Fu tra i fondatori dell'associazione scrittori tedeschi. Fu anche membro del PEN Club e dell'Accademia europea delle scienze e delle arti. Anche suo figlio Titus lavora nel mondo del teatro.\nDal 1958 visse a Gr\u00f6benzell, vicino a Monaco, dove mor\u00ec nel 2012."}
{"id": "3563598", "revid": "198277", "url": "https://it.wikipedia.org/wiki?curid=3563598", "title": "Quei due sopra il Varano", "text": ""}
{"id": "3563612", "revid": "92723", "url": "https://it.wikipedia.org/wiki?curid=3563612", "title": "Religione Bah\u00e1\u2019\u00ed", "text": ""}
{"id": "3563619", "revid": "92723", "url": "https://it.wikipedia.org/wiki?curid=3563619", "title": "Alfredo Stroessner Matiauda", "text": ""}
{"id": "3563620", "revid": "486946", "url": "https://it.wikipedia.org/wiki?curid=3563620", "title": "Componente di terra dell'armata belga", "text": ""}
{"id": "3563621", "revid": "34392", "url": "https://it.wikipedia.org/wiki?curid=3563621", "title": "Componente marittima delle forze armate del Belgio", "text": ""}
{"id": "3563625", "revid": "767487", "url": "https://it.wikipedia.org/wiki?curid=3563625", "title": "Maschere di lusso", "text": "Maschere di lusso (\"We Were Dancing\") \u00e8 un film del 1942 diretto da Robert Z. Leonard.\nProduzione.\nIl film fu prodotto dalla Loew's (con il nome Loew's Incorporated) e dalla Metro-Goldwyn-Mayer (MGM)\nDistribuzione.\nDistribuito dalla Loew's, il film usc\u00ec nelle sale cinematografiche USA il 30 aprile 1942 in prima a New York."}
{"id": "3563626", "revid": "135491", "url": "https://it.wikipedia.org/wiki?curid=3563626", "title": "Cannibal love - Mangiata viva", "text": ""}
{"id": "3563632", "revid": "200568", "url": "https://it.wikipedia.org/wiki?curid=3563632", "title": "Shashlik", "text": ""}
{"id": "3563635", "revid": "1543377", "url": "https://it.wikipedia.org/wiki?curid=3563635", "title": "Fare l'Europa", "text": "Fare l'Europa \u00e8 una collana editoriale nata nel 1993 e diretta da Jacques Le Goff, pubblicata contemporaneamente da cinque editori:\nL'intento dell'iniziativa \u00e8 stato, fin dall'inizio, quello di ricostruire i temi comuni del vecchio continente prossimo a diventare Unione europea (l'entrata in vigore del Trattato di Maastricht quasi coincide con il lancio della collana). Tra l'altro, anche altri editori portoghesi, olandesi, cechi, slovacchi, polacchi, ungheresi, bulgari, ma anche lituani, turchi, coreani e giapponesi traducono parte dei suoi libri. Nella \"prefazione\", presente in ogni volume e firmata da Le Goff, si dice che l'avvenire deve fondarsi sull'eredit\u00e0 dal passato, gettando luce sulla \"costruzione dell'Europa\" e sui \"suoi punti di forza non dimenticabili\", pur senza nascondere i conflitti e le contraddizioni che il continente ha vissuto nella sua tensione verso l'unit\u00e0."}
{"id": "3563641", "revid": "1305772", "url": "https://it.wikipedia.org/wiki?curid=3563641", "title": "Pusceddu", "text": "Pusceddu \u00e8 un cognome italiano:"}
{"id": "3563642", "revid": "28592", "url": "https://it.wikipedia.org/wiki?curid=3563642", "title": "Plyussa", "text": ""}
{"id": "3563643", "revid": "339392", "url": "https://it.wikipedia.org/wiki?curid=3563643", "title": "Parco Comunale (Gambassi Terme)", "text": ""}
{"id": "3563645", "revid": "1305772", "url": "https://it.wikipedia.org/wiki?curid=3563645", "title": "Parco della Resistenza", "text": ""}
{"id": "3563646", "revid": "834", "url": "https://it.wikipedia.org/wiki?curid=3563646", "title": "Particle swarm optimization", "text": ""}
{"id": "3563649", "revid": "339392", "url": "https://it.wikipedia.org/wiki?curid=3563649", "title": "Territorio francese", "text": ""}
{"id": "3563650", "revid": "599013", "url": "https://it.wikipedia.org/wiki?curid=3563650", "title": "Alfonso Di Guida", "text": "Biografia.\nHa parrtecipato ai Giochi olimpici di , riuscendo a passare due turni prima dell'eliminazione in semifinale .\nCampionati nazionali.\nDi Guida in carriera si \u00e8 laureato quattro vote campione nazionale assoluto, tre all'aperto e una indoor, sempre sui 400 metri piani"}
{"id": "3563651", "revid": "484362", "url": "https://it.wikipedia.org/wiki?curid=3563651", "title": "Stati indiani", "text": ""}
{"id": "3563654", "revid": "287204", "url": "https://it.wikipedia.org/wiki?curid=3563654", "title": "Originals (Pet Shop Boys)", "text": "Originals \u00e8 un box set del gruppo musicale britannico Pet Shop Boys, pubblicato il 7 aprile 1997 dalla Parlophone.\nSi tratta di una ristampa in edizione limitata dei primi tre album in studio pubblicati dal gruppo: \"Please\", \"Actually\" e \"Behaviour\"."}
{"id": "3563655", "revid": "339392", "url": "https://it.wikipedia.org/wiki?curid=3563655", "title": "Era dei torbidi", "text": ""}
{"id": "3563662", "revid": "1305772", "url": "https://it.wikipedia.org/wiki?curid=3563662", "title": "Astore (torpediniera)", "text": "L'Astore \u00e8 stata una torpediniera della Regia Marina, poi riclassificata come cacciatorpediniere dalla Marina reale svedese sotto cui serv\u00ec con il nome di Remus.\nStoria.\nOrdinata come prototipo nel 1933, insieme alla capoclasse \"Spica\", ed ultimata nel 1935, poco dopo la \"Spica\", l\u2019\"Astore\" fu la seconda unit\u00e0 di questa numerosa classe. Le navi rivelarono alle prove in mare scarse qualit\u00e0 nautiche ma buone caratteristiche generali, che spinsero ad avviarne la produzione in serie.\nNel 1939-1940 la nave aveva base a Cagliari inquadrata nella IX Squadriglia Torpediniere, insieme alle gemelle \"Spica\", \"Canopo\" e \"Cassiopea\".\nHMS Remus (28).\nNel dicembre 1939 una commissione svedese si rec\u00f2 in Italia per valutare l'acquisto di alcune unit\u00e0 italiane: la decisione cadde appunto sull\u2019\"Astore\" e sulla \"Spica\", oltre che sugli anziani cacciatorpediniere \"Giovanni Nicotera\" e \"Bettino Ricasoli\". Il 27 marzo 1940 l\u2019\"Astore\" venne venduta alla Marina reale svedese, venendo quindi rinominata \"Remus\" e riclassificata cacciatorpediniere. \"Spica\", \"Nicotera\" e \"Ricasoli\" vennero invece ribattezzati rispettivamente \"Romulus\", \"Psilander\" e \"Puke\".\nIl 14 aprile 1940 le quattro unit\u00e0 salparono da La Spezia e si portarono a Napoli per poi iniziare la navigazione di trasferimento in Svezia, ma quando, il 18, ripartirono dalla citt\u00e0 partenopea, il \"Puke\" e lo \"Psilander\" entrarono in collisione arrecandosi reciprocamente vari danni, dovendo pertanto fare rotta su Cartagena, ove giunsero il 23 aprile.\nEseguite le riparazioni, le navi proseguirono il loro viaggio ed il 19 giugno giunsero, insieme alla nave ausiliaria \"Patrica\" (ex italiana \"Patris II\") a Skaalefjord, nelle isole F\u00e6r \u00d8er, dove per\u00f2 furono fermate e sequestrate l'indomani dai cacciatorpediniere britannici \"Tartar\", \"Mashona\" e \"Maori\". Gli equipaggi, imbarcati sulla \"Patrica\" e sulla nave cisterna \"Castor\", rimpatriarono in Svezia il 21.\nIl 22 giugno la Svezia chiese la restituzione delle navi. Gi\u00e0 alle 16.30 del giorno precedente \"Puke\" e \"Remus\" erano partiti, scortati dal cacciatorpediniere \"Tartar\", per spostarsi a Scapa Flow, dove rimasero bloccati qualche giorno per avarie al \"Puke\". Il 30 giugno le unit\u00e0 poterono riprendere il mare e lo stesso giorno giunsero a Kirkwall, dove si erano gi\u00e0 trasferiti nel frattempo anche \"Romulus\" e \"Psilander\".\nIl 2 luglio le navi tornarono in mano svedese, tre giorni pi\u00f9 tardi lasciarono Kirkwall ed il 10 luglio, nonostante un accidentale attacco aereo da parte di velivoli del \"18\u00b0 Group\" del \"Coastal Command\", arrivarono a G\u00f6teborg, entrando in servizio nella Marina svedese.\nLe unit\u00e0 ex italiane costituirono un notevole apporto per la Marina svedese, in quel momento dotata di un numero piuttosto ridotto di unit\u00e0.\nLa \"Remus\", ex \"Astore\", rimase in servizio sino al 15 agosto 1958, quando venne radiata e quindi avviata alla demolizione."}
{"id": "3563663", "revid": "149466", "url": "https://it.wikipedia.org/wiki?curid=3563663", "title": "Padre Angelico Lipani", "text": ""}
{"id": "3563666", "revid": "374393", "url": "https://it.wikipedia.org/wiki?curid=3563666", "title": "Cr\u00e9teil - Parc des Sports (metropolitana di Parigi)", "text": ""}
{"id": "3563670", "revid": "1851848", "url": "https://it.wikipedia.org/wiki?curid=3563670", "title": "Vincenzo Attrice", "text": "Caratteristiche tecniche.\nDifensore impiegato abitualmente in marcatura come terzino, era abile negli anticipi e dotato di buon senso della posizione.\nCarriera.\nDebutta nella Frattese nel 1979 giocando una sola partita nella stagione in cui i campani vincono la Serie D; gioca invece con maggiore continuit\u00e0 nelle successive tre stagioni in Serie C2. Nel 1983 viene ingaggiato dalla con cui milita per due anni in Serie B. In seguito gioca un altro anno in cadetteria col : la stagione \u00e8 negativa per il giocatore, che scende in campo 9 volte, e per la squadra umbra, che retrocede in Serie C1 e viene ulteriormente declassata in Serie C2 per le vicende legate al calcioscommesse.\nLasciata Perugia, Attrice si trasferisce alla , in Serie C1. Con la formazione amaranto disputa le sue migliori stagioni, giocando cinque campionati consecutivi in cui ottiene la promozione in Serie B nel 1988 e sfiora quella in Serie A, perdendo lo spareggio di Pescara contro la . Con la Reggina disputa 166 partite di campionato, indossando la fascia di capitano nella stagione 1990-1991, l'ultima sullo Stretto, conclusa con la retrocessione dei calabresi.\nRimane nella serie cadetta, acquistato dal ; in Emilia non convince, e viene relegato al ruolo di riserva dopo l'acquisto autunnale di Settimio Lucci. Nell'autunno 1992 passa al in Serie C1, in cambio di Agostino Iacobelli, dove disputa il suo ultimo anno fra i professionisti collezionando 12 presenze.\nChiude la carriera con tre stagioni nel Campionato Nazionale Dilettanti, con Santegidiese e Vis Stella. Lasciato il calcio, prosegue l'attivit\u00e0 a livello dilettantistico nel calcio a 5.\nIn totale ha giocato 158 partite (con 7 reti) in Serie B."}
{"id": "3563675", "revid": "149466", "url": "https://it.wikipedia.org/wiki?curid=3563675", "title": "Iacopone da Todi", "text": ""}
{"id": "3563681", "revid": "287204", "url": "https://it.wikipedia.org/wiki?curid=3563681", "title": "Rodolfo Bodipo Diaz", "text": ""}
{"id": "3563687", "revid": "1543377", "url": "https://it.wikipedia.org/wiki?curid=3563687", "title": "Torneo Interbritannico 1920", "text": "Il Torneo Interbritannico 1920 fu la trentaduesima edizione del torneo di calcio conteso tra le Home Nations dell'arcipelago britannico. Il torneo fu vinto dal Galles."}
{"id": "3563688", "revid": "1305772", "url": "https://it.wikipedia.org/wiki?curid=3563688", "title": "Nate Adams", "text": "Carriera.\nDopo aver iniziato a competere nelle minimoto all'et\u00e0 di 8 anni, dal 2000 ha iniziato la carriera professionistica nel Freestyle Motocross partecipando a vari campionati, ottenendo la sua prima vittoria nel 2002 nel World Freestyle Motocross Championship. Ha preso parte anche agli X Games in cui ha ottenuto la prima medaglia d'oro nel 2004.\nHa partecipato e vinto nel 2009 e 2010 il Red Bull X-Fighters World Tour in sella ad una Yamaha YZ; nella stessa competizione ha gareggiato anche nel 2011 trovandosi al comando della classifica ad una gara dal termine della stagione.\nVive a Temecula, in California."}
{"id": "3563699", "revid": "1543377", "url": "https://it.wikipedia.org/wiki?curid=3563699", "title": "Torneo Interbritannico 1921", "text": "Il Torneo Interbritannico 1921 fu la trentatreesima edizione del torneo di calcio conteso tra le Home Nations dell'arcipelago britannico. Il torneo fu vinto dalla Scozia."}
{"id": "3563705", "revid": "767487", "url": "https://it.wikipedia.org/wiki?curid=3563705", "title": "Armando Buso", "text": "Biografia.\nNasce il 28 giugno 1914 da Carlo Buso (originario di Oderzo) ed Elisabetta Cruzzolin (originaria di Ormelle) come terzo figlio della coppia.\nNel 1930 si trasferisce a Roma per entrare nella bottega del decoratore Antonino Calcagnadoro. Si iscrive a scuola di pittura e riceve qualche lezione da Calcagnadoro.\nDopo due anni torna in Veneto e viene accolto nella casa bottega del pittore di origini friulane Umberto Martina che opera a Venezia. Seguir\u00e0 il maestro per dieci anni conoscendo Virgilio Tramontin del quale divenne \"il prediletto, l'amato ultimo suo allievo\".\nNel 1942 realizza la prima mostra personale a Venezia alla Bevilacqua La Masa. Nello stesso anno espone alla Esposizione internazionale d'arte di Venezia mostra che rifrequenter\u00e0 nel 1948 .\nNel 1945 muore il suo mentore Umberto Martina e per lui si apre una nuova fase della vita artistica. \nSi sposa nel 1950, convolando a nozze Bianca Fregonese. \nContinua ad esporre in varie gallerie personali e collettive in Italia e nel Mondo, oltre che partecipare a concorsi, mettendo in luce le sue fantastiche qualit\u00e0 di pittura, disegno e linoleografia.\nAnno d'oro quello del 1963: il 24 aprile nasce la figlia Giuliana ed ottiene il primo premio alla V Biennale dell'Incisione Italiana Contemporanea a Venezia.\nIl suo nome \u00e8 ormai popolare a tutti ed anche Oderzo lo omaggia tanto che sar\u00e0 Armando Buso ad integrare e restaurare alcune decorazioni pittoriche del Duomo cittadino.\nDopo anni di lavori e progetti, un po' stanco si prende un anno di semi pausa nel 1974. Muore il 17 dicembre del 1975 quando, al ritorno a casa per pranzo dallo studio, accusa dolori alla schiena e dopo una breve agonia, muore nel primo pomeriggio all'et\u00e0 di 61 anni.\nIl funerale si svolge in forma solenne al Duomo di Oderzo ed il Consiglio Comunale delibera l'intitolazione di una strada cittadina al maestro.\nLo scrittore Mino Maccari disse di lui negli anni: \u201c(...) i disegni di Armando Buso costituiscono una prova, alquanto imbarazzante per tanti legislatori artistici, della vitalit\u00e0 e insopprimibilit\u00e0 di quel mondo figurativo che troppo frettolosamente \u00e8 stato dato per morto (...)\u201d.\nPresso Villa Dirce a Tezze di Vazzola, nell'incantevole Borgo Malanotte, si \u00e8 svolta dal 4 luglio al 17 agosto 2014, la mostra \"Un Secolo di Armando Buso\", un'esposizione di opere per ricordare i cento anni dell'artista che nasce in una data importante ai fini storici, essendo anche il giorno in cui con l'attentato di Sarajevo, si diede formalmente inizio alla prima guerra mondiale.\nEcco che il contesto del Borgo Malanotte, con la particolarit\u00e0 delle trincee della Grande Guerra, vorr\u00e0 richiamare i visitatori per ricordare sia la memoria del Maestro Armando Buso, sia i fatti del grave conflitto bellico.\nNote.\nSito ufficiale: www.busoarmando.it\nBibliografia.\n\"In vita:\"\n\"Dopo la morte:\""}
{"id": "3563711", "revid": "287204", "url": "https://it.wikipedia.org/wiki?curid=3563711", "title": "Tourist Trophy 1953", "text": "Il Tourist Trophy corso dall'8 al 12 giugno 1953 sul Circuito del Mountain, \u00e8 stata la gara inaugurale del motomondiale 1953, e rappresenta la 35\u00aa edizione del Tourist Trophy.\nLe classi in gara furono quattro: 125, 250, 350 e 500 mentre non vi corsero i sidecar.\nNella classe 500 si registr\u00f2 la vittoria del pilota rhodesiano Ray Amm in sella ad una Norton che aveva gi\u00e0 ottenuto anche la pole position e fece registrare il giro pi\u00f9 veloce in gara. Lo stesso pilota si impose anche nella classe 350 mentre nelle altre classi si imposero piloti britannici: nella 250 si impose Fergus Anderson su Moto Guzzi (ripetendo la vittoria dell'anno precedente) e nella 125 vinse Leslie Graham su MV Agusta; quest'ultimo con la vittoria nella categoria di minor cilindrata fu il primo pilota del mondiale ad essere riuscito ad ottenere una vittoria in tre classi diverse dopo quella ottenuta in 500 nel Gran Premio motociclistico di Svizzera 1949 e quella in 350 nel Gran Premio motociclistico di Svizzera 1950.\nLa gara fu funestata anche dall'incidente mortale occorso proprio a Leslie Graham che perse la vita nella gara del Senior TT il 12 giugno. Non fu l'unica vittima quest'anno: persero la vita anche Harry L. Stephen e Thomas W. Swarbrick durante lo Junior TT e Geoff Walker a poca distanza da Graham.\nNon furono tra l'altro quelli gli unici incidenti: gi\u00e0 durante le prove Bruno Ruffo incorse in una caduta che lo port\u00f2 a decidere il ritiro dalle competizioni motociclistiche; la stessa cosa accadde anche a Rudi Felgenheier. Sempre delle cadute coinvolsero Bill Lomas (che rester\u00e0 assente dalle competizioni per il resto della stagione) e John Surtees che non potr\u00e0 essere al via delle gare.\nRisultati.\nClasse 500 (Senior TT).\n77 piloti furono presenti alla partenza, 36 vennero classificati al traguardo; fu anche la prima volta che la Gilera si present\u00f2 al TT con una squadra ufficiale affiancandosi alle squadre ufficiali di Norton, AJS, BMW e MV Agusta.\nTra i ritirati della corsa vi furono Carlo Bandirola, Alfredo Milani, Dickie Dale, Arthur Wheeler, Ken Kavanagh, Ken Mudford, Walter Zeller e Geoff Duke.\nClasse 350 (Junior TT).\n58 piloti vennero classificati al traguardo\nTra i ritirati della corsa vi furono Cecil Sandford, Bob McIntyre, Leslie Graham e Rod Coleman.\nClasse 250 (Lightweight TT).\n18 piloti vennero classificati al termine della gara\nTra i ritirati della corsa vi furono Maurice Cann e Enrico Lorenzetti.\nClasse 125 (Ultra-Lightweight TT).\n12 piloti vennero classificati al termine della gara\nTra i piloti ritirati Carlo Ubbiali e Dickie Dale."}
{"id": "3563713", "revid": "1442080", "url": "https://it.wikipedia.org/wiki?curid=3563713", "title": "Priapella olmecae", "text": "Priapella olmecae \u00e8 un piccolo pesce d'acqua dolce, appartenente alla famiglia Poeciliidae.\nDistribuzione e habitat.\nQuesta specie \u00e8 diffusa in Messico, nelle acque dolci e salmastre della regione di Papaloapan. Abita acque lente con temperature comprese tra i 21 e i 27 \u00b0C.\nDescrizione.\n\"P. olmecae\" presenta un corpo allungato, compresso ai fianchi, a profilo vagamente romboidale. Il dorso \u00e8 incurvato, cos\u00ec come il ventre, piuttosto pronunciato. La pinna dorsale \u00e8 allungata e arrotondata, la coda \u00e8 ampia e a delta. Il maschio \u00e8 provvisto di un lungo gonopodio. La livrea \u00e8 tendenzialmente grigio fumo trasparente, con scaglie orlate di scuro, sfumature gialle e riflessi azzurrini. Le pinne sono orlate di giallo vivo con i raggi scuri. \nLe dimensioni si attestano sui 5 cm.\nEtologia.\nTende a vivere in gruppo, spesso associata ad altri Peciliidi come \"Xiphophorus hellerii\" e \"Poecilia mexicana\".\nRiproduzione.\nCome tutti i Peciliidi, la fecondazione \u00e8 interna e la femmina cova le uova internamente, partorendo avannotti durante la schiusa.\nAlimentazione.\n\"Priapella olmecae\" ha dieta tendenzialmente insettivora.\nAcquariofilia.\nNon facilmente reperibile in commercio, \u00e8 allevata prevalentemente dagli appassionati."}
{"id": "3563716", "revid": "4175", "url": "https://it.wikipedia.org/wiki?curid=3563716", "title": "Classifica mondiale dell'IRB", "text": ""}
{"id": "3563719", "revid": "287204", "url": "https://it.wikipedia.org/wiki?curid=3563719", "title": "Jean Mallejac", "text": ""}
{"id": "3563720", "revid": "599013", "url": "https://it.wikipedia.org/wiki?curid=3563720", "title": "Bisignani", "text": ""}
{"id": "3563721", "revid": "1543377", "url": "https://it.wikipedia.org/wiki?curid=3563721", "title": "Torneo Interbritannico 1922", "text": "Il Torneo Interbritannico 1922 fu la trentaquattresima edizione del torneo di calcio conteso tra le Home Nations dell'arcipelago britannico. Il torneo fu vinto dalla Scozia."}
{"id": "3563725", "revid": "247222", "url": "https://it.wikipedia.org/wiki?curid=3563725", "title": "Casalini libri", "text": ""}
{"id": "3563727", "revid": "1442080", "url": "https://it.wikipedia.org/wiki?curid=3563727", "title": "Priapella bonita", "text": "Priapella bonita era un piccolo pesce d'acqua dolce, appartenente alla famiglia Poeciliidae, dichiarato estinto.\nDistribuzione e habitat.\nQuesta specie era diffusa in Messico, dove era endemica.\nClassificazione.\nScoperta, descritta e classificata nel 1904 da Meek, \u00e8 stata dichiarata estinta.\nRiproduzione.\nCome le altre specie del genere, la fecondazione avveniva internamente, partorendo avannotti durante la schiusa."}
{"id": "3563728", "revid": "2215986", "url": "https://it.wikipedia.org/wiki?curid=3563728", "title": "John-117", "text": "John-117, meglio conosciuto come Master Chief, \u00e8 un personaggio immaginario statunitense, protagonista dei capitoli principali della serie di videogiochi \"Halo\", sviluppata da Bungie Studios e 343 Industries e pubblicata da Microsoft Game Studios per console e PC.\nJohn-117 \u00e8 un soldato scelto del tipo \"Spartan-II\", facente parte di un'organizzazione umana nota come \"United Nations Security Council\" (UNSC).\nBiografia.\nJohn nacque nel 2511 su Eridanus II, dove viveva nella citt\u00e0 di Elysium con la famiglia. All'et\u00e0 di 6 anni venne scelto per fare parte del progetto SPARTAN-II, per questo fu prelevato dalla dottoressa Halsey e dall'allora tenente Jacob Keyes e sostituito da un clone a crescita rapida. Fin dall'inizio diventa il preferito della dottoressa a causa della sua fortuna, dimostrata anche nel semplice gioco del lancio della moneta, e delle sue abilit\u00e0. Del suo aspetto fisico si sa soltanto che \u00e8 completamente calvo (anche se un tempo aveva i capelli castani), gli occhi azzurri e che \u00e8 alto 225 centimetri. Fin da bambino era straordinariamente alto e forte, tanto da tener testa a tutti gli altri bambini che cercavano di conquistare la collinetta su cui John poggiava i piedi.\nArrivato su Reach insieme ad altri 74 candidati del programma, John cominci\u00f2 il suo addestramento supervisionato dal Capo Franklin Mendez e dall'IA D\u00e9j\u00e0. Fin dal primo giorno egli strinse una profonda amicizia con Kelly e Sam, suoi compagni di squadra. In seguito ad una missione in una foresta sulle catene montuose di Reach, nella quale John dimostr\u00f2 la sua attitudine al comando portando a casa tutti gli altri bambini, egli venne nominato capo della sua squadra.\nA 14 anni John fu sottoposto al processo di alterazione e di aumento delle capacit\u00e0, sopravvivendo assieme ad altri 32 candidati senza subire danni permanenti ed ottenendo forza, riflessi, resistenza, velocit\u00e0 e vista sovrumani. Per riprendersi dagli effetti dei potenziamenti, gli Spartan vennero trasferiti sull'Atlas. Mentre si allenava in palestra, John venne sfidato da 4 ODST in combattimento corpo a corpo, nel quale 2 Saltatori Infernali rimasero uccisi e gli altri 2 gravemente feriti.\nDopo aver recuperato il pieno controllo delle sue capacit\u00e0, John-117 e la Squadra Blu vengono inviati nella loro prima missione: catturare il Colonnello Robert Watts, un leader dei ribelli, nella cintura di asteroidi del sistema Eridanus. Compiuta l'operazione il Chief ricevette una medaglia Purple Heart.\nDopo 3 mesi la Squadra Blu ricevette il compito di portare in salvo i civili sopravvissuti al massacro di Harvest dopo l'attacco dei Covenant, cos\u00ec gli Spartan entrarono in possesso di alcuni esemplari di tecnologia aliena, come gli scudi energetici dei Jackal, dei quali si servir\u00e0 la dottoressa Halsey per creare l'armatura potenziata d'assalto MJOLNIR Mark V.\nIn seguito, dopo varie perdite, gli ultimi SPARTAN vennero ingaggiati per una missione che prevedeva la presa di una nave aliena, la cattura di un Profeta e una proposta di pace. Master Chief venne scelto da Cortana (la quale aveva ereditato la mente dalla dottoressa Halsey e anche il suo debole per John) e dunque vennero sottoposti ad una prova per verificare la loro affinit\u00e0 in battaglia. Superata questa prova e pronti a partire, Reach venne attaccato e sorse un altro problema: una nave con dei dati (come la posizione della Terra) stava per essere trovata e ispezionata dai Covenant. John, Linda e James andarono a recuperare i dati. James venne colpito e accidentalmente part\u00ec con il Jet-Pack e fu ritenuto defunto, Linda, colpita da dietro da un Elite mimetizzato, venne ridotta in fin di vita appena prima di finire la missione.\nMaster Chief invece riusc\u00ec a completare la missione e port\u00f2 il corpo di Linda sulla Pillar of Autumn. Gli altri SPARTAN morirono durante il viaggio mentre si dirigevano su Reach. In seguito Cortana si mise in fuga con la nave verso delle coordinate che erano state decifrate da alcune rocce, scoperte grazie all'interessamento delle stesse da parte dei Covenant. Arrivati scoprirono l'Installazione 04.\nIn seguito, mentre star\u00e0 per attivare l'Installazione scoprir\u00e0 che in realt\u00e0 \u00e8 un'arma che non fa distinzioni e uccide qualunque forma di vita nell'universo, in modo che i Flood (accidentalmente liberati) si estinguano. Scoperto ci\u00f2 Master Chief fa scoppiare i reattori della Pillar of Autumn, atterrata precedentemente portando con s\u00e9 Flood, Covenant e 343 Guilty Spark insieme ai robot dei Precursori. Master Chief riesce a scappare con Cortana a bordo di un caccia longsword, anche 343 Guilty Spark si salva. In Halo 2 viene premiato e subito dopo evita che una bomba esploda distruggendo la stazione orbitante sulla quale si era rifugiato. Atterrati poi a New Mombasa si fa largo tra la citt\u00e0 eliminando ogni Covenant gli si pari davanti, Scarab compreso. Subito dopo va alla ricerca del Profeta del Rimorso, seguendolo in una porta dimensionale fino a scoprire l'Installazione 05: luogo dove lo uccider\u00e0 causando lo scoppio di una guerra civile tra i Covenant. Catturato poi dalla Mente Suprema viene teletrasportato su Alta Opera dove tenta di impossessarsi dell'icona d'attivazione recuperata dall'Arbiter. Nell'ultimo livello con John, grazie all'aiuto di Cortana, raggiunge la nave dei Precursori con la quale il Profeta della Verit\u00e0 stava scappando per dirigersi sulla Terra. Su Halo 3 Master Chief si lancia dall'astronave di Verit\u00e0 e atterra sulla Terra dove viene ritrovato da Johnson. Successivamente scappa e raggiunge la cittadella di Voi e la libera dallo Scarab e altre forze nemiche; poi John con l'aiuto degli \u00e9lite distrugge la cittadella per liberarla dall'infestazione Flood. Infine insegue i Covenant fino al ritrovamento dell'Arca, in grado di attivare tutti gli anelli contemporaneamente. Seguendo la storia John riesce a fermare questa pazzia anche grazie all'aiuto dei Flood e fermato ci\u00f2 trova un'installazione di sostituzione per quella distrutta in Halo C.E. John va a recuperare Cortana, rimasta su Alta Opera infestata dai Flood; che nel frattempo era arrivata sull'Arca. Nell'ultimo livello Master Chief attiva l'anello nonostante 343 Guilty Spark lo provi a fermare (nella battaglia muore il Sergente Johnson), e fatto ci\u00f2 scappa insieme all' Arbiter. Nel video finale si vede una cerimonia dove tutto fa capire che lo Spartan II sia morto; ma dopo i titoli di coda, si pu\u00f2 vedere un altro filmato: l' IA Cortana sveglia John, e parlando si scopre che solo met\u00e0 della nave \u00e8 passata nel portale, e ovviamente non \u00e8 la loro. A questo punto John si mette in sonno criogenico e Cortana rimane a sorvegliarlo in attesa dei soccorsi. Dopodich\u00e9 la visuale si allontana dall'astronave, rivelando che i due protagonisti si stanno avvicinando a un pianeta sconosciuto, che molti suppongono che sia legato ai Precursori; questa notizia infatti \u00e8 confermata dai capitoli di Halo Legends Origins I e II e dall'ultimo capitolo sviluppato dalla 343 Industries, Halo 4."}
{"id": "3563730", "revid": "365411", "url": "https://it.wikipedia.org/wiki?curid=3563730", "title": "Strada statale 691 Contursi-Lioni", "text": ""}
{"id": "3563732", "revid": "1543377", "url": "https://it.wikipedia.org/wiki?curid=3563732", "title": "Torneo Interbritannico 1923", "text": "Il Torneo Interbritannico 1923 fu la trentacinquesima edizione del torneo di calcio conteso tra le Home Nations dell'arcipelago britannico. Il torneo fu vinto dalla Scozia."}
{"id": "3563733", "revid": "857824", "url": "https://it.wikipedia.org/wiki?curid=3563733", "title": "Locomotiva FS 874", "text": "La locomotiva FS gruppo 874 era un tipo di locotender a vapore saturo e semplice espansione immatricolata nel 1915 nel parco delle Ferrovie dello Stato dopo il rilevamento della linea ferroviaria Lucca-Aulla. \nStoria.\nLe locomotive erano state costruite per conto della ferrovia Lucca\u2013Aulla dalla fabbrica tedesca di locomotive a vapore Borsig in numero di 3 unit\u00e0. Unit\u00e0 similari vennero fornite anche alle ferrovie Torino\u2013Ciri\u00e8 e Santhi\u00e0\u2013Biella. Le macchine vennero incorporate nel parco rotabili delle Ferrovie dello Stato a partire dal 1915 contestualmente al rilevamento della linea ferroviaria di Aulla ricevendo la nuova immatricolazione nel gruppo FS 874.\nCaratteristiche.\nLa locotender era a vapore saturo e a semplice espansione con rodiggio a 3 assi accoppiati e carrello anteriore di guida Bissel; il modello era studiato per l'uso su ferrovie secondarie e concesse ad armamento leggero. Il meccanismo motore era a 2 cilindri esterni con distribuzione a cassetto. La massa complessiva a pieno carico era di 52,1 tonnellate, di cui 42,6 aderenti.\nRaggiungevano una velocit\u00e0 massima di 70\u00a0km/h sviluppando una potenza continuativa, a 50\u00a0km/h, di 360\u00a0kW. La capacit\u00e0 delle casse d'acqua era di 4,8\u00a0m\u00b3 mentre le scorte di carbone erano di 1.500\u00a0kg. Erano munite di praticabile con corrimani tutt'intorno."}
{"id": "3563738", "revid": "1081171", "url": "https://it.wikipedia.org/wiki?curid=3563738", "title": "Copa Campeonato", "text": "La Copa Campeonato \u00e8 stata una competizione calcistica disputata in Argentina dal 1894 al 1931. Il torneo venne creato in seguito al termine del campionato argentino di calcio 1893, organizzato dalla Argentine Association Football League, di fatto la seconda federazione calcistica ad essere fondata in Argentina. L'ultima edizione disputata fu quella del 1931, il cui primo tentativo dur\u00f2 solo una giornata, per poi ripartire \u2013 dopo gli abbandoni di molte delle squadre iscritte per il passaggio al primo campionato professionistico organizzato dalla Liga Argentina de Football \u2013 in una versione rimaneggiata.\nStoria.\nArgentine Association Football League (1894-1902).\nUna volta conclusosi il campionato 1893, vinto dal Lomas Athletic, la Argentine Association Football League decise di istituire una nuova competizione, che venne chiamata Copa Campeonato; fu disputata per la prima volta nel 1894, e a vincere fu nuovamente il Lomas Athletic. Gli anni 1890 videro primeggiare squadre di Lomas de Zamora, quali il Lomas Athletic e il Lomas Academy; nel 1899, per la prima volta, il titolo and\u00f2 a una compagine di Buenos Aires, il Belgrano Athletic. Nella Copa Campeonato 1900, primo torneo del XX secolo, il titolo fu appannaggio dell'English High School Athletic Club. Da quest'ultima squadra si origin\u00f2 l'Alumni Athletic Club, che fu protagonista del primo decennio del nuovo secolo. Fu proprio l'Alumni ad aggiudicarsi gli ultimi tre campionati organizzati dalla Argentine Association Football League, prima che questa cambiasse nome, divenendo Argentina Football Association nel febbraio 1903.\nArgentine Football Association (1903-1911).\nLa Argentine Football Association organizz\u00f2 il suo primo torneo nel 1903: sei squadre furono ammesse, tre della capitale, una di Lomas de Zamora, una di Lan\u00fas e una di Quilmes. A vincere fu di nuovo l'Alumni, che termin\u00f2 con nove vittorie e una sconfitta in 10 incontri. Il Belgrano Athletic vinse nel 1904, superando l'Alumni, che vinse l'anno seguente a discapito proprio del Belgrano. Nel 1906 cambi\u00f2 per la prima volta la formula della competizione: furono creati due gironi, uno da sei e l'altro da quattro squadre, che qualificavano la prima classificata alla finalissima per la vittoria del campionato. I vincitori dei due gruppi, rispettivamente Lomas Athletic e Alumni, si contesero il trofeo il 7 ottobre al campo sportivo Porte\u00f1o di Buenos Aires; a prevalere fu l'Alumni per 4-0. La nuova formula fu presto abbandonato, e nel 1907 si torn\u00f2 al girone unico, allargato fino a comprendere 11 formazioni. Dal 1908 al 1911 il numero di partecipanti rimase di 10, e, mentre la Copa del 1908 and\u00f2 al Belgrano Athletic, i restanti tornei furono tutti vinti dall'Alumni.\nAsociaci\u00f3n Argentina de Football (1912-1926).\nNel febbraio 1912 la Argentine Football Association cambi\u00f2 nome, divenendo Asociaci\u00f3n Argentina de Football, e il 30 giugno dello stesso anno si affili\u00f2 alla FIFA. Avvenne anche la prima scissione: a giugno tre squadre (Estudiantes, Gimnasia Buenos Aires e Porte\u00f1o) si separarono dalla AAF, formando la FAF (Federaci\u00f3n Argentina de Football), che non venne riconosciuta dalla FIFA. La prima Copa Campeonato ufficiale fu vinta dal Quilmes. Nel 1913 si effettu\u00f2 una modifica alla formula della competizione: dopo i primi 14 incontri furono istituiti tre gironi, i primi due (da cinque e sei squadre) permettevano di accedere alla finale del torneo, mentre il terzo serviva a determinare le retrocessioni. Nel 1914 si torn\u00f2 al girone unico, con 13 partecipanti; a vincere fu il Racing Club di Avellaneda. Dal 1915 al 1918 la formazione bianco-celeste vinse il campionato; nel 1919 si verific\u00f2 un'ulteriore scissione, che origin\u00f2 la Asociaci\u00f3n Amateurs de Football (AAm), formata da 13 squadre. Fu poi organizzato, per sopperire alla mancanza del torneo della AAF, un campionato breve a sei squadre, vinto dal Boca Juniors. Nel 1920 presero parte 13 formazioni, e a vincere fu il Boca. Nel 1921 il titolo and\u00f2 all'Hurac\u00e1n, che ripet\u00e9 il successo nel 1922; nel 1923 Boca Juniors e Hurac\u00e1n giunsero appaiati al primo posto, e dovettero giocare tre incontri per determinare il vincitore, che alla fine risult\u00f2 essere il Boca. Nel 1924 vinse nuovamente il Boca, mentre nel 1925 torn\u00f2 ad essere campione l'Hurac\u00e1n, che sconfisse il Nueva Chicago nello spareggio. Nel 1926 si disput\u00f2 l'ultima edizione completa della Copa Campeonato: con 18 partecipanti, a primeggiare fu di nuovo il Boca Juniors. Nel 1927 le due federazioni esistenti si fusero e organizzarono la Primera Divisi\u00f3n.\nAsociaci\u00f3n Argentina de Football (Amateurs y Profesionales) (1931).\nIl 10 maggio 1931 inizi\u00f2 la Copa Campeonato, organizzata dall'Asociaci\u00f3n Amateurs Argentina de Football, con un totale di 34 squadre iscritte. Dopo la prima giornata \u2013 nemmeno disputata interamente \u2013 19 societ\u00e0 abbandonarono l'associazione per passare alla Liga Argentina de Football che organizz\u00f2 il primo campionato professionistico.\nQuindi l'Asociaci\u00f3n Amateurs Argentina de Football, che il 20 giugno cambi\u00f2 il proprio nome in \"Asociaci\u00f3n Argentina de Football (Amateurs y Profesionales\", fece partire il 28 giugno una versione ridotta della Copa Campeonato \u2013 alla quale parteciparono 16 squadre \u2013 che vide trionfare l'Estudiantil Porte\u00f1o dopo lo spareggio finale con l'Almagro."}
{"id": "3563740", "revid": "179980", "url": "https://it.wikipedia.org/wiki?curid=3563740", "title": "Primera Divisi\u00f3n 1894 (Argentina)", "text": ""}
{"id": "3563741", "revid": "179980", "url": "https://it.wikipedia.org/wiki?curid=3563741", "title": "Primera Divisi\u00f3n 1895 (Argentina)", "text": ""}
{"id": "3563742", "revid": "179980", "url": "https://it.wikipedia.org/wiki?curid=3563742", "title": "Primera Divisi\u00f3n 1896 (Argentina)", "text": ""}
{"id": "3563743", "revid": "179980", "url": "https://it.wikipedia.org/wiki?curid=3563743", "title": "Primera Divisi\u00f3n 1897 (Argentina)", "text": ""}
{"id": "3563744", "revid": "179980", "url": "https://it.wikipedia.org/wiki?curid=3563744", "title": "Primera Divisi\u00f3n 1898 (Argentina)", "text": ""}
{"id": "3563745", "revid": "179980", "url": "https://it.wikipedia.org/wiki?curid=3563745", "title": "Primera Divisi\u00f3n 1899 (Argentina)", "text": ""}
{"id": "3563746", "revid": "1543377", "url": "https://it.wikipedia.org/wiki?curid=3563746", "title": "Torneo Interbritannico 1924", "text": "Il Torneo Interbritannico 1924 fu la trentaseiesima edizione del torneo di calcio conteso tra le Home Nations dell'arcipelago britannico. Il torneo fu vinto dal Galles."}
{"id": "3563747", "revid": "179980", "url": "https://it.wikipedia.org/wiki?curid=3563747", "title": "Primera Divisi\u00f3n 1900 (Argentina)", "text": ""}
{"id": "3563748", "revid": "179980", "url": "https://it.wikipedia.org/wiki?curid=3563748", "title": "Primera Divisi\u00f3n 1901 (Argentina)", "text": ""}
{"id": "3563749", "revid": "179980", "url": "https://it.wikipedia.org/wiki?curid=3563749", "title": "Primera Divisi\u00f3n 1902 (Argentina)", "text": ""}
{"id": "3563750", "revid": "179980", "url": "https://it.wikipedia.org/wiki?curid=3563750", "title": "Primera Divisi\u00f3n 1903 (Argentina)", "text": ""}
{"id": "3563751", "revid": "179980", "url": "https://it.wikipedia.org/wiki?curid=3563751", "title": "Primera Divisi\u00f3n 1904 (Argentina)", "text": ""}
{"id": "3563753", "revid": "179980", "url": "https://it.wikipedia.org/wiki?curid=3563753", "title": "Primera Divisi\u00f3n 1905 (Argentina)", "text": ""}
{"id": "3563754", "revid": "179980", "url": "https://it.wikipedia.org/wiki?curid=3563754", "title": "Primera Divisi\u00f3n 1906 (Argentina)", "text": ""}
{"id": "3563755", "revid": "179980", "url": "https://it.wikipedia.org/wiki?curid=3563755", "title": "Primera Divisi\u00f3n 1907 (Argentina)", "text": ""}
{"id": "3563756", "revid": "179980", "url": "https://it.wikipedia.org/wiki?curid=3563756", "title": "Primera Divisi\u00f3n 1908 (Argentina)", "text": ""}
{"id": "3563757", "revid": "179980", "url": "https://it.wikipedia.org/wiki?curid=3563757", "title": "Primera Divisi\u00f3n 1909 (Argentina)", "text": ""}
{"id": "3563758", "revid": "179980", "url": "https://it.wikipedia.org/wiki?curid=3563758", "title": "Primera Divisi\u00f3n 1910 (Argentina)", "text": ""}
{"id": "3563759", "revid": "179980", "url": "https://it.wikipedia.org/wiki?curid=3563759", "title": "Primera Divisi\u00f3n 1911 (Argentina)", "text": ""}
{"id": "3563761", "revid": "179980", "url": "https://it.wikipedia.org/wiki?curid=3563761", "title": "Primera Divisi\u00f3n 1891 (Argentina)", "text": ""}
{"id": "3563763", "revid": "179980", "url": "https://it.wikipedia.org/wiki?curid=3563763", "title": "Primera Divisi\u00f3n 1893 (Argentina)", "text": ""}
{"id": "3563774", "revid": "1543377", "url": "https://it.wikipedia.org/wiki?curid=3563774", "title": "Torneo Interbritannico 1925", "text": "Il Torneo Interbritannico 1925 fu la trentasettesima edizione del torneo di calcio conteso tra le Home Nations dell'arcipelago britannico. Il torneo fu vinto dalla Scozia."}
{"id": "3563775", "revid": "321906", "url": "https://it.wikipedia.org/wiki?curid=3563775", "title": "Parte principale di Cauchy", "text": ""}
{"id": "3563777", "revid": "767487", "url": "https://it.wikipedia.org/wiki?curid=3563777", "title": "Uwe R\u00f6sler", "text": "R\u00f6sler fu un calciatore di molti club, tra cui del Manchester City (dal 1994 al 1998), dove fu capocannonniere della squadra per tre stagioni consecutive, e del Kaiserslautern, per cui gioc\u00f2 nella Champions League. Fece parte della Nazionale tedesca orientale.\nCarriera.\nGiocatore.\nClub.\nGli esordi in Germania.\n R\u00f6sler inizi\u00f2 la carriera nel suo paese natio, vestendo la maglia del Lokomotive Lipsia dal 1987. Dopo una stagione, pass\u00f2 al Magdeburgo, dove trascorse tre campionati. Fu poi acquistato dalla Dinamo Dresda, dove gioc\u00f2 per due stagioni (intervallata da una al Norimberga). Essendo cresciuto nella Germania dell'Est, dove i calciatori erano considerati amatori, ebbe delle difficolt\u00e0 dopo la riunificazione tedesca.\nAl Manchester City.\nA marzo 1994, R\u00f6sler pass\u00f2 al Manchester City, sostenendo un provino. Gli venne data una possibilit\u00e0, per il match della squadra riserve contro il Burnley, dove segn\u00f2 una doppietta che gli valse la permanenza per tre mesi. Debutt\u00f2 tra i titolari la domenica seguente, nella sfida contro i Queens Park Rangers. Lo score di 5 reti in 12 incontri gli fece guadagnare la riconferma.\nDopo un pessimo inizio del campionato 1994-1995, quando fu espulso nella sconfitta per 3-0 contro l'Arsenal alla prima giornata, R\u00f6sler costitu\u00ec una prolifica coppia d'attacco con Paul Walsh. Segn\u00f2 22 reti tra Premier League e coppe, nonostante avesse saltato diversi match per infortunio. In una partita valida per la FA Cup 1994-1995, segn\u00f2 una quaterna al Notts County, diventando il primo calciatore dei \"Citizens\" a riuscirci dal 1953, quando la realizz\u00f2 John Paul Hart. Divent\u00f2 capocannonniere stagionale e gli fu consegnato il premio di miglior calciatore dell'anno del club.\nNel campionato 1995-1996, Alan Ball fu nominato allenatore del City. Ball cambi\u00f2 il modo di giocare della squadra e, nonostante i punti di forza del club fossero le ali, il nuovo manager non ne schier\u00f2, preferendo rinforzare il centrocampo: Nicky Summerbee, esterno offensivo, fu spesso impiegato come terzino e Peter Beagrie sub\u00ec un infortunio. Fu poi venduto Walsh, cos\u00ec le cose per R\u00f6sler si complicarono. In molti sostennero che l'altro centravanti del Manchester City, Niall Quinn, avesse caratteristiche troppo simili a quelle del tedesco, in un sistema di gioco che non forniva effettivamente molti palloni agli attaccanti. R\u00f6sler divenne rapidamente scontento della situazione e, dopo aver segnato un gol al Manchester United, corse verso la Ball e la panchina, indicando polemicamente nome e numero stampati sulla sua maglietta. I \"Citizens\" retrocessero a fine stagione.\nR\u00f6sler decise per\u00f2 di restare in squadra. Nonostante un'altra stagione difficoltosa, il tedesco fu ancora capocannonniere e riusc\u00ec a trarre benefici dal nuovo schema della squadra, il 4-4-1-1. Dopo altri problemi fisici, l'attaccante lasci\u00f2 il club a parametro zero nel 1998, a seguito della retrocessione in League Two del Manchester City. A dicembre 2009, fu inserito nella Hall of Fame della societ\u00e0.\nRitorno in patria.\nNell'estate del 1998, R\u00f6sler torn\u00f2 in Germania per giocare nel Kaiserslautern, club campione in carica. Il momento pi\u00f9 positivo dell'esperienza fu rappresentato dalla tripletta siglata ai danni dello HJK Helsinki da subentrato, in un incontro valido per la Champions League 1998-1999. Il club fu eliminato ai quarti di finale della competizione, dai connazionali del Bayern Monaco. Nel 1999 pass\u00f2 al Tennis Borussia Berlino.\nNuovamente in Inghilterra.\nDopo la bancarotta del Tennis Borussia Berlino, Glenn Hoddle lo port\u00f2 al Southampton a parametro zero. Non riusc\u00ec a conquistare un posto da titolare, per\u00f2, a causa dello stato di forma di James Beattie (che sigl\u00f2 10 reti in 10 partite tra novembre e dicembre). Sub\u00ec un infortunio all'inguine che lo costrinse ad operarsi: rimase cos\u00ec fuori per diverse settimane. Segn\u00f2 soltanto una rete per i \"Saints\", nella sfida contro il Mansfield Town nella Football League Cup 2000-2001.\nRealizz\u00f2 l'ultima rete della storia del vecchio stadio del Southampton, The Dell. Infatti, nell'amichevole del 26 maggio 2001 contro il Brighton &amp; Hove Albion (che fu selezionato come avversario del Southampton perch\u00e9 furono i primi ospiti dello stadio nel 1898). I \"Saints\" si imposero per 1-0.\nL'anno seguente, collezion\u00f2 soltanto una manciata di presenze, prima di trasferirsi in prestito al West Bromwich Albion nel mese di ottobre. R\u00f6sler fu acquistato per sostituire l'infortunato Scott Dobie. Debutt\u00f2 il 31 ottobre, nella trasferta contro il Crystal Palace e l'unica rete arriv\u00f2 nella vittoria per 1-0 contro il Nottingham Forest. R\u00f6sler gioc\u00f2 5 partite in squadra, durante questo periodo.\nGli ultimi anni da calciatore.\nA gennaio del 2002, torn\u00f2 in Germania per giocare nello Unterhaching. A luglio dello stesso anno, fu ingaggiato dai norvegesi del Lillestr\u00f8m. Esord\u00ec nella Tippeligaen il 28 luglio 2002, nella vittoria per 2-1 sul Bryne: R\u00f6sler realizz\u00f2 una delle reti della sua squadra. Nelle 10 partite di campionato che gioc\u00f2 in quella stagione, segn\u00f2 9 gol. Dopo la prima partita della Tippeligaen 2003, in cui sigl\u00f2 una marcatura, gli fu diagnosticato un tumore e dovette cos\u00ec concludere la carriera professionistica. Dopo la chemioterapia, recuper\u00f2 completamente e divenne allenatore.\nNazionale.\nR\u00f6sler gioc\u00f2 5 partite per la , con cui debutt\u00f2 il 13 aprile 1988, nel pareggio per 1-1 contro la .\nAllenatore.\nDopo essersi ripreso completamente, R\u00f6sler divent\u00f2 tecnico del Lillestr\u00f8m nel 2005. Guid\u00f2 la squadra a due quarti posti consecutivi in campionato, raggiungendo anche la finale di Coppa di Norvegia 2005 e di Royal League 2005-2006, perdendole entrambe. Questi risultati non bastarono a soddisfare la dirigenza, che lo licenzi\u00f2 il 13 novembre 2006, assieme al suo assistente Gunnar Halle.\nFu nominato allenatore del Viking il 22 novembre dello stesso anno. Rimpiazz\u00f2 Tom Nordlie, che si trasfer\u00ec invece al Lillestr\u00f8m. Nel 2007, condusse la squadra ad un terzo posto finale. Il 18 novembre fu annunciato che avrebbe lasciato il Viking.\nIl 31 agosto 2010, firm\u00f2 un contratto a breve termine con il Molde. A fine stagione, per\u00f2, non fu confermato e fu sostituito da Ole Gunnar Solskj\u00e6r.\nR\u00f6sler espresse poi il desiderio di tornare in Inghilterra, in veste di allenatore. Nel giugno 2011 firm\u00f2 un contratto biennale con il Brentford, squadra militante in Football League One. Il piazzamento finale di quell'anno fu un 9\u00ba posto con un totale di 67 posti, il miglior risultato ottenuto dal Brentford da 6 anni a quella parte. Nell'anno seguente, il 2012-2013, la squadra lott\u00f2 per la promozione diretta fino ai minuti finali del campionato: all'ultima giornata contro il Doncaster, al 94' minuto l'italiano Marcello Trotta calci\u00f2 sulla traversa il rigore che avrebbe significato vittoria, sorpasso e promozione diretta ai danni dello stesso Doncaster, con gli avversari che invece andarono addirittura a vincere in contropiede sugli sviluppi di quell'azione.\nIl 7 dicembre 2013, R\u00f6sler fu chiamato ad allenare il Wigan (campionato di Football League Championship) al posto dell'irlandese Owen Coyle. La sua prima partita sulla panchina dei biancoblu si gioc\u00f2 cinque giorni dopo, e fu una sconfitta in Europa League contro gli sloveni del Maribor. Il 9 marzo 2014, in occasione del quarto di finale di FA Cup, il Wigan riusc\u00ec a eliminare il Manchester City all'Etihad Stadium. Il cammino si interruppe in semifinale, con la sconfitta ai rigori contro l'Arsenal. In campionato invece arriv\u00f2 un'eliminazione nelle semifinali dei play-off promozione. Il campionato 2014-2015 invece inizi\u00f2 con la squadra che occupava la zona retrocessione nonostante fosse tra le favorite per la promozione: la dirigenza del club opt\u00f2 quindi per l'esonero il 13 novembre 2014.\nR\u00f6sler fu ufficializzato come nuovo allenatore del Leeds United per le stagioni 2015-2016 e 2016-2017. La parentesi con i \"Whites\" tuttavia dur\u00f2 meno del previsto, poich\u00e9 dopo sole 12 partite fu esonerato per aver ottenuto solo due vittorie.\nIl 30 luglio 2016, a soli quattro giorni dall'inizio del campionato di League One, venne presentato alla guida del Fleetwood Town. Al suo primo anno con i biancorossi, la squadra ottenne 82 punti (massimo storico del club) e si qualific\u00f2 per i play-off promozione, dove per\u00f2 fu sconfitta dal Brentford, vecchio club di R\u00f6sler. Il 17 febbraio 2018, l'allenatore tedesco ricevette l'esonero a causa delle 7 sconfitte consecutive rimediate tra campionato e coppe.\nR\u00f6sler ripart\u00ec dai campioni di Svezia in carica del Malm\u00f6 FF, che lo assunsero durante la pausa estiva dell'Allsvenskan 2018. Al momento del suo arrivo, la squadra si trovava al 10\u00ba posto a 11 punti dalla vetta della classifica, con una partita in pi\u00f9 disputata. Nell'anno e mezzo trascorso a Malm\u00f6 non vinse il campionato in nessuna delle due stagioni, ma port\u00f2 la squadra fino ai sedicesimi di Europa League 2019-2020, chiudendo al 1\u00ba posto il girone che vedeva la squadra azzurra opposta al Copenaghen, alla Dinamo Kiev e al Lugano. Il 13 dicembre 2019, il direttore sportivo Daniel Andersson e R\u00f6sler annunciarono con una conferenza stampa congiunta che le strade della societ\u00e0 e del tecnico tedesco si sarebbero separate, adducendo una diversit\u00e0 di vedute su alcune questioni tecniche per il futuro.\nIl 29 gennaio 2020 fu nominato nuovo allenatore del in sostituzione dell'esonerato Friedhelm Funkel. Non riusc\u00ec ad evitare la retrocessione in Zweite Bundesliga, sancita all'ultima giornata a causa del penultimo posto finale in classifica."}
{"id": "3563779", "revid": "1543377", "url": "https://it.wikipedia.org/wiki?curid=3563779", "title": "Hans Lund", "text": "In carriera ha vinto due braccialetti delle World Series of Poker, ed ha concluso al 2\u00ba posto il Main Event delle WSOP 1990 (alle spalle di Mansour Matloubi) ed al 3\u00ba posto nel 1992 (dietro Hamid Dastmalchi).\nIl primo successo WSOP avvenne nell'edizione 1978: la vittoria nel $1.500 No Limit Hold'em gli frutt\u00f2 $46.800 di vincita; il secondo arriv\u00f2 ben diciotto anni dopo, alle World Series of Poker 1996: vinse infatti il $1.500 Ace to Five Draw, guadagnando la cifra di $71.400.\nOltre ai due braccialetti ed ai 22 piazzamenti a premi complessivi alle WSOP, ha conquistato il Main Event del Super Bowl of Poker ed il \"Best All-Around Player Award\" al Diamond Jim Brady Tournament.\nAmmalatosi di cancro nel corso degli anni duemila, mor\u00ec il 6 novembre 2009 a Mound House, in Nevada."}
{"id": "3563793", "revid": "1543377", "url": "https://it.wikipedia.org/wiki?curid=3563793", "title": "Torneo Interbritannico 1926", "text": "Il Torneo Interbritannico 1926 fu la trentottesima edizione del torneo di calcio conteso tra le Home Nations dell'arcipelago britannico. Il torneo fu vinto dalla Scozia."}
{"id": "3563794", "revid": "69794", "url": "https://it.wikipedia.org/wiki?curid=3563794", "title": "WSOP 1992", "text": ""}
{"id": "3563799", "revid": "729019", "url": "https://it.wikipedia.org/wiki?curid=3563799", "title": "Stazione di Seriate", "text": "La stazione di Seriate \u00e8 una stazione ferroviaria posta lungo la linea Lecco-Brescia, a servizio dell'omonimo comune, che si trova in via Stazione.\nStoria.\nLa stazione fu attivata nel 1857, all'apertura della tratta Coccaglio\u2013Treviglio\u2013Bergamo, che completava il tracciato originario della linea Milano\u2013Venezia. A luglio del 2017 \u00e8 stato progettato uno spostamento dell\u2019attuale stazione di circa 300 metri verso il polo ospedaliero locale.\nStrutture ed impianti.\nIl fabbricato viaggiatori \u00e8 un edificio a due piani in classico stile ferroviario.\nLa stazione conta due binari per il servizio passeggeri, attraversabili a piedi tramite passerella.\nIn passato, era presente un piccolo scalo merci, con un magazzino merci tuttora esistente ma in disuso.\nLa biglietteria della stazione non \u00e8 pi\u00f9 in funzione.\nMovimento.\nLa stazione \u00e8 servita dai treni regionali Trenord in servizio sulla tratta Bergamo\u2013Brescia, cadenzati a frequenza oraria."}
{"id": "3563804", "revid": "599013", "url": "https://it.wikipedia.org/wiki?curid=3563804", "title": "Johnson Macab\u00e1", "text": ""}
{"id": "3563807", "revid": "599013", "url": "https://it.wikipedia.org/wiki?curid=3563807", "title": "Kenneth Storvik", "text": "Carriera.\nClub.\nStorvik inizi\u00f2 la carriera con lo \u00c5sane. Vest\u00ec poi le maglie del Viking, dei danesi del Lyngby, degli svedesi dell'Helsingborg, per poi tornare in patria al Rosenborg.\nNel 2003 pass\u00f2 al Brann, debuttando in squadra il 22 aprile dello stesso anno: sostitu\u00ec Tommy Knarvik nella sconfitta casalinga per 6-1 contro il Rosenborg. Nel 2004, si trasfer\u00ec al Frem, ove chiuse la carriera.\nNazionale.\nStorvik gioc\u00f2 18 partite per la ."}
{"id": "3563814", "revid": "729019", "url": "https://it.wikipedia.org/wiki?curid=3563814", "title": "Chiesa di San Salvaro", "text": "La chiesa di San Salvaro, solo negli ultimi secoli inglobata dall'urbanizzazione nel centro della frazione di San Pietro di Legnago, \u00e8 caratterizzata da una struttura a tre navate e da un orientamento conformi allo stile romanico. Dopo aver rischiato la demolizione, nel XIX secolo, fu donata dal demanio alla comunit\u00e0 locale. L'erezione dell'edificio \u00e8 databile 1117, per ordine della contessa Matilde di Canossa. Questa datazione \u00e8 confermata dallo stile, dai materiali e dalla presenza di un'iscrizione lapidea posta sulla parete nord.\nOrigini.\nNon si hanno a disposizione fonti certe riguardo alla costruzione della cripta, la parte pi\u00f9 antica della chiesa, ma secondo gli studi del prof. Renato Sandrini, essa rappresenta la ricostruzione di una preesistente chiesetta che risalirebbe al VI secolo, sorta, a sua volta, su un tempietto pagano locale.\nRestauri.\nIl pi\u00f9 importante restauro di cui si hanno documenti certi risale agli inizi del XX secolo ad opera del curato locale Giuseppe Trecca. Secondo gli scritti di Trecca, i lavori iniziarono nel 1902 con un completo recupero della cripta, interrata in periodo barocco e resa irraggiungibile dalla presenza di due scalinate, collaterali alla principale, che portavano dalla plebana al presbiterio. Egli volle restituire alla chiesa il suo stile originario, andando a chiudere i finestroni (i cui segni sono ancora visibili nelle mura) in favore di monofore pi\u00f9 aderenti allo stile romanico. Il restauro si concluse nel 1914, con l'erezione a lato del nuovo campanile a fasce alterne in sostituzione di quello seicentesco incastonato a destra della facciata.\nOpere pittoriche e scultoree.\nLa chiesa di San Salvaro ha funto negli anni da \"catalizzatore artistico\" della zona. Gi\u00e0 durante la sua prima edificazione furono impiegati materiale di recupero romani e longobardi, tra cui alcuni splendidi capitelli corinzi, collocati nella cripta. L'originario affresco a Maria nella cripta, deteriorato dal tempo e dagli agenti atmosferici \u00e8 stato irrimediabilmente danneggiato in un tentativo di restauro durante l'intervento del 1902. L'attuale immagine Sacra \u00e8 opera del pittore Charlie e della pittrice Barbara Lovato ed \u00e8 stata consacrata nel 2001 \nOpere pittoriche.\nLa chiesa ha subito modifiche anche nel suo contenuto artistico durante il trascorrere dei secoli. In alcuni punti ove l'affresco absidale risulta danneggiato dal tempo si possono intravedere alcuni affreschi preesistenti i quali, per stile e profondit\u00e0, sembrano risalire a tre interventi successivi.\nL'attuale affresco absidale raffigura la trasfigurazione, opera di Luigi del Pozzo. Ai lati \u00e8 rappresentata l'annunciazione con l'arcangelo Gabriele a sinistra e Maria a destra. Nel timpano, quasi completamente danneggiato, \u00e8 visibile Dio Padre."}
{"id": "3563815", "revid": "1543377", "url": "https://it.wikipedia.org/wiki?curid=3563815", "title": "Torneo Interbritannico 1927", "text": "Il Torneo Interbritannico 1927 fu la trentanovesima edizione del torneo di calcio conteso tra le Home Nations dell'arcipelago britannico. Il torneo fu vinto unitamente da Scozia ed Inghilterra."}
{"id": "3563826", "revid": "977683", "url": "https://it.wikipedia.org/wiki?curid=3563826", "title": "European Association of Zoos and Aquaria", "text": "La European Association of Zoos and Aquaria (EAZA) \u00e8 un'organizzazione che associa gli zoo e gli acquari dell\u2019Unione europea.\nL'iscrizione \u00e8 aperta agli zoo e acquari europei che intendono aderire agli standard dell'EAZA.\nGli acquari e zoo associati si trovano nei seguenti Paesi: Austria, Belgio, Croazia, Repubblica Ceca, Danimarca, Estonia, Finlandia, Francia, Germania, Grecia, Ungheria, Irlanda, Israele, Italia, Kazakistan, Kuwait, Lettonia, Lituania, Paesi Bassi, Norvegia, Polonia, Portogallo, Russia, Slovacchia, Spagna, Svezia, Svizzera, Turchia, Ucraina, Emirati Arabi Uniti, Stati Uniti d'America e Regno Unito.\nLa missione dell'EAZA consiste nel promuovere la cooperazione per la conservazione delle specie animali.\nDell'EAZA fanno parte i seguenti zoo italiani: Zoom Torino, Parco faunistico \"La Torbiera\", Parco Natura Viva, Parco Zoo Punta Verde, Zoo delle Maitine, Parco Faunistico Valcorba, Giardino zoologico di Pistoia, Parco Zoo Falconara, Parco faunistico Le Cornelle e Bioparco di Roma, i seguenti acquari: Acquario di Genova e il parco Zoomarine."}
{"id": "3563827", "revid": "599013", "url": "https://it.wikipedia.org/wiki?curid=3563827", "title": "Elemosineria apostolica", "text": "L'Elemosineria apostolica (in latino: \"Eleemosynaria Apostolica\") \u00e8 l'ufficio della Santa Sede che ha il compito di esercitare la carit\u00e0 verso i poveri a nome del papa.\nStoria.\nFu istituita nel XIII secolo da papa Gregorio X.\nCompetenze.\nIl compito principale dell'Elemosineria Apostolica \u00e8 quella di svolgere \"a nome del Santo Padre il servizio di assistenza verso i poveri e dipende direttamente da lui.\" (Pastor Bonus, n. 193). Va considerata, quindi, una \"longa manus\" del Papa.\nUno dei servizi pi\u00f9 conosciuti compiuto dall'Elemosineria, in particolare dall'Ufficio Pergamene, \u00e8 quello di estendere le benedizioni apostoliche a nome del Papa, in occasione di particolari ricorrenze, quali:\nOltre alle persone giuridiche, la Benedizione Apostolica ha riguardato nel XX secolo l'anniversario di nascita o di morte di persone fisiche, impartita dal Pontefice nel corso di visite pastorali, oppure a mezzo di Lettera apostolica in modalit\u00e0 privata.\nLe benedizioni apostoliche solitamente vengono inviate attraverso pergamene o diplomi a seguito di una richiesta scritta. Con le offerte ricavate dall'invio delle Benedizioni Apostoliche a mezzo di pergamena o telegramma, assieme ad altri oboli raccolti, si stanziano fondi riservati a elargizioni di varia entit\u00e0 destinate a singoli casi d'indigenza segnalati dalle varie diocesi, oppure si interviene direttamente per le strade di Roma a favore di poveri, senzatetto o altre situazioni di povert\u00e0 di cui l'Elemosineria viene a conoscenza. Con i fondi raccolti si finanziano, inoltre, la distribuzione di pasti o di sacchetti della spesa per i poveri."}
{"id": "3563831", "revid": "767487", "url": "https://it.wikipedia.org/wiki?curid=3563831", "title": "Thomas Austin Pereira", "text": "Carriera.\nGiocatore.\nClub.\nPereira arriv\u00f2 al Moss nel 1996, proveniente dal Sarpsborg. Debutt\u00f2 nella Tippeligaen il 14 aprile dello stesso anno, nella sconfitta casalinga per 1-0 contro il Bod\u00f8/Glimt. Pass\u00f2 poi al Viking, per cui gioc\u00f2 per tredici stagioni. Alla fine della Tippeligaen 2008, si classific\u00f2 al 7\u00ba posto della classifica di tutti i tempi dei calciatori con pi\u00f9 presenze nel Viking. Il 21 novembre 2009 gioc\u00f2 il suo match di addio al calcio, contro il Brann. Fu la seconda volta, nella storia del calcio norvegese, che si organizz\u00f2 una partita del genere.\nNazionale.\nPereira vest\u00ec in 8 circostanze la maglia della . Debutt\u00f2 il 18 gennaio 1997, nell'amichevole persa per 1-0 contro la .\nAllenatore.\nDal 2011, ricopre il ruolo di allenatore al Randaberg. Il club non riusc\u00ec per\u00f2 a salvarsi dalla retrocessione."}
{"id": "3563833", "revid": "1543377", "url": "https://it.wikipedia.org/wiki?curid=3563833", "title": "Torneo Interbritannico 1928", "text": "Il Torneo Interbritannico 1928 fu la quarantesima edizione del torneo di calcio conteso tra le Home Nations dell'arcipelago britannico. Il torneo fu vinto dal Galles."}
{"id": "3563835", "revid": "287204", "url": "https://it.wikipedia.org/wiki?curid=3563835", "title": "Michael Russell", "text": "\u00c8 conosciuto comunemente come Michael Russell.\nBiografia.\nEntrambi i genitori sono allenatori di calcio.\nGli inizi.\nRussell diventa professionista nel 1995, ma nei primi anni non ottiene risultati importanti.\nCarriera da professionista.\nRussell viene ricordato soprattutto per l'arrivo agli ottavi dell'Open di Francia 2001 dove, partecipando come qualificato, \u00e8 riuscito a mettere in difficolt\u00e0 la testa di serie e pluricampione dell'Open di Francia Gustavo Kuerten, passando in vantaggio di due set, ma perdendo poi in cinque. Alla fine Kuerten vinse il torneo. In quell'anno ottenne quindi il suo migliore risultato in un grande slam. Nel 2007 avvenne la stessa cosa al primo turno con Lleyton Hewitt all'Australian Open, perdendo di nuovo in cinque set. Il 2007 fu per Russell un anno d'oro: al Pacific Life Open 2007 partecip\u00f2 come wild card e arriv\u00f2 fino agli ottavi dopo aver battuto anche Tom\u00e1\u0161 Berdych. Venne poi battuto da Juan Ignacio Chela. Sempre nel 2007, dopo la Rogers Cup, in seguito al raggiungimento di un secondo turno ottenne il suo miglior ranking: il 60\u00ba posto. Dopo il 2007 Russell avr\u00e0 un declino che lo far\u00e0 scendere nel ranking."}
{"id": "3563836", "revid": "767487", "url": "https://it.wikipedia.org/wiki?curid=3563836", "title": "Fia, piccola maga", "text": "Fia, piccola maga (\"Fia og klovnene\") \u00e8 un film del 2003 diretto da Elsa Kvamme.\nTrama.\nFia \u00e8 una bambina di 8 anni e vive sola con la madre Helena dalla morte di suo padre, avvenuta due anni prima. Helena per\u00f2 non bada alla figlia come dovrebbe, pensa al suo nuovo compagno e ai suoi divertimenti, perci\u00f2 un giorno a casa loro arriva la polizia con gli assistenti sociali, che decidono che la bambina deve iniziare ad andare a scuola e trasferirsi per tre mesi presso una coppia di genitori affidatari, Nanna e Siggen. Fia potr\u00e0 vedere la madre una volta al mese e una volta trascorsi i tre mesi, se Nanna e Siggen decideranno di adottarla, Fia potr\u00e0 restare con loro, altrimenti dovr\u00e0 trasferirsi in un orfanotrofio. La bambina ha per\u00f2 dei problemi, non riesce ad andare d'accordo con Nanna n\u00e9 con i compagni di classe, ad eccezione del suo nuovo vicino, Frode. Fia conosce un mago, Bustric, che le insegna dei giochi di prestigio e le permette di fargli da assistente nei suoi spettacoli. Passati i tre mesi la bambina \u00e8 convinta che Nanna e Siggen vogliono cederla all'orfanotrofio, cos\u00ec scappa e torna dalla madre. Dopo aver trascorso un periodo lontano da casa per\u00f2 Fia si rende conto che la vita di Helena non \u00e8 \"normale\", e decide di restare a vivere con i genitori adottivi."}
{"id": "3563838", "revid": "1310927", "url": "https://it.wikipedia.org/wiki?curid=3563838", "title": "Manuel Borja Calbar Sim\u00f3n", "text": "Carriera.\nCapi entr\u00f2 nelle giovanili del nel 2003. Gi\u00e0 dalla prima stagione fu aggregato alla prima squadra e scese in campo in una partita del campionato 2003-2004. Rest\u00f2 in Aragona fino al 2006 collezionando in totale 13 partite e un gol in Primera Divisi\u00f3n e vincendo una Coppa del Re e una Supercoppa spagnola.\nSuccessivamente la sua carriera si svolse esclusivamente nelle serie inferiori: Collezion\u00f2 poche presenze in Segunda Divisi\u00f3n con le maglie di Lorca, Real Murcia e UD Las Palmas, prima di approdare alla Ciudad de Santiago, in Segunda Divisi\u00f3n B, nel 2008.\nRest\u00f2 a Santiago di Compostela per una stagione prima di passare al Monta\u00f1eros."}
{"id": "3563840", "revid": "287204", "url": "https://it.wikipedia.org/wiki?curid=3563840", "title": "Gran Premio motociclistico d'Olanda 1953", "text": "Il Gran Premio motociclistico d'Olanda 1953 fu il secondo appuntamento del Motomondiale 1953 e vi corsero tutte le quattro classi disputate in singolo mentre non furono presenti i sidecar.\nSi svolse sabato 27 giugno 1953 sul circuito di Assen e si registr\u00f2 la vittoria di Geoff Duke su Gilera in 500, di Enrico Lorenzetti su Moto Guzzi in 350 e la doppietta di Werner Haas su NSU nelle due categorie di minor cilindrata, la 250 e la 125.\nLa vittoria della Moto Guzzi di Lorenzetti nella 350 fu anche la prima nella storia della classe a sfuggire alle case motociclistiche britanniche: nelle 27 occasioni precedenti si erano imposte la Norton in 15 occasioni, la Velocette in 10 e la AJS nelle due restanti.\nClasse 500.\nFurono 41 i piloti presenti alla partenza e di essi 13 vennero classificati al termine della gara"}
{"id": "3563841", "revid": "729019", "url": "https://it.wikipedia.org/wiki?curid=3563841", "title": "Stazione di Coccaglio", "text": "La stazione di Coccaglio \u00e8 una stazione ferroviaria posta lungo la linea Lecco-Brescia, a servizio dell'omonimo comune.\nStoria.\nLa stazione fu attivata nel 1854, all'apertura della tratta Coccaglio-Verona della ferrovia Ferdinandea.\nLa stazione rimase capolinea per alcuni anni, perch\u00e9 si discuteva se il tracciato da Milano avesse dovuto raggiungere Coccaglio da Treviglio (per via diretta), oppure con una lunga ansa per servire la citt\u00e0 di Bergamo. Fu scelta la seconda opzione, e nel 1857 venne attivata la tratta Treviglio-Bergamo-Coccaglio, completando l'intero itinerario da Milano a Venezia.\nIn seguito, nel 1878 si decise di costruire comunque anche il tronco diretto che escludeva Bergamo, ma tale tronco sviluppato da Treviglio non conflu\u00ec in Coccaglio, come inizialmente previsto, bens\u00ec alcuni chilometri pi\u00f9 ad est, dove venne realizzata la stazione di Rovato; tale tronco ebbe come conseguenza il declassamento della tratta Treviglio-Bergamo-Rovato a linea locale.\nStrutture e impianti.\nIl fabbricato viaggiatori \u00e8 un edificio a due piani.\nIl piazzale conta due binari per il servizio passeggeri.\nIn passato era presente un piccolo scalo merci con un magazzino merci.\nMovimento.\nLa stazione \u00e8 servita dai treni regionali svolti da Trenord nell'ambito del contratto di servizio stipulato con la Regione Lombardia, in servizio sulla tratta Bergamo-Brescia, cadenzati a frequenza oraria.\nInterscambi.\nFra il 1898 e il 1915 nei pressi della stazione osservavano fermata i tram a vapore della Iseo-Rovato-Chiari."}
{"id": "3563849", "revid": "287204", "url": "https://it.wikipedia.org/wiki?curid=3563849", "title": "The Golden Age", "text": ""}
{"id": "3563850", "revid": "1543377", "url": "https://it.wikipedia.org/wiki?curid=3563850", "title": "Torneo Interbritannico 1929", "text": "Il Torneo Interbritannico 1929 fu la quarantunesima edizione del torneo di calcio conteso tra le Home Nations dell'arcipelago britannico. La Scozia vinse il torneo nell'ultima partita contro l'Inghilterra con un gol di Alec Cheyne."}
{"id": "3563851", "revid": "110157", "url": "https://it.wikipedia.org/wiki?curid=3563851", "title": "Only Theatre of Pain", "text": "Only Theatre of Pain \u00e8 l'album di debutto del gruppo statunitense goth rock Christian Death, pubblicato dalla Frontier Records nel 1982."}
{"id": "3563852", "revid": "767487", "url": "https://it.wikipedia.org/wiki?curid=3563852", "title": "Takashi Amano (calciatore)", "text": ""}
{"id": "3563854", "revid": "110157", "url": "https://it.wikipedia.org/wiki?curid=3563854", "title": "Asociaci\u00f3n Amateurs de Football", "text": "L'Asociaci\u00f3n Amateurs de Football (\"Associazione Dilettanti di Calcio\", abbreviato in \"AAm\") \u00e8 stata una federazione argentina di calcio. Fu fondata il 22 settembre 1919 e si sciolse il 28 novembre 1926, in seguito alla fusione con la Asociaci\u00f3n Argentina de Football.\nStoria.\nDopo le prime partite della Copa Campeonato 1919, 13 squadre decisero di separarsi dalla Asociaci\u00f3n Argentina de Football e formare una associazione indipendente, appunto la Asociaci\u00f3n Amateurs de Football, che organizz\u00f2 il suo primo campionato nel 1919, chiamandolo Primera Divisi\u00f3n; il torneo inizi\u00f2 il 28 settembre. Il primo campione della AAm fu il Racing Club, che ottenne il titolo con 6 punti di vantaggio sul V\u00e9lez Sarsfield. Il torneo venne disputato per altre sette edizioni, fino a che, il 28 novembre 1926, le due federazioni esistenti si fusero."}
{"id": "3563856", "revid": "767487", "url": "https://it.wikipedia.org/wiki?curid=3563856", "title": "Olav Dalen", "text": "Carriera.\nClub.\nDalen inizi\u00f2 la carriera nel Nordre Land, per giocare poi nel Raufoss, nello Ullensaker/Kisa e nel Lillestr\u00f8m (in prestito).\nNel 2009, fu acquistato dal Kongsvinger. Esord\u00ec in squadra il 4 agosto, nella vittoria per 2-0 sul Nybergsund-Trysil. La squadra, nello stesso anno, conquist\u00f2 la promozione nella Tippeligaen. Il 29 agosto 2010 pot\u00e9 cos\u00ec debuttare nella massima divisione norvegese, nel pareggio a reti inviolate in casa dell'Odd Grenland.\nIl 9 febbraio 2011 pass\u00f2, a titolo definitivo, al Randaberg, club neo-promosso nell'Adeccoligaen. Il 3 aprile 2011 gioc\u00f2 il primo incontro per la nuova squadra, nella sconfitta casalinga per 2-1 contro lo Str\u00f8mmen.\nIl 26 ottobre 2011 fu reso noto il suo trasferimento al Nybergsund-Trysil, a partire dal 1\u00ba gennaio 2012. L'8 gennaio 2013, firm\u00f2 un contratto biennale con lo Haugesund. Svincolato al termine di questo contratto, si ritir\u00f2 dall'attivit\u00e0 agonistica per gestire l'azienda di famiglia."}
{"id": "3563858", "revid": "15756", "url": "https://it.wikipedia.org/wiki?curid=3563858", "title": "Patrick Heeney", "text": " Ha composto la melodia dell'inno nazionale irlandese \"Amhr\u00e1n na bhFiann\", conosciuto in lingua inglese con il titolo \"The Soldier's Song\".\nBiografia.\nHeeney nacque a Dublino al numero 101 di Lower Mecklenburgh Street (oggi conosciuta come Railway Street) Il padre gestiva una drogheria in citt\u00e0 e fece frequentare al figlio la St. Patrick's National School situata al numero 13 Mecklenburgh Street. Durante la sua esperienza scolastica Heeney fu membro del club del Colonnello John O'Mahoney Hurling.\nSi pu\u00f2 ricostruire una parte della vita di Heeney da alcuni scritti di Peadar Kearney pubblicati solo nel 1975. Negli scritti si legge come inizialmente Heeney lavor\u00f2 dapprima al servizio postale e successivamente come commesso viaggiatore a Hickey's Drapers a North Earl Street.\nQuesti scritti sembrano confermati da un censimento del 1901 dove una persona dal nome Patrick Heaney risulta vivere a Dublino al numero 242 di Township Cottages (oggi Gulistan Cottages) insieme a quattro fratelli. Ulteriore conferma viene dal lavoro indicato dal censimento. Infatti dallo stesso risulta che tale \"Patrick Heaney\" svolga il lavoro di impiegato al servizio postale cittadino.\nIn un secondo censimento, datato aprile 1911 due mesi prima della morte del compositore, risulta che egli vivesse ancora al Gulistan Cottages, ma questa volta al numero 31, insieme alla propria moglie Catherine e al proprio figlio di 9 mesi chiamato William.\n\"The Soldier's Song\".\nHeeney non era capace di scrivere la musica, ma conosceva la tecnica del solfeggio e solitamente provava a comporre le melodie sul proprio organetto. Generalmente si ritiene che \"The Soldier's Song\" sia stata composta nel 1907, ma Peadar Kearney data la melodia al 1909 o al 1910.\nIl testo in lingua inglese era opera dello stesso Kearney, all'epoca influente membro della \"Fratellanza repubblicana irlandese\", e collaboratore di Heeney fin dal 1903. L'inusuale metrica del testo di Keaney inizialmente procur\u00f2 non pochi problemi ad Heeney nel suo tentativo di adattare la musica al testo. Nonostante ci\u00f2 successivamente i due autori collaborarono nuovamente alla scrittura della canzone \"Michael Dwyer\".\nMorte e commemorazioni.\nHeeney mor\u00ec in uno stato di povert\u00e0 all'et\u00e0 di 29 anni all'ospedale di Jervis Street situato nella citt\u00e0 di Dublino. Egli fu sepolto nel cimitero di Drumcondra all'interno di una tomba anonima. Per commemorare il compositore attualmente \u00e8 presente, all'interno del cimitero,una targa.\nAl momento della morte di Heeney il suo amico e collega Peadar Kearney si trovava a Londra con la compagnia dell'Abbazia. Tornato a Dublino, Kearney organizz\u00f2 una colletta per la madre dell'amico defunto. Tra i partecipanti ci furono il patriota Michael Collins e Sam Maguire, uno dei membri pi\u00f9 influenti della Gaelic Athletic Association di Londra. Inoltre Peadar Kearney dedic\u00f2 all'amico scomparso la canzone di in gaelico da lui composta \"Sl\u00e1n Libh\".\nNel 2010, Il consiglio della citt\u00e0 di Dublino, in onore del compositore, chiam\u00f2 Patrick Heeney House and Crescent un nuovo quartiere composto da 63 nuove abitazione che si era sviluppato a Summerhill, situato a nord della citt\u00e0 di Dublino "}
{"id": "3563864", "revid": "767487", "url": "https://it.wikipedia.org/wiki?curid=3563864", "title": "Ariajasuru Hasegawa", "text": ""}
{"id": "3563870", "revid": "1043175", "url": "https://it.wikipedia.org/wiki?curid=3563870", "title": "Y\u016bji Ono (calciatore)", "text": ""}
{"id": "3563873", "revid": "123250920", "url": "https://it.wikipedia.org/wiki?curid=3563873", "title": "Obligatio est iuris vinculum", "text": "Obligatio est iuris vinculum quo, necessitate, adstringimur alicuius solvendae rei, secundum nostrae civitatis iura \u00e8 una locuzione latina e un brocardo che si trova in Giustiniano, \"Istituzioni\" (I. 3,13 Pr)); in italiano si pu\u00f2 rendere come: \nLa locuzione \u00e8 talora usata per mettere in evidenza la mancata definizione del rapporto obbligatorio. \nQuesta definizione elaborata da Gaio nelle sue \"Institutiones\", e facente parte del \"Corpus iuris civilis\" di Giustiniano, ha avuto un peso nello sviluppo del diritto romano e, attraverso questo, dei sistemi giuridici occidentali e, in parte orientali, moderni, rivestendo negli stessi un'ancora fortissima attualit\u00e0. \nCon il brocardo, si indica in sostanza l'esistenza di un vincolo giuridico (ossia obbligatorio) che intercorre tra due o pi\u00f9 soggetti e che \u00e8 suscettibile di valutazione economica. I soggetti interessati negli esempi classici sono \"il creditore\" (cio\u00e8 colui che comunemente d\u00e0 in prestito una somma di danaro) e \"il debitore\" (che viceversa riceve una somma di danaro). Ci\u00f2 che crea oggetto di obbligazione \u00e8 una \"res solvenda\", vale a dire un comportamento del soggetto stabilito dalla legge e prende il nome di prestazione.\nFacendo riferimento alle fonti storiche, possiamo affermare che secondo la bipartizione gaiana delle fonti delle obbligazioni esse nascono o per contratto (atto lecito) o per delitto (atto illecito). "}
{"id": "3563875", "revid": "767487", "url": "https://it.wikipedia.org/wiki?curid=3563875", "title": "Kenta Kan\u014d", "text": ""}
{"id": "3563879", "revid": "287204", "url": "https://it.wikipedia.org/wiki?curid=3563879", "title": "Questi pazzi pazzi Oldies", "text": "Questi pazzi pazzi Oldies \u00e8 un 33 giri del 1982, prodotto dalla RCA Italiana, inciso dal gruppo \"Gli Oldies\" formato da: Claudio Celli, Nicola Arigliano, Ernesto Bonino, Cocky Mazzetti e Wilma De Angelis tutte a ritmo di swing.\nCrediti.\nTecnici della registrazione: Giancarlo Jametti e Francesco D'Ambrosio (Fonit Cetra - Milano), Paolo Venditti (RCA Italiana - Roma)\nMixaggio di Paolo Venditti, Tommaso Vittorini, Gianfranco e Roberto Manfredi.\nTecnico del transfer: Piero Mannucci.\nCopertina di Salvatore Mattozzi.\nIl brano \"Ma le gambe\" \u00e8 stato registrato dal vivo al \"Bebo Gambizza Club\" di Milano."}
{"id": "3563881", "revid": "599013", "url": "https://it.wikipedia.org/wiki?curid=3563881", "title": "Suore della Santissima Anima di Nostro Signore Ges\u00f9 Cristo", "text": "Le suore della Santissima Anima di Nostro Signore Ges\u00f9 Cristo (in polacco \"Zgromadzenie Si\u00f3str Naj\u015bwi\u0119tszej Duszy Chrystusa Pana\") sono un istituto religioso femminile di diritto pontificio: le suore di questa congregazione pospongono al loro nome la sigla C.A.Ch.\nStoria.\nLe origini della congregazione risalgono al 27 novembre 1920, quando la fondatrice, Sophia Tajber (1890-1963), si stabil\u00ec a Cracovia per diffondere la conoscenza della dottrina religiosa e sociale della Chiesa tra giovani e adulti.\nNel 1923 la Tajber organizz\u00f2 una comunit\u00e0 di giovani donne e, durante la seconda guerra mondiale, la fraternit\u00e0 si dedic\u00f2 all'assistenza a militari e sinistrati. Il sodalizio venne eretto in congregazione religiosa nel 1949 ma, nel 1950 il governo polacco espulse le suore da scuole e ospedali.\nLa congregazione ottenne il riconoscimento pontificio il 25 dicembre 1981.\nAttivit\u00e0 e diffusione.\nLe suore si dedicano all'istruzione e all'educazione cristiana della giovent\u00f9, all'assistenza a invalidi e anziani in ospedali e a domicilio, alla collaborazione nelle parrocchie.\nOltre che in Polonia, sono presenti negli Stati Uniti d'America e in Camerun; la sede generalizia \u00e8 a Cracovia.\nAlla fine del 2008 la congregazione contava 107 religiose in 16 case."}
{"id": "3563882", "revid": "2043251", "url": "https://it.wikipedia.org/wiki?curid=3563882", "title": "Celso Morga Iruzubieta", "text": "Biografia.\nCelso Morga Iruzubieta \u00e8 nato a Hu\u00e9rcanos, nella diocesi di Calahorra e La Calzada-Logro\u00f1o, il 28 gennaio 1948.\nFormazione e ministero sacerdotale.\nHa compiuto gli studi ecclesiastici nel seminario diocesano di Logro\u00f1o. Nel 1978 ha conseguito il dottorato in diritto canonico presso l'Universit\u00e0 di Navarra a Pamplona con una tesi su predicazione e catechesi nei sinodi di Calahorra-La Calzada e Logro\u00f1o.\nIl 24 giugno 1972 \u00e8 ordinato presbitero per la diocesi di Calahorra e La Calzada-Logro\u00f1o da monsignor Abilio del Campo y de la B\u00e1rcena. In seguito \u00e8 stato parroco di Anguiano e Viguera e vicario giudiziale aggiunto dal 1974 al 1980.\nNel 1980 tramite la \"Obra de Cooperaci\u00f3n Sacerdotal Hispanoamericana\" si \u00e8 trasferito nell'arcidiocesi di C\u00f3rdoba, in Argentina. L\u00ec ha prestato servizio come vicario giudiziale aggiunto; professore di diritto canonico; giudice del tribunale ecclesiastico; confessore nel seminario arcidiocesano e cappellano di un collegio religioso femminile. Nel 1984 \u00e8 tornato in patria per assumere l'incarico di parroco della parrocchia di San Michele a Logro\u00f1o.\nNel 1987 \u00e8 entrato in servizio come aiutante di studio nella Congregazione per il clero. Il 14 ottobre 2000 papa Giovanni Paolo II lo ha nominato capo ufficio dello stesso dicastero. Il 10 novembre 2009 papa Benedetto XVI lo ha promosso a sottosegretario.\nA Roma ha prestato servizio pastorale come collaboratore nella parrocchia dei Santi Protomartiri Romani, e nel contempo, a scadenza mensile si \u00e8 occupato della direzione spirituale di alcuni membri dell'Opus Dei nella parrocchia Santa Maria del Carmine e San Giuseppe al Casaletto.\nMinistero episcopale.\nIl 29 dicembre 2010 papa Benedetto XVI lo ha nominato segretario della Congregazione per il clero e arcivescovo titolare di Alba Marittima; \u00e8 succeduto a Mauro Piacenza, precedentemente nominato prefetto del medesimo dicastero. Ha ricevuto l'ordinazione episcopale il 5 febbraio 2011 con gli arcivescovi Marcello Bartolucci, Antonio Guido Filipazzi, Savio Hon Tai-Fai e Edgar Pe\u00f1a Parra, nella basilica di San Pietro in Vaticano, dallo stesso pontefice, co-consacranti i cardinali Angelo Sodano, decano del Collegio cardinalizio, e Tarcisio Bertone, segretario di Stato di Sua Santit\u00e0.\nIl 21 settembre 2013 papa Francesco lo ha confermato nell'incarico.\nL'8 ottobre 2014 lo stesso pontefice lo ha nominato arcivescovo coadiutore di M\u00e9rida-Badajoz. Il 15 novembre \u00e8 entrato in diocesi con una cerimonia nella cattedrale di Badajoz. Il 21 maggio 2015 \u00e8 succeduto alla medesima sede. Il 29 giugno successivo ha ricevuto il pallio da papa Francesco, nella basilica di San Pietro in Vaticano che gli \u00e8 stato imposto imposto dal nunzio apostolico Renzo Fratini il 26 settembre seguente nella cattedrale di Badajoz.\nIl 21 giugno 2021 papa Francesco lo ha nominato membro del Supremo tribunale della Segnatura apostolica.\nIn seno alla Conferenza episcopale spagnola \u00e8 membro della commissione per il clero e i seminari dal marzo del 2017 e della commissione permanente. In precedenza \u00e8 stato membro della commissione permanente in rappresentanza della provincia ecclesiastica di M\u00e9rida-Badajoz dal 2014 al 2017.\nGenealogia episcopale.\nLa genealogia episcopale \u00e8:"}
{"id": "3563883", "revid": "84184", "url": "https://it.wikipedia.org/wiki?curid=3563883", "title": "Cattedrale di Granada", "text": "La cattedrale dell'Incarnazione, in spagnolo \"Catedral de la Encarnaci\u00f3n\", \u00e8 la chiesa madre dell'omonima arcidiocesi e il principale tempio cattolico della citt\u00e0 di Granada, in Spagna.\nIl complesso, che comprende la \"Cappella Reale\", mausoleo dei re cattolici, rappresenta una delle maggiori opere del rinascimento spagnolo.\nStoria e descrizione.\nIn seguito alla riconquista della citt\u00e0 nel 1492, i Re cattolici vollero intraprendere un progetto di urbanizzazione della citt\u00e0 volto a celebrare la vittoria reale e cattolica. Fulcro ne erano l'Alhambra, vista come palazzo reale, e al centro, il complesso della Cappella Reale e Cattedrale sul sito della grande moschea nasride di Granada, per siglare l'evento.\nLa storia della cattedrale inizia il 21 maggio 1492. In questa data viene creato il capitolo della Cattedrale, dedicato a \"Nostra Signora dell'Incarnazione\"; Provvisoriamente la sua prima sede \u00e8 installata nella Moschea Reale dell'Alhambra. Il 23 gennaio 1493, frate Hernando de Talavera (1430 / 1-1507) fu nominato primo arcivescovo di Granada.\nLa cattedrale gotica.\nIl primo progetto di costruzione venne presentato nel 1505-06 dall'architetto Enrique Egas, gi\u00e0 impegnato nella costruzione della \"Cappella Reale\". \nSotto la supervisione del cardinale Francisco Jim\u00e9nez de Cisneros (1436-1517), confessore della regina, Egas, assai arcaico e ancora legato a tradizioni gotiche, ide\u00f2 un edificio in stile gotico ispirato alla cattedrale di Toledo, diviso in cinque navate e con coro poligonale.\nLa costruzione del tempio inizi\u00f2 nel 1510 ma progred\u00ec molto lentamente in quanto i finanziamenti davano priorit\u00e0 alla realizzazione della Cappella Reale, completata nel 1521. Solo nel 1519 il Consiglio cittadino pot\u00e9 espropriare i lotti necessari alla costruzione dell'opera. All'inizio del 1523 solo le fondazioni erano state scavate. Il 25 marzo 1523 l'arcivescovo Antonio de Rojas Manrique (1507-1524), il primo successore di Hernando, pose la prima pietra della cattedrale. Prima di essere depositato nell'aprile del 1528, Egas aveva eretto le pareti della testata del coro e la parte settentrionale della Cattedrale fino alla torre, secondo lo stile gotico.\nIl progetto rinascimentale.\nDal 1526 l'imperatore Carlo V (o re Carlo I di Spagna), in visita a Granada, diventa mecenate della cattedrale, ma il primo progetto di Egas venne abbandonato in favore di un altro, pi\u00f9 ambizioso e innovativo, in stile rinascimentale, presentato dall'architetto Diego de Silo\u00e9. I lavori cominciarono nel 1528 e il 17 agosto 1560, terminato il presbiterio costituito dal coro a deambulatorio con cupola, venne ufficialmente consacrato.\nNel 1563, anno della morte di Diego de Silo\u00e9, l'architetto aveva impostato la base dei pilastri delle navate, i muri esterni, la base della torre e i pilastri della facciata.\nIl capitolo nomina architetto Juan de Maeda (\u2020 26 giugno 1576), discepolo di Diego de Silo\u00e9. Tuttavia le circostanze non sono favorevoli: da una parte, la Rivolta dei moriscos nel 1568 con la loro deportazione provoca una crisi economica; dall'altra, la perdita d'importanza di Granada nell'interesse della Corona. Infatti tra il 1571 e il 1575, ad eccezione di alcune opere di manutenzione specifiche, non esiste praticamente alcuna attivit\u00e0 di costruzione significativa. Durante tredici anni - compresi i quattro di inattivit\u00e0 - Maeda pot\u00e9 finire solo i primi due livelli della torre e proseguire la facciata nord del transetto fino alla grande copertura siloesca del Perd\u00f3n.\nSuccede Ambrosio de Vico dal 1582 al 1623 che terminer\u00e0 l'attuale campanile, demolisce il vecchio minareto della precedente moschea, termina la facciata nord del transetto, eleva i pilastri della crociera e chiude le prime volte.\nTuttavia per il campanile si trova a dover modificare il progetto. Infatti nel 1590 ci si accorge della fragilit\u00e0 delle fondamenta e il disegno originale con facciata a due torri di 80 metri d'altezza deve essere abbandonato. Si elever\u00e0 un solo campanile che, dal termine dei lavori (1623), rester\u00e0 a 57 metri d'altezza.\nNel 1636 Miguel Guerrero viene nominato nuovo mastro carpentiere della cattedrale. Concluder\u00e0 tutte le pareti delle cappelle e le volte dell'edificio.\nTerminazione barocca.\nDal 1665 Alonso Cano continua i lavori, termina la facciata (1667) modificando il progetto iniziale. La costruzione prende allora un aspetto pi\u00f9 barocco. Nel 1667 Cano muore e la direzione del cantiere passa a Melchor de Aguirre che completer\u00e0 definitivamente la cattedrale a luglio del 1703. \nAll'interno, il risultato \u00e8 una chiesa con doppio deambulatorio, lunga 116 m, larga 67 m, e suddivisa in cinque navate alte 30 m, sostenute da venti pilastri e dotate di volte ornate da nervature.\nSempre nel Settencento, Jos\u00e9 Risue\u00f1o si occup\u00f2 di realizzare i bassorilievi che ornano le grandi nicchie della facciata, i quali raffigurano alcune scene della vita di Maria.\nOpere d'arte.\nInterno.\nNavata di sinistra.\nNella porzione pi\u00f9 anteriore della navata si trova l'accesso alla vecchia sala del Capitolo della Cattedrale (1565), realizzata da Juan de Maeda nella parte inferiore del campanile. Internamente, ospita una collezione di oggetti liturgici antichi. \nPresbiterio.\nLa zona presbiteriale, posteriormente delimitata da due registri di colonne, ospita la cosiddetta \"Capilla Mayor\". Si tratta di un volume semicilindrico, alto 45 m e dotato di sezione circolare di 22 m di diametro, riccamente ornato di statue e di dipinti.\nAi lati del coro si trovano due pulpiti barocchi, realizzati nel 1717 da Francisco Hurtado Izquierdo.\nSui due pilastri di accesso all'area presbiteriale trovano posto le statue dei re cattolici in preghiera, opere di Pedro de Mena. Sopra di esse, altre sculture, questa volta di Alonso Cano, rappresentano Adamo ed Eva. A quest'ultimo artista si devono anche parte delle statue che, nel primo registro di colonne, raffigurano gli apostoli; la restante parte di queste statue \u00e8 invece opera di M. de Aranda. Gli archi del primo registro sono sormontati da dipinti di J. de Sevilla e Pedro Atanasio Bocanegra. Il secondo registro di colonne \u00e8 inframmezzato da una serie di quadri raffiguranti alcuni episodi della vita di Maria, opere eseguite tra il 1652 e il 1664 da Alonso Cano. In cima alla \"Capilla\", le vetrate pi\u00f9 in alto raffiguranti alcune scene della \"Passione\", furono disegnate da Diego de Silo\u00e8 e realizzate da artisti olandesi (1554-61).\nDeambulatorio.\nAlle spalle del presbiterio si trova un deambulatorio sul quale si affacciano una serie di cappelle dotate di relativo altare. Tra di esse, spiccano le seguenti.\nAll'estremit\u00e0 destra del deambulatorio si trova l'accesso alla sagrestia, sormontato da un dipinto di L. Bassano (*1517-\u20201591) raffigurante l\"'Annunciazione\". Lo stesso tema si ritrova in un altro quadro, conservato in sagrestia e realizzato da Alonso Cano, autore anche di una statua ivi conservata e rappresentante la Vergine Immacolata (1656). La sagrestia ospita anche un grande Crocefisso scolpito da Juan Mart\u00ednez Monta\u00f1\u00e9s.\nLa Cappella Reale.\nAdiacente alla cattedrale, conserva nella sua cripta i resti dei Re Cattolici Ferdinando II di Aragona e Isabella di Castiglia, di Giovanna la Pazza (do\u00f1a Juana la Loca), di Filippo il Bello e dell'infante Miguel.\nVenne eretta nel 1506 su ordine dei Re Cattolici che volevano in tal modo riposare nella citt\u00e0 che avevano conquistato. L'edificio, ancora gotico, venne eretto su progetto di Enrique Egas e presenta una notevole uniformit\u00e0 stilistica. \nAll'esterno un portale del 1527 di Juan Garc\u00eda de Praves introduce all'interno, a navata unica su cui si aprono numerose cappelle laterali. Presenta un'imponente cancellata che delimita i due doppi mausolei, da un lato Isabella di Castiglia e il marito Ferdinando di Aragona, del 1517 opere del fiorentino D. Fancelli e dall'altro la loro figlia, Giovanna la Pazza con il marito Filippo il Bello, opere del 1520 di Bartolom\u00e9 Ord\u00f3\u00f1ez.\nNotevole \u00e8 il \"retablo\" che adorna la Cappella Maggiore, opera del 1522 eseguita dal borgognone. Raffigura \"Episodi della Presa di Granada\", in basso, e della \"Passione\", in alto.\nNella sacristia \u00e8 collocato il museo della Cappella Reale ricco di opere d'arte di inestimabile valore.\nSacrario.\nAddossato al lato destro della cattedrale e situato in posizione avanzata rispetto alla Cappella Reale, il Sacrario (\"Sagrario\") \u00e8 un edificio a pianta centrale, di sezione quadrata. Dotato di cupola, fu progettato da Francisco Hurtado Izquierdo. La costruzione dell'edificio dur\u00f2 dal 1705 al 1759. Internamente, il fonte battesimale della prima cappella di destra fu realizzato da Francesco Torni (soprannominato \"l'Indaco\"). Sullo stesso lato, un'altra cappella ospita un\"'Adorazione dei Magi\", opera scolpita da M. de Aranda. "}
{"id": "3563884", "revid": "110157", "url": "https://it.wikipedia.org/wiki?curid=3563884", "title": "Brian Shaw (strongman)", "text": "Biografia.\nVincitore delle edizioni 2009 e 2010 del \"Strongman Super Series\", 2011 del \"Arnold Strongman Classic\" e 2\u00ba, alle spalle del lituano Zydrunas Savickas, nel \"World's Strongest Man\" 2010. Vincitore delle edizioni 2011, 2013, 2015 e 2016 del \"World's Strongest Man.\""}
{"id": "3563888", "revid": "767487", "url": "https://it.wikipedia.org/wiki?curid=3563888", "title": "Arild Stavrum", "text": "Carriera.\nGiocatore.\nClub.\nStavrum inizi\u00f2 la carriera nel Clausenengen. Fu poi acquistato dal Brann ed in seguito dal Molde. Proprio al Molde, assieme a Ole Gunnar Solskj\u00e6r e Ole Bj\u00f8rn Sundgot, form\u00f2 il tridente che fu soprannominato \"tre S-ene\" (in italiano, \"le tre S\"). Gioc\u00f2 una stagione allo Stab\u00e6k, prima di passare agli svedesi dell'Helsingborg. Sotto la guida di \u00c5ge Hareide, divenne (primo straniero a riuscire nell'impresa) capocannonniere della Allsvenskan 1998. L'anno successivo, pass\u00f2 agli scozzesi dell'Aberdeen.\nNella prima stagione, segn\u00f2 12 reti in 32 apparizioni. In quella successiva, fu capocannonniere della squadra con 17 gol. Pur essendo popolare tra i tifosi, lasci\u00f2 la squadra per via di una clausola inserita sul suo contratto che prevedeva la partenza del norvegese in cambio del pagamento di una clausola rescissoria. Pass\u00f2 allora ai turchi del Be\u015fikta\u015f. Fu una sorpresa amara per i tifosi dell'Aberdeen, perch\u00e9 videro una foto del calciatore con la nuova maglia prima che il trasferimento fosse ufficializzato. L'avventura con il Be\u015fikta\u015f, per\u00f2, dur\u00f2 un solo anno. Dopo una breve esperienza al Magonza, torn\u00f2 al Molde. Chiuse la carriera nel 2004.\nNazionale.\nStavrum gioc\u00f2 2 partite per la .\nAllenatore.\nStavrum, al termine della sua carriera da calciatore, divent\u00f2 allenatore. Nel 2005 fu infatti nominato tecnico del B\u00e6rum. Dopo aver raggiunto una posizione rispettabile in classifica, fu chiamato a ricoprire lo stesso ruolo al Molde, che per\u00f2 retrocesse al termine della Tippeligaen 2006.\nStavrum fu allora esonerato e, a dicembre 2007, accett\u00f2 un contratto biennale offertogli dallo Skeid.\nNel 2008, debutt\u00f2 come scrittore pubblicando la novella \"31 \u00e5r p\u00e5 gress\"."}
{"id": "3563889", "revid": "834", "url": "https://it.wikipedia.org/wiki?curid=3563889", "title": "Luna nera EP", "text": ""}
{"id": "3563891", "revid": "1501558", "url": "https://it.wikipedia.org/wiki?curid=3563891", "title": "Asterix e il grande fossato", "text": "Asterix e il grande fossato (\"Le Grand Foss\u00e9\") \u00e8 la venticinquesima storia a fumetti della serie \"Asterix\", creata dal duo francese Ren\u00e9 Goscinny (sceneggiatura) e Albert Uderzo (disegni). La sua prima pubblicazione in lingua originale risale al 1980. \u00c8 la prima storia di \"Asterix\" scritta e disegnata dal solo Uderzo, che si cimenta con la sceneggiatura raccogliendo l'eredit\u00e0 del collega e amico Goscinny morto nel 1977.\nTrama.\nL'avventura inizia in un villaggio della Gallia, non troppo dissimile da quello dei ben noti Irriducibili armoricani, ma piuttosto particolare: un profondo fossato lo divide in due met\u00e0, tra loro non comunicanti, e gli abitanti di ciascuna parte, sotto la guida di due capi diversi, odiano ricambiati gli altri. Segregazionix, capo della met\u00e0 destra del villaggio, e Giradix, capo di quella sinistra, cercano da tempo di sopraffarsi a vicenda, senza per\u00f2 mai venire a capo di nulla. Un giorno, Acidonitrix, l'amorale consigliere di Segregazionix, suggerisce al suo capo di rivolgersi all'esercito romano per sottomettere Giradix e gli abitanti della met\u00e0 opposta; dopo qualche remora, il capo accetta e manda Acidonitrix presso i Romani come ambasciatore. Sua figlia Fanzine scopre per\u00f2 il piano dei due e corre ad avvisare di nascosto il suo innamorato segreto Comix, figlio a suo volta di Giradix; appreso del complotto, questi parte alla volta del villaggio di Abraracourcix, vecchio commilitone del padre, per chiedere aiuto ai suoi contro la minaccia romana.\nNel frattempo, Acidonitrix giunge a un accampamento romano, dove vige il disordine a causa della penuria di schiavi dovuta alla \"Pax romana\", che proibisce ai conquistatori di reclutare schiavi fra i Galli. Presentatosi al centurione Cumulonembus, il perfido personaggio ha cos\u00ec facile gioco nell'ottenerne la collaborazione in cambio della promessa di consegnare Giradix e gli abitanti della sua met\u00e0 come schiavi; l'astuto Acidonitrix spera inoltre di poter poi sposare la bella Fanzine, togliere di mezzo Segregazionix e diventare quindi l'unico capo dell'intero villaggio. Mentre il crudele piano prende forma, Comix si fa aiutare da Asterix, Obelix e Panoramix, e torna cos\u00ec con loro (e con Idefix) al villaggio. Il quartetto ha per\u00f2 appena modo di presentarsi a Giradix che le legioni romane arrivano nei pressi del villaggio: Segregazionix si muove con i suoi guerrieri per accoglierle, ma quando viene a conoscenza dell'infame promessa di Acidonitrix rifiuta con estremo orgoglio di consegnare i suoi compaesani ai Romani, al che l'infuriato Cumulonembus ordina che vengano tutti messi in catene e condotti all'accampamento, dove saranno loro a servire come schiavi.\nAsterix, Obelix e Panoramix passano allora all'azione: fingendosi a loro volta schiavi, si introducono nel campo romano e con uno stratagemma riescono a far bere la pozione ai compatrioti imprigionati dai Romani, liberandoli dopo una breve rissa con i soldati e facendo con loro ritorno al villaggio. Nella confusione, Panoramix dimentica per\u00f2 sul luogo una fiala contenente una pozione in grado di curare le ferite e cancellare la memoria a breve termine; Acidonitrix se ne accorge, la ruba e la utilizza per guarire i Romani e convincerli a muovere guerra ai suoi compatrioti del villaggio. Nottetempo, il perfido personaggio riesce anche a trafugare un paiolo di pozione magica da sotto il naso di Asterix e a distribuirla ai Romani, che cos\u00ec al mattino si avviano baldanzosi verso il villaggio. Mentre Asterix e gli altri Galli si preparano alla difficile battaglia, l'unione dell'elisir e della pozione ha sui Romani dei bizzarri effetti collaterali: prima si gonfiano come palloni e poi rimpiccioliscono a dimensione di insetti, venendo cos\u00ec facilmente sconfitti dai Galli per poi fuggire tra grasse risate spaventati da Idefix.\nI guai per\u00f2 non sono ancora finiti: la giovane Fanzine viene rapita da Acidonitrix, che con un'ultima cattiveria chiede un riscatto al padre, fuggendo poi in barca portando con s\u00e9 Fanzine legata e imbavagliata. L'infido consigliere si imbatte poi nei Pirati, a cui promette una parte del riscatto. Viene presto raggiunto da Asterix, Obelix e Comix, e nella battaglia che causa il solito affondamento della nave pirata, Acidonitrix viene sconfitto da Comix e, a causa di un suo colpo, atterra nella tenda di Cumulonembus, che per vendetta lo condanna a occuparsi di tutti i lavori umili del campo. Resta per\u00f2 da risolvere la divisione interna al villaggio: spronati da un'esasperata Fanzine, Giradix e Segregazionix decidono di affrontarsi in duello per appianare la questione; il duello, sotto forma di un incontro di pugilato arbitrato da Asterix, va avanti per un giorno e un'intera notte nel disinteresse generale, e il mattino dopo Asterix, al risveglio, li trova addormentati per cui lo scontro non ha vincitori. Asterix allora sancisce il pareggio e comunica agli abitanti che potranno ritrovare l'unit\u00e0 sotto la guida di Comix e di Fanzine, fra la felicit\u00e0 generale. Il fossato viene riempito di acqua e trasformato in fiume, mentre Giradix e Segregazionix superano le loro differenze, decidono di fare pace e diventano amici, emntre il gioioso matrimonio dei due giovani sancisce la ritrovata unit\u00e0 del villaggio. Asterix, Obelix e Panoramix possono cos\u00ec tornare a casa, dove li aspetta il consueto banchetto, felici di aver risolto, \"per la XXV volta\", la situazione.\nRiferimenti storici.\nIl riferimento principale dell'intera vicenda \u00e8 al muro di Berlino, parodiato nel \"grande fossato\" che divide in due il villaggio gallico, e in generale alla divisione dei blocchi durante la Guerra Fredda; una situazione criticata aspramente per bocca del giovane Comix che afferma come \"\"i posteri che ci giudicheranno avranno una pessima opinione dei loro avi\". Pi\u00f9 tardi Panoramix, nell'ultima tavola, considera che le generazioni successive \"non crederanno mai\"\" a una cosa tanto assurda. Inoltre, visto che l'albo usc\u00ec l'anno precedente le elezioni presidenziali in Francia del 1981, che avrebbero visto poi la vittoria di Mitterrand, alcuni hanno visto nella storia un richiamo alla divisione del popolo francese durante la campagna elettorale; altri ancora vi hanno letto un riferimento alla separazione del Belgio tra Valloni e Fiamminghi. Lo stesso Uderzo, tuttavia, ha dichiarato come l'ispirazione principale dell'albo sia proprio al muro di Berlino.\nLa scena in cui Segregazionix afferma \"le village c'est moi\" (ovvero \"il villaggio sono io\") \u00e8 una chiara parodia di Luigi XIV, il Re Sole, il quale amava definirsi lo Stato in persona. Anche la posa \u00e8 identica volutamente a quella del pi\u00f9 famoso ritratto del monarca di Francia.\nLa storia d'amore tra Comix e Fanzine richiama la vicenda di \"Romeo e Giulietta\": due giovani innamorati ma divisi dagli odi delle fazioni di appartenenza. La scena in cui i due si parlano al balcone ne \u00e8 un esplicito richiamo. I nomi dei due giovani, invece, richiamano dei termini del mondo del fumetto: \"comic\", appunto fumetto in inglese, e fanzine, rivista gestita da appassionati.\nQuesta \u00e8 una delle poche avventure di Asterix in cui il druido Panoramix partecipa attivamente a una missione di Asterix e Obelix, e sperimenta su di s\u00e9 la sua stessa pozione magica: durante lo scontro con i Romani nella tavola 24, dopo aver appioppato un uppercut a un legionario, afferma divertito e soddisfatto che i suoi effetti \"vanno alle stelle\".\nStoria editoriale.\nIn Francia la storia \u00e8 stata pubblicata in albo dalla casa editrice \"Les \u00c9ditions Albert Ren\u00e9\" nel 1980. Si tratta della prima storia di \"Asterix\" ad essere stata stampata direttamente in albo senza andare incontro a una pre-pubblicazione a puntate, ed \u00e8 anche la prima storia ad essere stata pubblicata da \"\u00c9ditions Albert Ren\u00e9\", neonata casa editrice fondata dallo stesso Uderzo nel 1979, anzich\u00e9 da Dargaud, editore di tutti gli albi precedenti. Le due case editrici avrebbero ingaggiato poi una lunga battaglia legale per i diritti sulle pubblicazioni delle storie di Asterix, vinta infine dalla Albert Ren\u00e9 nel 1998, la quale avrebbe poi ceduto, su decisione di Uderzo, il 60% delle proprie azioni alla Hachette Livre. Malgrado l'acquisizione della societ\u00e0 da parte della Hachette, l'albo (come tutti i successivi) continua oggi ad essere ristampato in patria con il marchio delle \"\u00c9ditions Albert Ren\u00e9\".\nEdizioni estere.\nItalia.\nIn Italia l'albo \u00e8 edito, come gli altri della serie, da Mondadori; la prima edizione italiana risale al luglio 1980 per la traduzione italiana di Alba Avesini. La storia \u00e8 stata pubblicata a puntate anche all'interno della rivista \"Il Giornalino\" (Edizioni San Paolo), nella quale fece la sua prima apparizione nel 1981 venendovi poi ristampata periodicamente. Tale edizione \u00e8 basata su quella Mondadori e presenta la stessa traduzione. Inoltre, nel 2003 la storia \u00e8 stata inserita all'interno del volume \"Asterix\", il 19\u00ba de \"I classici del fumetto di Repubblica\", serie edita in allegato con il quotidiano \"La Repubblica\". Anche questa edizione seguiva quella Mondadori, con stesso titolo e traduzione della storia.\nIn altre lingue.\nIl titolo originale dell'albo, \"Le Grand Foss\u00e9\", \u00e8 stato tradotto come segue in alcune delle principali lingue in cui il fumetto \u00e8 edito; vengono inoltre indicate la casa editrice e l'anno di prima pubblicazione:"}
{"id": "3563893", "revid": "121662289", "url": "https://it.wikipedia.org/wiki?curid=3563893", "title": "Matteo Santucci", "text": "\u00c8 scomparso nel 2006 all'et\u00e0 di 57 anni a Pescara, dove si era stabilito a fine carriera.\nCarriera.\nTerzino sinistro di origine salernitana, debutta in Serie C con la squadra della sua citt\u00e0 rimanendovi fino al 1974.\nIn seguito passa al con la cui maglia partecipa a tre campionati di Serie B, fino alla promozione in Serie A al termine del torneo del 1976-1977.\nDurante l'annata seguente prende parte a 9 partite in massima serie, debuttando il 18 settembre 1977 nella gara -Pescara, conclusasi col risultato di 2-0.\nResta poi con gli abruzzesi anche nella successiva stagione in Serie B, culminata in una nuova promozione in Serie A, nella quale giocher\u00e0 un'ultima partita nel 1980. \nDisputa, infine, un ultimo campionato col Chieti in Serie C2.\nChiude la carriera con 10 presenze in Serie A, 112 gare in Serie B (con 5 reti), 166 gare in Serie C (con 7 reti) e 31 gare in Serie C2 (con una rete)."}
{"id": "3563894", "revid": "77594", "url": "https://it.wikipedia.org/wiki?curid=3563894", "title": "Stuart (carro armato)", "text": ""}
{"id": "3563895", "revid": "767487", "url": "https://it.wikipedia.org/wiki?curid=3563895", "title": "Barrington Moore", "text": "\u00c8 famoso per la sua opera \"Le origini sociali della dittatura e della democrazia: proprietari e contadini nella formazione del mondo moderno \" (1966), uno studio comparativo della modernizzazione in Gran Bretagna, Francia, Stati Uniti, Cina, Giappone, e India, e una storia filosofica del totalitarismo. Tra le altre sue opere si ricordano \"Riflessioni sulle cause sociali delle sofferenze umane e su alcune proposte per eliminarle\" (1972) e un'analisi sulla ribellione dal titolo \"Le basi sociali dell'obbedienza e della rivolta\" (1978). Non meno importante \u00e8 il suo studio pi\u00f9 recente (anni 1990) \"Moral purity and persecution in history\", tradotto in italiano con il titolo \"Le origini religiose della persecuzione nella storia\".\nFormazione e vita privata.\nSi laure\u00f2 allo Williams College nel Massachusetts, dove comp\u00ec studi di latino, greco e storia. Si interess\u00f2 anche di scienze politiche ed entr\u00f2 a far parte della societ\u00e0 accademica Phi Beta Kappa. Lavor\u00f2 come analista politico per il governo americano, nell'Office of Strategic Services e nel Dipartimento di Giustizia. All'OSS incontr\u00f2 Herbert Marcuse, che gli sar\u00e0 amico per tutta la vita, e la sua futura moglie Elizabeth Ito, che mor\u00ec nel 1992. I due non ebbero figli.\nCarriera accademica.\nLa sua carriera accademica ebbe inizio nel 1945 a Chicago; nel 1948 si rec\u00f2 a Harvard ed entr\u00f2 nel \"Russian Research Center\" nel 1951. Divenne professore emerito nel 1979. Moore pubblic\u00f2 il suo primo libro \"Politica sovietica\" nel 1950 e \"Terrore e progresso, URSS\" nel 1954. Nel 1958, con il suo libro composto da sei saggi su teoria e metodologia, dal titolo \"Potere politico e teoria sociale\", attacc\u00f2 la prospettiva metodologica delle scienze sociali degli anni Cinquanta. Tra i suoi studenti a Harvard si ricordano i sociologi Theda Skocpol e Charles Tilly."}
{"id": "3563901", "revid": "110157", "url": "https://it.wikipedia.org/wiki?curid=3563901", "title": "Catastrophe Ballet", "text": "Catastrophe Ballet \u00e8 il secondo album del gruppo statunitense goth rock Christian Death, pubblicato dalla etichetta discografica indipendente francese L'Invitation Au Suicide nel 1984.\nL'album \u00e8 stato ristampato nel 1987 col titolo \"A Catastrophe Ballet with Rhapsody of Youth and Rain\", nel 1999 e nel 2007 con alcune bonus track aggiuntive."}
{"id": "3563907", "revid": "4175", "url": "https://it.wikipedia.org/wiki?curid=3563907", "title": "Campionato Panamericano di Rugby a 15 1995", "text": ""}
{"id": "3563909", "revid": "339392", "url": "https://it.wikipedia.org/wiki?curid=3563909", "title": "Campionato Panamericano di Rugby a 15 2003", "text": ""}
{"id": "3563911", "revid": "339392", "url": "https://it.wikipedia.org/wiki?curid=3563911", "title": "Campionato Panamericano di Rugby a 15 2001", "text": ""}
{"id": "3563912", "revid": "339392", "url": "https://it.wikipedia.org/wiki?curid=3563912", "title": "Campionato Panamericano di Rugby a 15 1998", "text": ""}
{"id": "3563913", "revid": "339392", "url": "https://it.wikipedia.org/wiki?curid=3563913", "title": "Campionato Panamericano di rugby a 15 1996", "text": ""}
{"id": "3563915", "revid": "767487", "url": "https://it.wikipedia.org/wiki?curid=3563915", "title": "Radu Popescu", "text": "Biografia.\nAttivo alla corte del \"voivoda\" (principe) Nicolae Mavrocordat, gli viene attribuita una \"chronica\" dei Principati danubiani, la \"Istoriile domnilor \u021a\u0103rii Rom\u00e2ne\u0219ti (1290-1728)\""}
{"id": "3563916", "revid": "30610", "url": "https://it.wikipedia.org/wiki?curid=3563916", "title": "Enrique Cardona", "text": ""}
{"id": "3563918", "revid": "228587", "url": "https://it.wikipedia.org/wiki?curid=3563918", "title": "Jean-Louis Brugu\u00e8s", "text": "Biografia.\nNasce a Bagn\u00e8res de Bigorre in Francia il 22 novembre 1943.\nDopo gli studi superiori frequenta la facolt\u00e0 di diritto dell'Universit\u00e0 di Montpellier dal 1960 al 1963, la facolt\u00e0 di lettere dell'Universit\u00e0 di Madrid dal 1963 al 1964, la scuola di scienze politiche a Parigi dal 1964 al 1966, la scuola nazionale di amministrazione (E.N.A.) e i diplomi in scienze economiche e in scienze politiche.\nInizia il noviziato nell'Ordine dei frati predicatori a Lille nel 1968, emette la prima professione temporanea il 29 settembre 1969, la professione solenne il 2 ottobre 1972 e viene ordinato presbitero il 22 giugno 1975 a Tolosa.\nDa religioso frequenta il corso di bioetica negli Stati Uniti, la facolt\u00e0 di diritto all'Universit\u00e0 di Strasburgo, dove ha ottenuto il diploma di studi superiori di diritto, l'Institut catholique di Tolosa, dove ha conseguito il dottorato in teologia.\nDal 1976 per vari anni, \u00e8 docente di teologia morale allo Studium domenicano di Tolosa e all'Institut Catholique di Tolosa. All'interno del suo ordine \u00e8 assistente del priore provinciale dal 1976 al 1980; priore del convento di Tolosa dal 1980 al 1986; definitore al capitolo provinciale e membro del consiglio provinciale dal 1984 al 1988; priore del convento di Bordeaux dal 1987 al 1990; priore della provincia di Tolosa dal 1995 al 1997; predicatore delle \"Conf\u00e9rences de Car\u00eame \u00e0 Notre Dame de Paris\" dal 1995 al 1997.\n\u00c8 docente di teologia morale all'Universit\u00e0 di Friburgo dal 1997 al 2000.\nIl 20 marzo 2000 \u00e8 nominato vescovo di Angers e riceve la consacrazione episcopale il 30 aprile 2000 per l'imposizione delle mani del cardinale Pierre \u00c9tienne Louis Eyt, arcivescovo di Bordeaux.\nIl 10 novembre 2007 \u00e8 nominato segretario della Congregazione per l'Educazione Cattolica, venendo elevato alla dignit\u00e0 di arcivescovo e lasciando la diocesi di Angers.\nIl 26 giugno 2012 \u00e8 nominato bibliotecario e archivista di Santa Romana Chiesa, in sostituzione del cardinale Raffaele Farina, dimessosi per raggiunti limiti d'et\u00e0. Il 31 agosto 2018, poco prima del compimento dei 75 anni d'et\u00e0, si ritira da entrambi gli incarichi.\nI suoi studi scientifici riguardano la teologia morale e la bioetica in prospettiva cattolica.\nGenealogia episcopale.\nLa genealogia episcopale \u00e8:"}
{"id": "3563930", "revid": "767487", "url": "https://it.wikipedia.org/wiki?curid=3563930", "title": "Pablo Bastianini", "text": ""}
{"id": "3563949", "revid": "247222", "url": "https://it.wikipedia.org/wiki?curid=3563949", "title": "Ashes (Christian Death)", "text": "Ashes \u00e8 il terzo album del gruppo musicale statunitense goth rock Christian Death, pubblicato dalla etichetta discografica indipendente francese L'Invitation Au Suicide nel 1985.\nL'album \u00e8 stato ristampato nel 1999, e nel 2009 con alcune bonus track aggiuntive."}
{"id": "3563950", "revid": "179980", "url": "https://it.wikipedia.org/wiki?curid=3563950", "title": "Nueva Chicago", "text": ""}
{"id": "3563953", "revid": "729019", "url": "https://it.wikipedia.org/wiki?curid=3563953", "title": "Principe (metropolitana di Genova)", "text": "La stazione di Principe \u00e8 una stazione sotterranea della metropolitana di Genova. Si trova nei pressi dell'omonima stazione ferroviaria.\nStoria.\nCostruita a partire dal 1989, la stazione venne attivata il 13 luglio 1992, come capolinea del prolungamento proveniente da Dinegro inaugurato in occasione delle celebrazioni colombiane.\nSita all'incrocio tra Via Andrea Doria e Via Fanti d'Italia, si trova nei pressi del Palazzo del Principe e della parte occidentale del quartiere popolare di Pr\u00e8. La fermata permette un agile interscambio sia con l'omonima stazione ferroviaria che con molte linee di autobus, alcune delle quali effettuano capolinea proprio in corrispondenza dell'accesso alla stazione, come la linea collinare 36 o la linea di forza 7 (Principe-Pontedecimo).\nIn zona, anche se troppo distante per consentire un interscambio diretto, \u00e8 presente la stazione a valle della ferrovia a cremagliera Principe-Granarolo.\nAl momento della sua entrata in servizio, la stazione non era terminata del tutto: pur essendo dotata dei servizi essenziali al suo funzionamento, l'unica entrata era ancora \"al rustico\" e vi si accedeva tramite scale di accesso provvisorie. La stazione rest\u00f2 tale per quasi un decennio, fino ai primi anni 2000, quando in vista del prolungamento a levante venne completata con le strutture e gli arredi mancanti.\nPrincipe rimase capolinea per undici anni, fino al 7 agosto 2003, quando venne attivato il prolungamento per San Giorgio.\nStruttura ed Impianti.\nProgettata da Renzo Piano, la struttura \u00e8 a banchina centrale con due binari laterali e un sovrappasso che li collega all'accesso principale. La stazione si trova sotto il livello del mare, ad una profondit\u00e0 di circa 15 metri rispetto al piano strada.\n\u00c8 dotata di un'unica uscita in Via Fanti d'Italia. Quest'ultima \u00e8 stata negli anni soggetta a lavori di rifinitura, l'ultima volta tra il 2010 ed il 2016, durante il quale fu completato un sottopasso diretto che permette di collegare la stazione ferroviaria di Genova Piazza Principe con quella omonima della metropolitana. Lo stesso sottopasso \u00e8 inoltre collegato al parcheggio di interscambio sotterraneo della stazione ferroviaria."}
{"id": "3563955", "revid": "287204", "url": "https://it.wikipedia.org/wiki?curid=3563955", "title": "Armod", "text": "Armod \u00e8 il settimo album della power metal band Falconer, pubblicato nel 2011."}
{"id": "3563957", "revid": "599013", "url": "https://it.wikipedia.org/wiki?curid=3563957", "title": "Congregazione delle francescane clarisse", "text": "La Congregazione delle francescane clarisse (in inglese \"Franciscan Clarist Congregation\") \u00e8 un istituto religioso femminile di diritto pontificio del rito siro-malabarese: le suore di questa congregazione pospongono al loro nome la sigla F.C.C.\nStoria.\nLa congregazione venne fondata il 14 dicembre 1888 dal vicario apostolico di Changanacherry, il vescovo gesuita Charles Lavigne, come fraternit\u00e0 di terziarie secolari francescane.\nNel 1956 la comunit\u00e0 venne affiliata all'Ordine dei frati minori cappuccini: le francescane si diffusero rapidamente nelle diocesi siro-malabaresi dando origine a sei congregazioni autonome, riunite nel 1970 in un unico istituto a opera di frate Ippolito da Alleppey.\nLa Santa Sede concesse l'approvazione definitiva alle costituzioni delle francescane clarisse il 1\u00ba aprile 1973.\nAlla congregazione apparteneva suor Alfonsa dell'Immacolata Concezione, canonizzata da papa Benedetto XVI nel 2008.\nAttivit\u00e0 e diffusione.\nLe francescane clarisse si dedicano all'educazione, all'assistenza agli ammalati e ai poveri e alle missioni.\nOltre che in India, sono presenti in Europa (Austria, Germania, Italia, Svizzera), in Africa (Etiopia, Kenya, Sudafrica, Tanzania), negli Stati Uniti d'America e in Papua Nuova Guinea; la sede generalizia \u00e8 a Aluva.\nAlla fine del 2008 la congregazione contava 7.094 religiose in 740 case."}
{"id": "3563962", "revid": "767487", "url": "https://it.wikipedia.org/wiki?curid=3563962", "title": "Ole Bj\u00f8rn Sundgot", "text": "Carriera.\nGiocatore.\nClub.\nSundgot inizi\u00f2 la carriera nel Molde. Debutt\u00f2 nella Tippeligaen il 28 aprile 1991, nella sconfitta per 2-0 in casa del Lyn Oslo. Nel 1994 pass\u00f2 allo H\u00f8dd, prima di tornare al Molde l'anno successivo. Costitu\u00ec, assieme a Ole Gunnar Solskj\u00e6r e Arild Stavrum, il tridente che fu soprannominato \"tre S-ene\" (in italiano, \"le tre S\").\nNel 1996, quando Solskj\u00e6r si trasfer\u00ec al Manchester United, fu seguito in Inghilterra anche da Sundgot, che firm\u00f2 per\u00f2 per il Bradford City. L'allenatore Chris Kamara lo schier\u00f2 in coppia con Robert Steiner e il norvegese segn\u00f2 6 reti in 25 incontri di campionato.\nNel 1997, fece ritorno in patria, ancora una volta al Molde. L'anno seguente, pass\u00f2 al Lyn Oslo, all'epoca militante in 1. divisjon. Esord\u00ec in squadra il 30 aprile 2000, nella vittoria per 2-0 in casa del Sandefjord. Il 10 maggio arriv\u00f2 la prima rete, nel 3-0 inflitto allo HamKam.\nNel 2005 firm\u00f2 per lo H\u00f8nefoss. Debutt\u00f2 il 10 aprile, nel pareggio per 0-0 contro il Follo. Il 24 aprile arriv\u00f2 la prima rete, nel successo per 4-0 sull'Alta.\nNazionale.\nSundgot gioc\u00f2 16 partite per la , con 4 reti. Per la selezione maggiore, invece, disput\u00f2 un unico incontro: il 25 maggio 1995 sostitu\u00ec Jostein Flo nella vittoria in amichevole per 3-2 contro il .\nAllenatore.\nSundgot fu allenatore dello H\u00f8nefoss dal 2008 al 2010."}
{"id": "3563968", "revid": "767487", "url": "https://it.wikipedia.org/wiki?curid=3563968", "title": "Paul McCartney in Red Square", "text": "Paul McCartney in Red Square \u00e8 un film concerto di Paul McCartney, pubblicato in formato DVD nel giugno 2005. Si tratta di materiale proveniente dai concerti tenuti da McCartney nel maggio 2003 quando si esib\u00ec per la prima volta in Russia: sulla Piazza Rossa di Mosca e a San Pietroburgo nella piazza antistante il Palazzo d'Inverno. In entrambi i concerti McCartney e la sua band composta da Paul \"Wix\" Wickens, Rusty Anderson, Brian Ray, e Abe Laboriel Jr., eseguono brani sia dei Beatles, sia degli Wings, che tratti dagli album solisti dell'ex Beatle. Ogni canzone \u00e8 inframezzata da interviste che raccontano la messa al bando dei Beatles in Unione Sovietica durante gli anni sessanta, e di come i fan fossero costretti a spendere ingenti quantit\u00e0 di danaro per procurarsi i loro dischi sul mercato nero."}
{"id": "3563982", "revid": "106762925", "url": "https://it.wikipedia.org/wiki?curid=3563982", "title": "Antonella Costa", "text": ""}
{"id": "3563983", "revid": "410694", "url": "https://it.wikipedia.org/wiki?curid=3563983", "title": "Shir\u014d Amakusa", "text": ""}
{"id": "3563984", "revid": "399", "url": "https://it.wikipedia.org/wiki?curid=3563984", "title": "Barrington Moore Jr.", "text": ""}
{"id": "3563994", "revid": "834", "url": "https://it.wikipedia.org/wiki?curid=3563994", "title": "Partido Nacional", "text": ""}
{"id": "3563996", "revid": "124808", "url": "https://it.wikipedia.org/wiki?curid=3563996", "title": "Inception (colonna sonora)", "text": ""}
{"id": "3563998", "revid": "767487", "url": "https://it.wikipedia.org/wiki?curid=3563998", "title": "The Iron Mask (Christian Death)", "text": "The Iron Mask \u00e8 un album del gruppo goth rock Christian Death, pubblicato dalla etichetta discografica Cleopatra Records nel 1992.\n\u00c8 il primo della formazione statunitense del gruppo capeggiata da Rozz Williams, che si distingue da quella europea capeggiata da Valor Kand.\nL'album \u00e8 stato ristampato nel 2006."}
{"id": "3564010", "revid": "1305772", "url": "https://it.wikipedia.org/wiki?curid=3564010", "title": "Sangue freddo", "text": ""}
{"id": "3564020", "revid": "77990", "url": "https://it.wikipedia.org/wiki?curid=3564020", "title": "A sangue caldo", "text": ""}
{"id": "3564021", "revid": "290948", "url": "https://it.wikipedia.org/wiki?curid=3564021", "title": "Animali a sangue freddo", "text": ""}
{"id": "3564022", "revid": "767487", "url": "https://it.wikipedia.org/wiki?curid=3564022", "title": "The Path of Sorrows", "text": "The Path of Sorrows \u00e8 un album del gruppo goth rock Christian Death, pubblicato dalla etichetta discografica Cleopatra Records nel 1993.\n\u00c8 il secondo della formazione statunitense del gruppo capeggiata da Rozz Williams, che si distingue da quella europea capeggiata da Valor Kand.\nL'album \u00e8 stato ristampato nel 1998 e nel 2006."}
{"id": "3564025", "revid": "290948", "url": "https://it.wikipedia.org/wiki?curid=3564025", "title": "Animali a sangue caldo", "text": ""}
{"id": "3564026", "revid": "149466", "url": "https://it.wikipedia.org/wiki?curid=3564026", "title": "San Crescenzo di Bonito", "text": ""}
{"id": "3564028", "revid": "149466", "url": "https://it.wikipedia.org/wiki?curid=3564028", "title": "San Crescenzio di Roma", "text": ""}
{"id": "3564032", "revid": "647919", "url": "https://it.wikipedia.org/wiki?curid=3564032", "title": "Staatkundig Gereformeerde Partij", "text": ""}
{"id": "3564033", "revid": "834", "url": "https://it.wikipedia.org/wiki?curid=3564033", "title": "Respect Party", "text": ""}
{"id": "3564035", "revid": "1573940", "url": "https://it.wikipedia.org/wiki?curid=3564035", "title": "Balachninskij", "text": "Balachninskij () \u00e8 un insediamento di tipo urbano della Russia, situato nell'Oblast' di Irkutsk."}
{"id": "3564036", "revid": "41831050", "url": "https://it.wikipedia.org/wiki?curid=3564036", "title": "Soprannaturali", "text": ""}
{"id": "3564038", "revid": "1005847", "url": "https://it.wikipedia.org/wiki?curid=3564038", "title": "Partito Democratico Civico", "text": ""}
{"id": "3564039", "revid": "1005847", "url": "https://it.wikipedia.org/wiki?curid=3564039", "title": "Ob\u010dansk\u00e1 demokratick\u00e1 strana", "text": ""}
{"id": "3564041", "revid": "240277", "url": "https://it.wikipedia.org/wiki?curid=3564041", "title": "What Did You Expect from the Vaccines?", "text": "What Did You Expect From The Vaccines? \u00e8 l'album di debutto dei Vaccines, registrato in circa due settimane del 2010 negli studi RAK and Miloco Square di Londra. L'album \u00e8 stato pubblicato il 14 marzo 2011 dalla Columbia Records. L'uscita dell'album \u00e8 stata anticipata dalla pubblicazione dei due singoli Wreckin' Bar (Ra Ra Ra) e Post Break-Up Sex.\nL'album riusc\u00ec ad entrare nella UK Album Chart alla posizione numero 4."}
{"id": "3564042", "revid": "1305772", "url": "https://it.wikipedia.org/wiki?curid=3564042", "title": "Partito Laburista Nazionale", "text": ""}
{"id": "3564044", "revid": "339392", "url": "https://it.wikipedia.org/wiki?curid=3564044", "title": "National Labor Party", "text": ""}
{"id": "3564047", "revid": "1983214", "url": "https://it.wikipedia.org/wiki?curid=3564047", "title": "Partito Democratico Nazionale", "text": ""}
{"id": "3564048", "revid": "1005847", "url": "https://it.wikipedia.org/wiki?curid=3564048", "title": "Partito Nazionale Democratico", "text": ""}
{"id": "3564049", "revid": "767487", "url": "https://it.wikipedia.org/wiki?curid=3564049", "title": "The Rage of Angels", "text": "The Rage of Angels \u00e8 un album del gruppo goth rock Christian Death, pubblicato dalla etichetta discografica Cleopatra Records nel 1994.\n\u00c8 il terzo ed ultimo della formazione statunitense del gruppo capeggiata da Rozz Williams, che si distingue da quella europea capeggiata da Valor Kand.\nL'album \u00e8 stato ristampato nel 2001 e nel 2006."}
{"id": "3564056", "revid": "298229", "url": "https://it.wikipedia.org/wiki?curid=3564056", "title": "Natalia Rodriguez (modella)", "text": " \nLa modella ha battuto le altre venti concorrenti del concorso, ricevendo il 4 luglio 2011 presso il Palacio Alsina di Buenos Aires la corona di prima classificata al concorso, davanti a Denisse Seewald e Carolina Yanuzzi, rispettivamente seconda e terza classificata.\nIn veste di rappresentante ufficiale dell'Argentina, Natalia Rodriguez ha preso parte all'edizione 2011 del concorso internazionale Miss Universo, che si \u00e8 tenuto a San Paolo, in Brasile, il 12 settembre 2011."}
{"id": "3564061", "revid": "1573940", "url": "https://it.wikipedia.org/wiki?curid=3564061", "title": "Belore\u010denskij", "text": "Belore\u010denskij () \u00e8 un insediamento di tipo urbano della Russia, situato nell'Oblast' di Irkutsk."}
{"id": "3564062", "revid": "767487", "url": "https://it.wikipedia.org/wiki?curid=3564062", "title": "The North East Times", "text": "The North East Times \u00e8 un giornale quotidiano indiano diffuso negli Stati del Nord-Est nato nel 1990.\nGauri Shankar Kalita e Khiren Roy sono stati direttori del The North East Times."}
{"id": "3564070", "revid": "120185244", "url": "https://it.wikipedia.org/wiki?curid=3564070", "title": "Voze", "text": "Voze \u00e8 una localit\u00e0 di circa 450 abitanti del comune di Noli, in provincia di Savona. Ubicato a 217 m sul livello del mare, dista circa 3,5 km dal capoluogo comunale.\nNella borgata si trova la chiesa parrocchiale di San Pietro, che costituiva, assieme al cimitero contiguo, nel XII secolo, il confine tra il Marchesato di Finale e la Repubblica di Noli, quest'ultima alleata della Repubblica di Genova.\nVoze \u00e8 citata in una nota composizione del Poeta ligure Camillo Sbarbaro."}
{"id": "3564073", "revid": "435288", "url": "https://it.wikipedia.org/wiki?curid=3564073", "title": "Estranei", "text": ""}
{"id": "3564075", "revid": "767487", "url": "https://it.wikipedia.org/wiki?curid=3564075", "title": "Gabriele Valentini", "text": "Carriera.\nDebutta in Serie B con la squadra della sua citt\u00e0 nel campionato 1970-1971, prima di passare per una stagione al Cattolica, in Serie D. L'anno seguente torna al Cesena disputando 5 partite nella Serie B 1972-1973 culminata con la promozione in Serie A dei bianconeri, e nell'ottobre 1973 viene nuovamente ceduto in prestito al , sempre in Serie C. Nella stagione successiva va ancora in prestito, al , con cui conquista la promozione in Serie B agli ordini di Giovan Battista Fabbri, gi\u00e0 suo allenatore nel Livorno.\nNel 1975 torna ancora al Cesena, con cui debutta in Serie A il 4 aprile 1976 sul campo del Cagliari. In maglia cesenate disputa due campionati in Serie A (per un totale di 18 presenze e una rete all'attivo in occasione della sconfitta interna col dell'8 maggio 1977) e poi tre campionati in Serie B.\nNel 1980 passa per una stagione al Verona ancora in Serie B, per terminare poi la sua carriera da calciatore in Serie C1 con il Fano.\nIn carriera ha totalizzato complessivamente 18 presenze ed una rete in Serie A e 126 presenze e 6 reti in Serie B.\nDopo il ritiro.\nAppese le scarpette al chiodo, \u00e8 rimasto nel mondo del calcio. Dal 1995 \u00e8 segretario generale del e poi dirigente dell'area sportiva della societ\u00e0 bianconera."}
{"id": "3564083", "revid": "404338", "url": "https://it.wikipedia.org/wiki?curid=3564083", "title": "Cappello (abbigliamento)", "text": ""}
{"id": "3564088", "revid": "253269", "url": "https://it.wikipedia.org/wiki?curid=3564088", "title": "June Havoc", "text": "Biografia.\nL'infanzia e il vaudeville.\nJune Hovick nacque a Vancouver nel 1912, figlia di Rose Thompson e di John Olaf Hovick, un cronista del \"Times\" di Seattle di origine norvegese. La coppia si trovava a Vancouver per una visita al padre di Hovick, che svolgeva la professione di architetto in quella citt\u00e0. L'anno di nascita di June resta comunque incerto, poich\u00e9 negli anni successivi Rose Thompson, tentando di aggirare la restrittiva legislazione americana sul lavoro minorile, esibir\u00e0 pi\u00f9 di una versione contraffatta del certificato di nascita della figlia, contribuendo a mantenere l'incertezza. Due anni dopo la nascita di June, i genitori divorziarono e Rose Thompson rimase a vivere a Seattle presso i propri genitori. Fermamente convinta del talento artistico della figlia, la incoraggi\u00f2 fin dall'et\u00e0 due anni e mezzo a prendere lezioni di danza classica.\nJune e la sorella maggiore Rose (la futura star del burlesque Gypsy Rose Lee) vennero spinte dalla caparbia e ambiziosa Rose Thompson, vera e propria \"stage mother\", verso una carriera teatrale che prese il via nei circuiti del vaudeville. La donna ottenne per le figlie una prima importante scrittura presso il Pantages Theatre di Seattle, uno dei teatri di variet\u00e0 fondati negli Stati Uniti dall'impresario Alexander Pantages, dove Rose Thompson inizi\u00f2 a proporre uno spettacolo musicale da lei personalmente ideato, in cui la figlia maggiore cantava, mentre la pi\u00f9 talentuosa June eseguiva numeri di danza classica con il nome di \"Baby June\", e pi\u00f9 tardi di \"Dainty June\".\nPer diversi anni la compagnia di Rose Thompson, via via pi\u00f9 numerosa con l'ingresso di nuovi ballerini e danzatrici, and\u00f2 in tourn\u00e9e con alterna fortuna attraverso gli Stati Uniti, approdando nel 1918 anche a Hollywood, dove June partecip\u00f2 come attrice bambina a un paio di film muti, sfruttando la propria capacit\u00e0 di piangere a comando. Dotata di grandi occhi dall'azzurro intenso e di una splendente capigliatura bionda, con il suo talento di ballerina June continu\u00f2 a essere la stella della compagnia teatrale di Rose Thompson fino all'et\u00e0 di sedici anni, quando, stanca della ripetitivit\u00e0 del suo ruolo di eterna bambina del variet\u00e0, decise improvvisamente di abbandonare la famiglia e la compagnia teatrale, allontanandosi con Bobby Reed, un ballerino della troupe che spos\u00f2 all'inizio del 1929.\nGli esordi come attrice.\nLasciatasi alle spalle la precaria carriera nel vaudeville, genere ormai in declino, e desiderosa di studiare e maturare per diventare attrice, per un certo periodo June non diede notizie di s\u00e9 alla madre e alla sorella, limitandosi a inviare loro una cartolina dall'Arena Connely di San Francisco, dove lei e Bobby venivano ritratti durante una delle manifestazioni tipiche degli anni della Grande Depressione, le estenuanti maratone di ballo in cui coppie di disperati senza lavoro danzavano fino allo stremo delle forze per intere giornate, allo scopo di vincere il premio in denaro messo in palio e di assicurarsi il vitto almeno per qualche giorno.\nDurante la prima met\u00e0 degli anni trenta, mentre la sorella Rose stava affermandosi come stella del burlesque, June assunse il cognome d'arte \"Havoc\" e colse i primi frutti del suo lungo apprendistato come attrice teatrale, ottenendo il primo ruolo di un certo rilievo a Broadway nel 1936, grazie alla pi\u00e8ce \"Melodia proibita\" di Sigmund Romberg. Il successo personale le fece ottenere in seguito altre importanti scritture, come il ruolo della chorus girl Gladys Bumps nel celebre musical \"Pal Joey\" (1940) di Richard Rodgers e Lorenz Hart, in cui recit\u00f2 a fianco dell'esordiente Gene Kelly, e partecipazioni a \"Sadie Thompson\" (1944), basato su un racconto di William Somerset Maugham, in cui sostitu\u00ec la protagonista Ethel Merman, \"Mexican Hayride\" (1944), con musiche di Cole Porter, e \"That Ryan Girl\" (1945).\nIl cinema e la regia teatrale.\nNel frattempo la Havoc inizi\u00f2 a comparire anche sul grande schermo, debuttando con \"Four Jacks and a Gill\" (1942), al fianco di Desi Arnaz, e partecipando a commedie musicali come \"Mia sorella Evelina\" (1942) e \"Vecchia San Francisco\" (1943). Tra i suoi film pi\u00f9 importanti sono da ricordare \"Barriera invisibile\" (1947), nel ruolo di segretaria di un giornalista (Gregory Peck) che conduce una difficile inchiesta sull'antisemitismo, la commedia \"Ho sposato un demonio\" (1949), con Betty Hutton e Victor Mature, il poliziesco \"Ultimatum a Chicago\" (1949), accanto ad Alan Ladd, e il melodramma \"Adultera senza peccato\" (1952), al fianco di James Mason.\nTranne che per il dramma giudiziario \"Ricatto a tre giurati\" (1956), negli anni successivi la Havoc tralasci\u00f2 il grande schermo e si dedic\u00f2 alla televisione, comparendo in diversi show di intrattenimento e popolari serie come \"Gli intoccabili\" (1960). La sua notoriet\u00e0 ebbe nuovo impulso con la pubblicazione nel 1957 di \"Gypsy\", il volume di memorie scritto dalla sorella Gypsy Rose Lee, che ispir\u00f2 prima il (1959), interpretato da Ethel Merman, poi il film \"La donna che invent\u00f2 lo strip-tease\" (1962), con Natalie Wood nel ruolo di Gypsy e Rosalind Russell in quello di Rose Thompson.\nDagli anni sessanta, a parte una breve parentesi televisiva con uno spettacolo personale (\"The June Havoc Show\" nel 1964), la Havoc riprese l'attivit\u00e0 teatrale, scrivendo e dirigendo la pi\u00e8ce \"Marathon 33\" (1963), basata sulle esperienze vissute durante le maratone danzanti degli anni trenta (tema che verr\u00e0 ripreso nel 1969 dal film \"Non si uccidono cos\u00ec anche i cavalli?\") e interpretata a Broadway da Julie Harris. \"Marathon 33\" le consent\u00ec di ottenere una candidatura al premio Tony Award quale migliore regista, ma lo spettacolo termin\u00f2 dopo sole 48 rappresentazioni. La direzione teatrale impegn\u00f2 in seguito la Havoc sia a Broadway che nei circuiti Off-Broadway, concedendole comunque il tempo di scrivere altri due lavori teatrali e due volumi autobiografici, \"Early Havoc\" (1959) e \"More Havoc\" (1980). Tra le sue ultime interpretazioni sul palcoscenico sono da ricordare quella di Mrs. Swabb in \"Habeas Corpus\" (1975) e di Miss Hannigan nel musical \"Annie\" (1982).\nVita privata.\nDopo il primo breve matrimonio con Bobby Reed, la Havoc ebbe una relazione con Jamie Smythe, promoter di maratone danzanti, dal quale ebbe la sua unica figlia April Hyde (nata nel 1930). April ebbe una breve carriera di attrice negli anni cinquanta con il nome d'arte di April Kent, e morir\u00e0 nel 1998. La Havoc si spos\u00f2 per la seconda volta nel 1935 con Donald S. Biggs e, dopo il divorzio, si un\u00ec in matrimonio con il produttore e regista radiofonico e televisivo William Spier, che mor\u00ec nel 1973.\nArtisticamente longeva, June Havoc apparve per l'ultima volta sul grande schermo nell'horror \"I vampiri di Salem's Lot\" (1987), e alla televisione in alcuni episodi delle serie \"Aspettando il domani\" (1986), \"La signora in giallo\" (1987-1989) e \"General Hospital\" (1990). Nel 2003 l'Abingdon Theatre di New York venne reintitolato in suo onore \"June Havoc Theatre\".\nL'attrice mor\u00ec per cause naturali il 28 marzo 2010 nella sua residenza di Stamford (Connecticut), all'et\u00e0 di 97 anni."}
{"id": "3564093", "revid": "1373059", "url": "https://it.wikipedia.org/wiki?curid=3564093", "title": "Parco di Nara", "text": "Il parco di Nara (\u5948\u826f\u516c\u5712 Nara K\u014den) \u00e8 un parco pubblico situato nella citt\u00e0 di Nara, in Giappone, ai piedi del monte Wakakusa, istituito nel 1880.\nAmministrativamente il parco \u00e8 sotto il controllo della prefettura di Nara. Il parco \u00e8 uno tra i \"luoghi di bellezza paesaggistica\" indicato dal Ministero dell'istruzione, cultura, sport, scienza e tecnologia (MEXT). Gli oltre 1.200 sika (\u30b7\u30ab o \u9e7f shika) selvaggi che vagano liberamente intorno al parco sono anch'essi classificati come un \"monumento naturale\" dal MEXT.\nArea.\nLa dimensione ufficiale del parco \u00e8 di circa 502 ha, l'area che include i territori del T\u014ddai-ji, K\u014dfuku-ji e del santuario Kasuga, che sono racchiusi nel parco di Nara, che quindi raggiunge una dimensione di 660 ha.\nI servizi di Jinrikisha (\u4eba\u529b\u8eca, o risci\u00f2) possono essere trovati presso gli ingressi per i siti popolari come il T\u014ddai-ji o il K\u014dfuku-ji. Il parco \u00e8 anche il luogo in cui si trova il Museo nazionale di Nara e il T\u014ddai-ji.\nIl cervo.\nSecondo il costume locale, il cervo di quest'area era considerato sacro e perch\u00e9 uno dei quattro dei del santuario Kasuga, Takenomikazuchi-no-mikoto, era detto di essere stato invitato da Kashima (Ibaraki), e apparso sul Monte Mikasa-yama cavalcando un cervo bianco. Perci\u00f2 il cervo era considerato divino e sacro dal santuario Kasuga e dal K\u014dfuku-ji.\nL'uccisione di uno di questi sacri cervi era un delitto capitale, punibile con la morte fino al 1637, ultima data in cui questa legge fu in vigore. Dopo la seconda guerra mondiale il cervo fu ufficialmente spogliato dal suo stato sacro/divino, e fu invece nominato come \"tesoro nazionale\" e protetto come tale."}
{"id": "3564094", "revid": "869733", "url": "https://it.wikipedia.org/wiki?curid=3564094", "title": "Fuoco semiautomatico", "text": ""}
{"id": "3564096", "revid": "869733", "url": "https://it.wikipedia.org/wiki?curid=3564096", "title": "Fuoco semi-automatico", "text": ""}
{"id": "3564100", "revid": "410694", "url": "https://it.wikipedia.org/wiki?curid=3564100", "title": "Masanori Fukushima", "text": ""}
{"id": "3564101", "revid": "179980", "url": "https://it.wikipedia.org/wiki?curid=3564101", "title": "Primera Divisi\u00f3n 1912 (Argentina)", "text": ""}
{"id": "3564102", "revid": "1043175", "url": "https://it.wikipedia.org/wiki?curid=3564102", "title": "Hiroki Iikura", "text": ""}
{"id": "3564109", "revid": "767487", "url": "https://it.wikipedia.org/wiki?curid=3564109", "title": "Takashi Kanai", "text": ""}
{"id": "3564110", "revid": "287204", "url": "https://it.wikipedia.org/wiki?curid=3564110", "title": "Gran Premio motociclistico dell'Ulster 1953", "text": "Il Gran Premio dell'Ulster corso il 13 e il 15 agosto 1953 sul Circuito di Dundrod, \u00e8 stata la sesta gara del motomondiale 1953, e rappresenta la 25\u00aa edizione del GP dell'Ulster nonch\u00e9 la prima disputata su questo nuovo circuito.\nDiversamente dagli anni precedenti, furono in gara sia le quattro classi disputate in singolo che i sidecar; per questi ultimi furono per\u00f2 solo 7 gli equipaggi alla partenza e solo 5 quelli che vennero classificati al termine della competizione.\nLe gare vennero divise in due giornate, la prima gioved\u00ec 13 agosto con la disputa di 125, 250 e 350; la seconda giornata, al sabato, vide la disputa delle 500 e dei sidecar.\nLa vittoria nelle due classi di maggior cilindrata andarono rispettivamente a Ken Kavanagh e a Ken Mudford (alla prima vittoria nel mondiale), entrambi in sella a moto Norton; la 250 fu appannaggio invece di Reg Armstrong e la classe 125 di Werner Haas, entrambi alla guida di NSU.\nClasse 500.\nAl via si presentarono 32 piloti e di questi ne furono classificati 27 al termine della gara.\nTra i ritirati di rilievo vi furono Alfredo Milani e Bob McIntyre.\nClasse 350.\nTra i piloti ritirati Alano Montanari, Ken Kavanagh e Jack Brett\nClasse 125.\nFu la gara che inaugur\u00f2 il gran premio, venne disputata di gioved\u00ec e vide al via solo 9 piloti; tra i ritirati Angelo Copeta.\nClasse sidecar.\nTra i due equipaggi non arrivati al traguardo vi fu quello britannico composto da Eric Oliver e da Stanley Dibben che peraltro aveva ottenuto il giro pi\u00f9 veloce in gara ed era in lotta per la vittoria al momento del ritiro."}
{"id": "3564161", "revid": "729019", "url": "https://it.wikipedia.org/wiki?curid=3564161", "title": "Squadra finlandese di Fed Cup", "text": "La squadra finlandese di Fed Cup rappresenta la Finlandia nella Fed Cup, ed \u00e8 posta sotto l'egida della \"Suomen Tennisliitto\".\nEssa partecipa alla competizione dal 1968, e ad oggi il suo miglior risultato sono i quarti di finale nel 1993.\nOrganico 2011.\nAggiornato ai match del gruppo II (5-7 maggio 2011). Fra parentesi il ranking della giocatrice nei giorni della disputa degli incontri."}
{"id": "3564164", "revid": "110157", "url": "https://it.wikipedia.org/wiki?curid=3564164", "title": "Federaci\u00f3n Argentina de Football", "text": "La Federaci\u00f3n Argentina de Football (\"Federazione argentina di calcio\", abbreviato in \"FAF\") \u00e8 stata una federazione argentina di calcio. Fu fondata il 14 giugno 1912 e si sciolse il 23 dicembre 1914, in seguito alla fusione con la Asociaci\u00f3n Argentina de Football.\nStoria.\nDopo 6 incontri della Copa Campeonato 1912, tre squadre decisero di scindersi dalla AAF per creare una federazione indipendente. La AAF si era da poco affiliata alla FIFA; cos\u00ec, il campionato organizzato dalla FAF non fu rinconosciuto dalla Federazione mondiale. Al primo torneo presero parte otto squadre: le tre fondatrici (Estudiantes, Porte\u00f1o e Gimnasia Buenos Aires) pi\u00f9 altre cinque, Independiente, Sportiva Argentina, Kimberley, Atlanta e Argentino de Quilmes. Il primo club a vincere la Primera Divisi\u00f3n della FAF fu il Porte\u00f1o, che ebbe la meglio sull'Independiente grazie a uno spareggio. Nel 1913 a vincere fu l'Estudiantes, mentre nell'ultima edizione, tenutasi nel 1914, la vittoria fu nuovamente del Porte\u00f1o. Il 23 dicembre 1914 i club della FAF decisero di ritornare nella vecchia AAF, confluendovi e tornando a far parte della Copa Campeonato per la stagione 1915."}
{"id": "3564170", "revid": "205250", "url": "https://it.wikipedia.org/wiki?curid=3564170", "title": "Melanie Green", "text": " Ha debuttato nel 2010 interpretando il ruolo di Natalia nel film argentino \"Igualita a m\u00ed\", il film che ha avuto i maggiori incassi in patria. Successivamente l'attrice ha interpretato il ruolo di Annie nella sitcom \"Jake &amp; Blake\"."}
{"id": "3564174", "revid": "46931", "url": "https://it.wikipedia.org/wiki?curid=3564174", "title": "Gavi\u00f5es do Oeste", "text": ""}
{"id": "3564181", "revid": "1471839", "url": "https://it.wikipedia.org/wiki?curid=3564181", "title": "Claudio Gavillucci", "text": "Arbitro dal 1996, associato della sezione AIA di Latina, \u00e8 arrivato fino alla Serie A. Dismesso dal ruolo in Italia, dal gennaio 2020 \u00e8 arbitro della FA nella National League, la prima lega non professionistica della piramide calcistica inglese, corrispondente alla quinta e sesta serie.\nCarriera.\nInizi\u00f2 la sua carriera come arbitro nazionale con la promozione in CAN D nella stagione 2003-2004. In Serie D totalizza 60 presenze nei quattro anni di militanza, a cui vanno aggiunte la finale play-off del 2006-2007 - e le finali play-out - e - oltre alla finale di Coppa Italia Serie D 2007-2008 tra e . Alla fine di quella stagione approd\u00f2 alla CAN PRO per decisione dell'allora designatore Matteo Apricena.\nIl debutto in Lega PRO avvenne il 14 settembre 2008 in occasione della partita - in Seconda Divisione. L'esordio in Prima Divisione invece sempre nella stessa stagione il 15 marzo 2009 nella gara -.\nAl termine del suo primo anno in CAN PRO, sotto la guida del designatore Giancarlo Dal Forno, collezion\u00f2 12 presenze in Lega Pro Seconda Divisione e una in Lega Pro Prima Divisione. Al secondo anno di appartenenza, sotto la nuova guida del designatore Stefano Braschi, collezion\u00f2 7 presenze in Prima Divisione e 10 presenze in Seconda Divisione. Al terzo anno di appartenenza, sotto la nuova guida del designatore Stefano Farina, collezion\u00f2 19 presenze in Prima Divisione e una presenza in Seconda Divisione.\nDopo tre stagioni nelle quali disput\u00f2 27 presenze in Prima Divisione, a cui va aggiunta la semifinale play-off - e una gara di play-out tra e , ottenne l'ulteriore promozione in CAN B, il 30 giugno luglio 2011, per decisione del designatore Stefano Farina. Il 27 agosto 2011 fa il suo esordio in Serie B nella partita -, chiudendo successivamente la stagione con 17 presenze in serie B e sette in serie A come quarto ufficiale. Il 27 aprile 2013 arriv\u00f2 la prima designazione in Serie A con la partita - oltre alle 18 presenze in serie B e le 12 in serie A come arbitro addizionale.\nAl termine della stagione 2014-2015 venne promosso nella CAN A e in tre stagioni in massima serie collezion\u00f2 50 presenze.\nIl 13 maggio 2018 diresse - nella quale sospese momentaneamente l'incontro per presunti insulti razzisti provenienti dagli spalti contro i giocatori in maglia biancazzurra risultando poi l'ultima partita della stagione. Il 30 giugno 2018 venne resa nota la sua dismissione dalla CAN A per motivate valutazioni tecniche. Il provvedimento di dismissione venne tuttavia annullato il 23 gennaio 2019 dalla Corte Federale d'Appello, a seguito dell'azione legale da lui intrapresa contro l'AIA per ottenere il reintegro nell'organico della CAN A. A seguito di tale sentenza, il 29 gennaio 2019 l'AIA lo reintegr\u00f2 nella CAN A con effetto immediato..\nL'11 marzo 2019 tuttavia il Collegio di garanzia dello sport presso il CONI accolse il ricorso dell'AIA, terminando di fatto la sua carriera in massima serie. Inizialmente, essendo ancora arbitro effettivo e appartenente all\u2019AIA, ha potuto arbitrare incontri dei campionati giovanili dilettantistici, in attesa della sentenza della Corte federale e del Collegio di Garanzia del CONI. Alla fine del processo per\u00f2 fu disposto il ritiro della tessera dall\u2019AIA, decretandone cos\u00ec l'uscita dal mondo arbitrale italiano. \nTuttavia, trasferendosi dalla sua citt\u00e0 natale Latina a Liverpool, ha proseguito la sua carriera in Inghilterra e dal novembre del 2019 \u00e8 arbitro della Federazione inglese nella National League, oltre a proseguire la sua carriera da imprenditore con una sua azienda specializzata in alimentazione sportiva . \nIl 20 maggio 2020 \u00e8 uscito il suo libro autobiografico intitolato \"L'uomo nero, le verit\u00e0 di un arbitro scomodo\" con prefazione di Marco Travaglio."}
{"id": "3564182", "revid": "287204", "url": "https://it.wikipedia.org/wiki?curid=3564182", "title": "Squadra turca di Fed Cup", "text": "La squadra turca di Fed Cup (T\u00fcrkiye Fed Kupas\u0131 Tak\u0131m\u0131) rappresenta la Turchia nella Fed Cup, ed \u00e8 posta sotto l'egida della \"T\u00fcrkiye Tenis Federasyonu\".\nEssa partecipa alla competizione dal 1991, e ad oggi il suo miglior risultato \u00e8 stato il raggiungimento del gruppo I della zona Euro-Africana."}
{"id": "3564183", "revid": "34862", "url": "https://it.wikipedia.org/wiki?curid=3564183", "title": "Nazionale di Fed Cup della Finlandia", "text": ""}
{"id": "3564184", "revid": "34862", "url": "https://it.wikipedia.org/wiki?curid=3564184", "title": "Nazionale di Fed Cup della Turchia", "text": ""}
{"id": "3564185", "revid": "28592", "url": "https://it.wikipedia.org/wiki?curid=3564185", "title": "Comunit\u00e0 autonome", "text": ""}
{"id": "3564188", "revid": "199745", "url": "https://it.wikipedia.org/wiki?curid=3564188", "title": "Senecio erucifolius", "text": ""}
{"id": "3564190", "revid": "963244", "url": "https://it.wikipedia.org/wiki?curid=3564190", "title": "Ettore Cunial", "text": "Biografia.\nEttore Cunial nacque a Possagno il 16 novembre 1905. Era cugino di monsignor Antonio Cunial, vescovo di Lucera dal 1963 al 1970 e vescovo di Vittorio Veneto dal 1970 al 1982.\nFormazione e ministero sacerdotale.\nDopo gli studi elementari presso l'Istituto Cavanis \"Collegio Canova\" di Possagno, entr\u00f2 nel seminario vescovile di Treviso per gli studi per il sacerdozio.\nIl 7 luglio 1929 fu ordinato presbitero nella chiesa di San Nicol\u00f2 a Treviso dal vescovo Andrea Giacinto Longhin. Poco dopo venne nominato cappellano della parrocchia di Mogliano Veneto e poi di quella di San Don\u00e0 di Piave. Monsignor Longhin, seguendo il consiglio di don Pietro Pavan, chiese a don Ettore di trasferirsi a Roma dove immediatamente gli fu affidata la cura pastorale dell'Agro romano. \u00c8 qui che ha affront\u00f2 i veri problemi della societ\u00e0, soprattutto la povert\u00e0. In seguito afferm\u00f2 che quest'esperienza cambi\u00f2 profondamente il suo carattere. Intervistato in occasione del cinquantesimo anniversario della sua ordinazione episcopale ricord\u00f2: \"Abbiamo usato una scuderia per celebrare la messa, tutti avevano bisogno di soldi e cibo\".\nDopo quattro anni come rettore del Pontificio Seminario Romano Minore, nel 1938 il cardinale Francesco Marchetti Selvaggiani, vicario generale di Sua Santit\u00e0 per la diocesi di Roma, lo nomin\u00f2 parroco di Santa Lucia alla Circonvallazione Clodia, nella zona di Prati, una parrocchia di recente costituzione. Aveva in cura 20 000 residenti a cui dedic\u00f2 tutte le sue energie, principalmente fondando quattro organizzazioni caritative al fine di aiutare il suo popolo. Ancora oggi i residenti si riferiscono a lui con affetto come \"don Ettore\". Durante la seconda guerra mondiale nascose nei locali della chiesa ebrei e ricercati, aiutato da Vittorio Tredici poi insignito del titolo di giusto tra le nazioni.\nMinistero episcopale.\nL'11 aprile 1953 papa Pio XII lo nomin\u00f2 secondo vicegerente della diocesi di Roma e arcivescovo titolare di Soteropoli. Ricevette l'ordinazione episcopale il 17 maggio successivo dal cardinale Clemente Micara, vicario generale di Sua Santit\u00e0 per la diocesi di Roma, coconsacranti il vescovo di Treviso Antonio Mantiero e l'arcivescovo vicegerente Luigi Traglia. \nCome arcivescovo il 16 marzo 1957 confer\u00ec l'ordinazione presbiterale al futuro cardinale Jos\u00e9 Saraiva Martins.\nInoltre il 30 ottobre 1955 confer\u00ec l'ordinazione presbiterale a padre Stefano Maria Manelli, F.I., fondatore dei Frati francescani dell'Immacolata.\nPartecip\u00f2 a tutte le sessioni del Concilio Vaticano II. Il 28 marzo 1960 papa Giovanni XXIII lo nomin\u00f2 arcivescovo vicegerente.\nMonsignor Cunial nutr\u00ec affetto per tutta la vita per gli scout di Roma. Dal 1954 fu assistente ecclesiastico dell'Associazione scouts cattolici italiani (ASCI) e dal 1961 assistente ecclesiastico generale della Conferenza internazionale cattolica dello scautismo. Nel corso degli anni visit\u00f2 le associazioni e organizz\u00f2 diversi viaggi e seminari sul tema dello scautismo in tutta Italia.\nIl 19 dicembre 1972 papa Paolo VI accett\u00f2 la sua rinuncia all'incarico. Il 23 dicembre 1975 lo stesso pontefice lo nomin\u00f2 vice camerlengo della Camera Apostolica.\nIl 23 ottobre 2004 papa Giovanni Paolo II accett\u00f2 la sua rinuncia all'incarico per raggiunti limiti d'et\u00e0. Nel 2005, dopo la morte del cardinale Corrado Bafile, divenne il pi\u00f9 anziano vescovo cattolico del mondo. Monsignor Cunial fu anche assistente ecclesiastico del Circolo San Pietro dal 1973 al 2005 e canonico della basilica di San Pietro in Vaticano.\nIl 3 febbraio 2005, alla morte del cardinale Corrado Bafile, divenne il vescovo vivente pi\u00f9 anziano. Nel giugno successivo lasci\u00f2 Roma e ritorn\u00f2 nella nativa Possagno dove vivevano alcuni nipoti. Prese residenza nel locale collegio dei padri Cavanis.\nMor\u00ec improvvisamente all'ospedale di Castelfranco Veneto la sera di gioved\u00ec 6 ottobre 2005, solamente sei settimane prima del suo centesimo compleanno. La esequie si tennero domenica 9 ottobre alle ore 15.30 nel Tempio Canoviano di Possagno e furono presiedute dal vescovo di Treviso Andrea Bruno Mazzocato. Presenti tra i fedeli anche molti \"suoi\" ragazzi scout che am\u00f2 molto e per cui lavor\u00f2 duramente. \u00c8 sepolto nella tomba di famiglia nel cimitero comunale di Possagno.\nGenealogia episcopale.\nLa genealogia episcopale \u00e8:"}
{"id": "3564191", "revid": "486946", "url": "https://it.wikipedia.org/wiki?curid=3564191", "title": "Senecione serpeggiante", "text": ""}
{"id": "3564195", "revid": "599013", "url": "https://it.wikipedia.org/wiki?curid=3564195", "title": "Pirenei (disambigua)", "text": ""}
{"id": "3564200", "revid": "838137", "url": "https://it.wikipedia.org/wiki?curid=3564200", "title": "Indivisible", "text": "L'Indivisible era una nave da Guerra della Marina francese appartenente alla classe Tonnant ed equipaggiata con 80 cannoni.\nCommissionata a Tolone nel 1793 ed entrata in servizio il 23 settembre 1800 l'Indivisible fu poi rinominata Alexandre dal capitano Leveyer il 5 febbraio 1803.\nIl 13 dicembre sotto il capitano Garreau insieme allo squadrone dell'ammiraglio Leiss\u00e8gues composto anche dalle navi Imp\u00e9rial, Jupiter, Brave e Diomede, da due fregate e una corvetta, salp\u00f2 dal porto di Brest diretto a Santo Domingo, dove dopo quaranta giorni di navigazione partecip\u00f2 all'omonima battaglia contro la flotta inglese e l\u00ec fu gravemente danneggiata dalla HMS Superb che poi la lasci\u00f2 alla deriva con il timone distrutto. Successivamente fu presa dalla HMS Spencer e dal 1808 fu usata dalla Marina inglese come nave deposito di polvere da sparo a Plymouth e nel 1822 venne definitivamente distrutta."}
{"id": "3564201", "revid": "729019", "url": "https://it.wikipedia.org/wiki?curid=3564201", "title": "Gilbert Bauvin", "text": "Professionista dal 1950 al 1960, vinse la Parigi-Camembert del 1954 e il Tour de Romandie nel 1958. Conta inoltre quattro successi di tappa al Tour de France, in cui fu secondo nell'edizione del 1956 e in cui indoss\u00f2 complessivamente per quattro giorni la maglia gialla, e altrettante alla Vuelta a Espa\u00f1a. Nel 1953 fu anche secondo nel campionato del mondo di ciclocross."}
{"id": "3564202", "revid": "913245", "url": "https://it.wikipedia.org/wiki?curid=3564202", "title": "Anna Omarova", "text": "Biografia.\nNel 2017 viene trovata positiva al Dehydrochloromethlytestosterone ad un test antidoping effettuato il 28 agosto 2011 e squalificata due anni dalle competizioni fino al 27 marzo 2019."}
{"id": "3564204", "revid": "125762762", "url": "https://it.wikipedia.org/wiki?curid=3564204", "title": "Ejanina", "text": "Ejanina (\"Pur\u00e7illi\" in arb\u00ebresh\u00eb) \u00e8 l'unica frazione del comune di Frascineto in provincia di Cosenza.\nSituata alle pendici della catena del Dolcedorme a 486 metri di altitudine sul livello del mare, costituisce una delle comunit\u00e0 di lingua, tradizione e cultura albanese della regione. \u00c8 un luogo ancor molto legato alla propria identit\u00e0 arb\u00ebreshe (albanese) e conserva il rito religioso orientale. Seppure \u00e8 un piccolo centro dei numerosi paesi fondati dagli esuli albanesi nel XV secolo, ha dato i natali a un buon numero di intellettuali italo-albanesi.\nGeografia fisica.\nIdrografia.\nIl fiume Ejano (Ejan\u00eb), da cui prende nome il paese, nasce a sud dell'abitato, e dopo aver attraversato la Contrada di \"Mururuti\" percorre la valle in cui \u00e8 sito il Santuario della Madonna della Catena, presso Cassano all'Jonio e sbocca in localit\u00e0 Doria, versandosi nelle acque dell'Esaro insieme al quale sfocia nelle acque del Coscile. Ha una portata di 500 litri al secondo e fornisce di acqua Frascineto, Ejanina e tutti i paesi limitrofi da quando le acque sono state convogliate. Il nome del fiume a sua volta trae origine dalla citt\u00e0 di Janin\u00eb (\u00e7ameria), un tempo abitata prevalentemente da popolazioni albanesi.\nClima.\nIl clima di Ejanina \u00e8 piuttosto temperato, anche se, in inverno, il vento di Borea soffia con violenza.\nOrigini del nome.\nEjanina (\"Pur\u00e7illi\"), talvolta anche in albanese \"Jan\u00ecna\", si chiamava anticamente \"li Porticilli\", poi mutato in \"Percile\" e infine in \"Porcile\". Verso la fine degli anni trenta del XX secolo fu chiesto un cambiamento del nome, e il paese fu ribattezzato \"Eianina\" o \"Ejanina\", in omaggio a Gi\u00e0nnina, citt\u00e0 dell'Epiro, in Grecia, abitata da popolazioni albanesi.\nStoria.\nI profughi albanesi che fondarono Ejanina giunsero in Calabria nel 1470 e si stabilirono nel territorio attuale nel 1491. Nessuno storico riferisce se, prima della venuta degli arb\u00ebresh\u00eb, Ejanina fosse abitata.\nIl registro dei battezzati s'inizia nell'anno 1703; le prime famiglie che si stanziarono nel paese erano quaranta, e a esse furono assegnate 400 moggiate di terreno da parte del principe di Cariati, duca di Castrovillari. Gli albanesi residenti a Ejanina dovettero lottare per sopravvivere, sia contro la natura arida, sia contro i feudatari, sia contro i vicini italiani.\nMonumenti e luoghi d'interesse.\nPeculiare e meravigliosa \u00e8 la chiesa di rito bizantino dedicata a san Basilio Magno (\"Qisha e Sh\u00ebn Vasilit t\u00eb Madh\") e costruita nel XVII secolo in stile barocco e con un'unica navata. La chiesa possiede un ricco patrimonio iconografico.\nCultura.\nFeste, tradizioni e folclore.\nTra le iniziative economico, folkloristiche e religiose si ricordano:\nLe Vallje.\nI festeggiamenti per il Santo Patrono, San Basilio, si svolgono il primo di Gennaio, accompagnati dalla processione dei cittadini che accolgono l'anno nuovo gioiendo e celebrando il giorno con particolari pietanze; famoso \u00e8 il detto \"Sh\u00ebn Vasili ture shkuar rrashkatjielte ture mburuar\", ovvero \"al passaggio di San Basilio si moltiplicano i maccheroni\". Le Vallje, luned\u00ec e marted\u00ec dopo Pasqua, sono danze o ridde, con la cattura dei \"letinjt\" (non albanesi) che un apposito gruppo di untori ha gi\u00e0 provveduto ad individuare annerendogli il volto. \u00c8 una danza che si esegue cantando in coro. Essa si svolge per secolare tradizione. Gruppi di donne nei costumi tradizionali albanesi si tengono per mano o mediante fazzoletti. All'estremit\u00e0 della catena stanno due cavalieri. Con evoluzioni, si imprigiona qualcuno, che per essere liberato, deve pagare un riscatto, consistente nell'offerta di una libagione. Questa tradizione va collegata alla vittoria che l'eroe nazionale albanese Giorgio Castriota Scanderbeg riport\u00f2 il marted\u00ec dopo Pasqua del 1467 contro i Turchi.\nLa Madonna di Lass\u00f9.\nNella seconda domenica dopo Pasqua si festeggia la Madonna di Lass\u00f9 (\"Sh\u00ebn M\u00ebria K\u00ebtje lart\u00eb\"), che \u00e8 situata in un antico e diroccato santuario basiliano a nord-est del paese. La tradizione vuole che, dopo la liturgia che si svolge in montagna nel santuario, i fedeli scendano in paese intonando canti religiosi; nel pomeriggio, si svolge la danza popolare tipica, conosciuta come \"Vallja\". Il costume che indossano le donne in quest'occasione \u00e8 di seta grezza e orlato d'oro, mentre il gil\u00e8 \u00e8 di castoro nero, anch'esso ricamato con filo d'oro.\nPi\u00e7Kaminet.\nIl 13 dicembre il paese attende la festivit\u00e0 di Santa Lucia illuminato dai fal\u00f2 (\"pi\u00e7Kaminet\"). Ogni vicinato (\"gjiton\u00eca\") ha il suo e intona, intorno ad esso, canti dedicati alla Santa e \"Vjershi\".\nGastronomia.\nTra i tipici prodotti gastronomici del periodo natalizio spiccano \"petullat\", \"kanaletet\" e \"krustulit\". La \"Petulla\", pasta madre fritta secondo antiche tradizioni nell'olio extravergine d'oliva locale, viene consumata anche durante la festivit\u00e0 di San Basilio.\n\"Kanaletet\" e \"krustulit\", sono dolci a base di farina, uova, zucchero e miele, che richiedono lunga preparazione e si consumano accompagnati da vino bianco. Molti altri sono i prodotti tipici, derivati da un misto di tradizioni arb\u00ebresh\u00eb e calabresi. Si nota nella gastronomia locale un uso massiccio dei prodotti della terra, ma soprattutto un forte attaccamento alle tradizioni.\nEconomia.\nLa principale attivit\u00e0 degli abitanti \u00e8 l'agricoltura. Nella pianura sottostante il paese si coltiva l'olivo e la vite. Rinomata \u00e8 la produzione del vino classificato come D.O.C. Un tempo era molto praticata la pastorizia, ma attualmente sono poche le famiglie dedite a questa attivit\u00e0.\nSport.\nNella falesia di Eianina, alle pendici del massiccio del Pollino, si pratica il \"free-climbing\", sport estremo di arrampicata a mani nude sulla roccia. Quella di Eianina \u00e8 la prima parete attrezzata per l'arrampicata sportiva in Calabria.\nCuriosit\u00e0.\nIl nome precedente di Ejanina fu quello di \"Porticilli\", che il popolo adatt\u00f2 in \"Purcili\", sino al 1939, anno in cui fu definitivamente cambiato in Ejanina.\nEianina fa parte dell'Eparchia di Lungro ed i fedeli professano la religione cristiana cattolica di rito greco-bizantino."}
{"id": "3564208", "revid": "46931", "url": "https://it.wikipedia.org/wiki?curid=3564208", "title": "Apiaca", "text": ""}
{"id": "3564210", "revid": "1305772", "url": "https://it.wikipedia.org/wiki?curid=3564210", "title": "Intra (disambigua)", "text": ""}
{"id": "3564212", "revid": "1442080", "url": "https://it.wikipedia.org/wiki?curid=3564212", "title": "Hall of Fame Tennis Championships 2011 - Qualificazioni singolare maschile", "text": "Le qualificazioni del singolare maschile dell'Hall of Fame Tennis Championships 2011 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "3564213", "revid": "1573940", "url": "https://it.wikipedia.org/wiki?curid=3564213", "title": "Miss America's Outstanding Teen", "text": "Miss America's Outstanding Teen \u00e8 un concorso di bellezza statunitense, organizzato dalla stessa produzione di Miss America, che si occupa di fornire annualmente delle borse di studio allo scopo di promuovere \"il successo scolastico, la realizzazione personale, uno stile di vita sano ed il coinvolgimento della comunit\u00e0 per le adolescenti statunitensi\". La prima edizione del concorso si \u00e8 tenuta nell'agosto 2005presso il Linda Chapin Theater ad Orlando, Florida. Meghan Miller, rappresentante del Texas, \u00e8 stata la prima vincitrice del concorso. Nel corso della manifestazione vengono distribuiti pi\u00f9 di 175\u00a0000 dollari in borse di studio fra le cinquantadue concorrenti annuali, mentre circa 30.000 vengono riconosciuti alla vincitrice."}
{"id": "3564214", "revid": "107556981", "url": "https://it.wikipedia.org/wiki?curid=3564214", "title": "Claudio Sardo", "text": "Biografia.\nHa iniziato la professione giornalistica a \"Paese Sera\". \u00c8 stato direttore del settimanale delle ACLI \"Azione Sociale\", poi cronista parlamentare dell'agenzia ASCA e de \"Il Mattino\" di Napoli, testata nella quale ha lavorato per 17 anni. Dal 2006 al 2011 ha ricoperto l'incarico di segretario dell'Associazione stampa parlamentare. Nel 2008 \u00e8 diventato notista politico de \"Il Messaggero\" di Roma. \nDal 7 luglio 2011 al 16 ottobre 2013 \u00e8 stato direttore de \"l'Unit\u00e0\", succedendo a Concita De Gregorio.\nDall'aprile 2015 lavora presso l'ufficio di segreteria del Presidente della Repubblica con compiti di studi e ricerche. "}
{"id": "3564220", "revid": "729019", "url": "https://it.wikipedia.org/wiki?curid=3564220", "title": "Squadra montenegrina di Fed Cup", "text": "La squadra montenegrina di Fed Cup rappresenta il Montenegro nella Fed Cup, ed \u00e8 posta sotto l'egida della \"Teniski savez Crne Gore (TSCG)\".\nLa squadra partecipa alla competizione dal 2007, dopo il distaccamento del paese dalla Serbia-Montenegro.\nNel 2011 le montenegrine sono state promosse per la prima volta dal Gruppo III al Gruppo II della zona Euro-Africana."}
{"id": "3564222", "revid": "34862", "url": "https://it.wikipedia.org/wiki?curid=3564222", "title": "Nazionale di Fed Cup del Montenegro", "text": ""}
{"id": "3564228", "revid": "647919", "url": "https://it.wikipedia.org/wiki?curid=3564228", "title": "Lasche", "text": ""}
{"id": "3564231", "revid": "1452073", "url": "https://it.wikipedia.org/wiki?curid=3564231", "title": "Titolazione di ossidoriduzione", "text": "Le titolazioni di ossidoriduzione sono titolazioni in cui la reazione tra titolante e analita \u00e8 una ossidoriduzione.\nSe la reazione analitica \u00e8 una ossidazione si parla di ossidimetria, nel caso di una riduzione, di riduttimetria.\nAffinch\u00e9 la titolazione abbia buon esito occorre conoscere:\nEquilibri redox in chimica analitica.\nL'equazione di Nernst deve essere modificata per poter esprimere il potenziale della soluzione in relazione alle concentrazioni analitiche. Per una generica reazione:\nsi ha:\nE0\"f\", chiamato \"potenziale formale standard\", \u00e8 in relazione con E0 attraverso dei coefficienti correttivi per le reazioni collaterali delle specie che prendono parte alla ossidoriduzione. Essendo un potenziale standard si ha che Cox = Crid = 1. Viene cos\u00ec correlato il E misurato (o rilevato con un indicatore) con la concentrazione analitica di interesse.\nInfluenza del pH.\nDato che ioni H+ o OH\u2212 sono sovente scambiati durante le reazioni di ossidoriduzione, il pH influenza il potenziale. In una reazione dove reagiscono \"m\" moli di H+ il potenziale formale ne risente in questo modo:\nDove E0' \u00e8 il potenziale formale corretto per i coefficienti di attivit\u00e0.\nInfluenza della complessazione.\nNel caso avvengano reazioni di complessazione, la concentrazione dello ione libero diminuisce e quindi cambia anche il potenziale. La variazione dipende dalle costanti di stabilit\u00e0 (Kf) dei complessi delle forme ossidata e ridotta.\nCurve di titolazione.\nViene messo in relazione il potenziale della soluzione all'equilibrio e il volume di titolante aggiunto. Si ottiene una curva asimmetrica in cui il potenziale prima del punto equivalente cresce lentamente e dopo varia molto poco. La grandezza del salto dipende dalla differenza dei potenziali standard del titolante e dell'analita; per individuare bene il punto finale \u00e8 necessario un \u0394E \u2248 200 mV.\nIl punto equivalente non \u00e8 centrato rispetto al salto della curva ma \u00e8 spostato verso la coppia redox che scambia pi\u00f9 elettroni. "}
{"id": "3564233", "revid": "410694", "url": "https://it.wikipedia.org/wiki?curid=3564233", "title": "Hajime Saito", "text": ""}
{"id": "3564236", "revid": "729019", "url": "https://it.wikipedia.org/wiki?curid=3564236", "title": "Squadra marocchina di Fed Cup", "text": "La squadra marocchina di Fed Cup rappresenta il Marocco nella Fed Cup, ed \u00e8 posta sotto l'egida della \"F\u00e9d\u00e9ration Royale Marocaine de Tennis\".\nLa squadra partecipa alla competizione dal 1966, con un'apparizione nel Gruppo Mondiale.\nNel 2011 le marocchine sono state retrocesse al Gruppo III della zona Euro-Africana, la categoria pi\u00f9 bassa della Fed Cup."}
{"id": "3564238", "revid": "375960", "url": "https://it.wikipedia.org/wiki?curid=3564238", "title": "Valacchia Cesarea", "text": ""}
{"id": "3564239", "revid": "107089676", "url": "https://it.wikipedia.org/wiki?curid=3564239", "title": "A Republikanska futbolna grupa 1962-1963", "text": "La A Republikanska futbolna grupa 1962-1963 fu la 39\u00aa edizione della massima serie del campionato di calcio bulgaro concluso con la vittoria del Spartak Plovdiv, al suo primo titolo.\nCapocannoniere del torneo fu Todor Diev dello Spartak Plovdiv con 26 reti.\nStagione.\nFormula.\nLe squadre partecipanti passarono da 14 a 16 e disputarono un turno di andata e ritorno per un totale di trenta partite.\nLe ultime due classificate furono retrocesse in B RFG.\nLe squadre ammesse alle coppe europee furono tre: i campioni nazionali alla Coppa dei Campioni 1963-1964, la vincitrice della Coppa di Bulgaria alla Coppa delle Coppe 1963-1964 pi\u00f9 un popolare club di Plovdiv alla Coppa delle Fiere 1963-1964.\nClassifica finale.\nLegenda:\nNote:"}
{"id": "3564242", "revid": "34862", "url": "https://it.wikipedia.org/wiki?curid=3564242", "title": "Nazionale di Fed Cup del Marocco", "text": ""}
{"id": "3564243", "revid": "200568", "url": "https://it.wikipedia.org/wiki?curid=3564243", "title": "Ossidimetria", "text": ""}
{"id": "3564244", "revid": "200568", "url": "https://it.wikipedia.org/wiki?curid=3564244", "title": "Riduttimetria", "text": ""}
{"id": "3564245", "revid": "599013", "url": "https://it.wikipedia.org/wiki?curid=3564245", "title": "Cra\u00efova", "text": ""}
{"id": "3564254", "revid": "410694", "url": "https://it.wikipedia.org/wiki?curid=3564254", "title": "Kojir\u014d Sasaki", "text": ""}
{"id": "3564260", "revid": "1728", "url": "https://it.wikipedia.org/wiki?curid=3564260", "title": "Joseph Eckhel", "text": ""}
{"id": "3564263", "revid": "729019", "url": "https://it.wikipedia.org/wiki?curid=3564263", "title": "Squadra armena di Fed Cup", "text": "La squadra armena di Fed Cup rappresenta l'Armenia nella Fed Cup, ed \u00e8 posta sotto l'egida della \"Armenian Tennis Association\".\nLa squadra partecipa alla competizione dal 1997, senza mai essere andata oltre il gruppo II della zona Euro-Africana. Fino al 1993 le tenniste armene erano selezionabili per l'Unione Sovietica.\nNel 2011 le armene sono state retrocesse al Gruppo III della zona Euro-Africana, la categoria pi\u00f9 bassa della Fed Cup."}
{"id": "3564264", "revid": "647919", "url": "https://it.wikipedia.org/wiki?curid=3564264", "title": "Haiduci", "text": ""}
{"id": "3564265", "revid": "1632387", "url": "https://it.wikipedia.org/wiki?curid=3564265", "title": "The Beginning of Times", "text": "The Beginning of Times \u00e8 il decimo album in studio del gruppo musicale folk/death metal finlandese Amorphis, pubblicato il 27 maggio 2011. L'album \u00e8 ancora una volta un concept ispirato al Kalevala, l'epopea epica nazionale finlandese, ed \u00e8 incentrato sulla storia del protagonista, Vainamoinen."}
{"id": "3564270", "revid": "33689", "url": "https://it.wikipedia.org/wiki?curid=3564270", "title": "Barbacani (Venezia)", "text": ""}
{"id": "3564271", "revid": "34862", "url": "https://it.wikipedia.org/wiki?curid=3564271", "title": "Nazionale di Fed Cup dell'Armenia", "text": ""}
{"id": "3564274", "revid": "729019", "url": "https://it.wikipedia.org/wiki?curid=3564274", "title": "Battaglia di Wilson's Creek", "text": "La battaglia di Wilson Creek, nota anche come battaglia di Oak Hills, fu la prima battaglia importante della guerra di secessione combattuta a ovest del fiume Mississippi. Si combatt\u00e9 il 10 agosto 1861, presso Springfield, nello stato del Missouri, fra le forze dell'Unione e la Guardia dello Stato del Missouri.\nSvolgimento.\nIl generale Nathaniel Lyon occup\u00f2 con le sue truppe la citt\u00e0 di Springfield, nel sud-ovest del Missouri, dopo aver respinto le milizie, pi\u00f9 numerose ma mal equipaggiate, di Sterling Price. Queste ultime vennero quindi raggiunte dalle truppe comandate dal generale Benjamin McCulloch raggiungendo una superiorit\u00e0 numerica di pi\u00f9 di due contro uno rispetto all'armata federale. Lyon, rifiutando di battere in ritirata ed abbandonare cos\u00ec il terreno conquistato, prese la decisione audace di passare all'offensiva e divise la sua armata mettendo 1.200 uomini al comando di Franz Sigel per accerchiare i Confederati, che avevano il loro accampamento presso Wilson Creek (a 16\u00a0km a sud di Springfield).\nLa manovra ebbe successo e gli unionisti lanciarono un attacco a tenaglia la mattina del 10 agosto ma, malgrado l'effetto sorpresa, i Confederati riuscirono a difendersi ed a ristabilire le posizioni. L'attacco delle truppe di Sigel, dapprima vittoriose, venne bloccato da un reggimento di Confederati: gli unionisti (che li avevano confusi con truppe amiche) li lasciarono avvicinare, e le loro salve ebbero il loro effetto prima che gli Yankees si rendessero conto del loro errore. A quel punto la colonna di Sigel venne contro attaccata dai Confederati e sconfitta, mentre il resto delle truppe fu in grado di concentrarsi per reagire all'attacco frontale portato da Lyon. Il generale dell'Unione venne ucciso nel cuore della battaglia, alla fine della quale le sue truppe demoralizzate si ritirarono a Springfield, tuttavia, senza essere inseguite dai sudisti disorganizzati.\nCon perdite quasi uguali su entrambi i fronti, la battaglia non fu una grande vittoria tattica, ma le sue implicazioni strategiche furono significative. Gli unionisti dovettero ritirarsi fino a Rolla, 160\u00a0km a nord di Springfield, mentre Price, che aveva radunato nuove reclute grazie a questa vittoria, pass\u00f2 all'offensiva e assedi\u00f2 la citt\u00e0 di Lexington, dove il presidio di 3.500 uomini si arrese il 20 settembre dopo tre giorni di resistenza. Successivamente, a seguito dell'arrivo di rinforzi nordisti, le forze di Price si ritirarono nel sud-ovest del Missouri."}
{"id": "3564275", "revid": "76963", "url": "https://it.wikipedia.org/wiki?curid=3564275", "title": "Danielle Sapia", "text": "Vita privata.\nDanielle si \u00e8 sposata nel 2005 con Gregg Adam Gellman. La coppia ha divorziato nel 2008.\nCollegamenti esterni.\nFonti da IMDb"}
{"id": "3564276", "revid": "125116620", "url": "https://it.wikipedia.org/wiki?curid=3564276", "title": "Zola Budd", "text": "\u00c8 la detentrice del record del Commonwealth sul miglio con 4'17\"57, stabilito nel 1985 al Meeting di Zurigo.\nBiografia.\nHa partecipato ai Giochi olimpici di , in rappresentanza della Gran Bretagna, causa il divieto imposto dal CIO al Sudafrica, in rappresentanza del quale partecip\u00f2 invece ai Giochi di .\nDurante la gara dei metri (nella quale corse scalza), Zola Budd ebbe un rovinoso contatto con la favorita atleta statunitense Mary Decker. Quest'ultima usc\u00ec di scena, rimanendo dolorante e disperata a terra. Nonostante le ire del pubblico di casa, Zola Budd continu\u00f2 la corsa, applicando una tattica di gara basata esclusivamente sull'attacco, e di conseguenza dispendiosa. Il calo fisico per lo sforzo profuso si fece sentire, e negli ultimi metri la Budd si fece sopravanzare da ben sei avversarie."}
{"id": "3564280", "revid": "125777038", "url": "https://it.wikipedia.org/wiki?curid=3564280", "title": "Coppa Italia 2011-2012", "text": "La Coppa Italia 2011-2012 \u00e8 stata la 65\u00aa edizione della manifestazione calcistica. \u00c8 iniziata il 6 agosto 2011 e si \u00e8 conclusa il 20 maggio 2012.\nLa finale si \u00e8 giocata per il quinto anno consecutivo allo Stadio Olimpico di Roma. La squadra vincitrice, ovvero il Napoli, si qualifica per l'Europa League dell'anno successivo, per la prima volta con accesso diretto alla fase a gironi.\nFormula.\nLa formula della manifestazione \u00e8 stata la stessa delle tre precedenti edizioni.\nPartecipano tutte le 20 societ\u00e0 di Serie A e tutte le 22 di Serie B. Ad esse si aggiungono 27 societ\u00e0 selezionate dalla Lega Pro e 9 selezionate dal Comitato Interregionale della Lega Nazionale Dilettanti, per un totale di 78 club partecipanti.\nLa Lega Pro, fra le squadre che hanno ottenuto la regolare iscrizione ai campionati, ha selezionato cos\u00ec i propri club: i 4 retrocessi dalla Serie B 2010-2011, i 6 migliori non promossi in ciascuno dei due gironi della Prima Divisione 2010-2011 (incluso l' successivamente retrocesso all'ultimo posto per illecito sportivo), i tre migliori in ciascuno dei tre gironi della Seconda Divisione 2010-2011 (i due promossi e il perdente della finale play-off). Dal momento che fra queste squadre sono gi\u00e0 incluse le due finaliste della Coppa Italia Lega Pro 2010-2011, sono state ammesse una settima squadra dal Girone B della Prima Divisione 2010-2011 (in luogo della Juve Stabia promossa in Serie B) ed una quarta squadra dal Girone B della Seconda Divisione 2010-2011 (al posto del Carpi promosso in Prima Divisione).\nLa Lega Dilettanti ha selezionato un club per ciascun girone della Serie D 2010-2011, scelto scorrendo la classifica dal 2\u00ba posto in gi\u00f9, senza tener conto dell'esito dei play-off.\nLa competizione \u00e8 interamente ad eliminazione diretta. Con eccezione delle semifinali, tutti i turni si svolgono in gara unica, con eventuali tempi supplementari e calci di rigore. Le semifinali saranno invece disputate con gare di andata e ritorno, con il meccanismo delle coppe europee, ovvero in caso di pareggio dopo 180 minuti a passare il turno \u00e8 la squadra che ha totalizzato il maggior numero di reti in trasferta; in caso di parit\u00e0 anche nei gol segnati fuori casa si procede con i tempi supplementari e i calci di rigore.\nLe societ\u00e0 di Lega Pro e Serie D entrano in gioco sin dal primo turno, quelle di Serie B dal secondo, 12 squadre di Serie A dal terzo, mentre le otto teste di serie esordiscono solo negli ottavi di finale. Il sorteggio del tabellone \u00e8 stato effettuato il 27 luglio 2011 presso la sede della Lega Serie A a Milano. All'interno della propria fascia di ranking, a ciascuna squadra \u00e8 assegnato un numero di tabellone tramite sorteggio, eccezion fatta per le squadre che entrano in gioco al terzo turno, il cui numero dipende dalla posizione in classifica nell'anno precedente.\nNei turni in partita unica usufruisce del fattore campo la squadra con il numero di tabellone pi\u00f9 basso, mentre in semifinale si ha diritto invece a giocare il ritorno in casa.\nGli incontri Genoa- e Cagliari- del quarto turno sono state le prime partite nella storia del calcio italiano trasmesse in diretta rispettivamente su YouTube e Facebook.\nSquadre partecipanti.\nLega Serie A.\nLe 20 squadre\nLe squadre contrassegnate dall'asterisco sono gi\u00e0 qualificate agli ottavi di finale\nLega Serie B.\nLe 22 squadre\nLega Pro.\nLe 24 squadre di Prima Divisione\nLe 3 squadre di Seconda Divisione\nLega Nazionale Dilettanti.\nLe 9 squadre di Serie D\nCalendario.\nIl tabellone \u00e8 stato sorteggiato il 27 luglio 2011 nella sede della Lega Serie A a Milano.\nTurni preliminari.\nPrimo turno.\nSi \u00e8 disputato sabato 6 e domenica 7 agosto 2011 con la partecipazione dei 36 club di Lega Pro e LND (24 di Prima Divisione, 3 di Seconda Divisione e 9 di Serie D). Hanno giocato di diritto in casa le migliori 17 squadre di Prima Divisione (le 4 retrocesse dalla Serie B, le 12 che erano in Prima Divisione anche nel 2010-2011 ed una delle neopromosse dalla Seconda Divisione, ossia il ) pi\u00f9 l' (qualificato sul campo per la partecipazione ai play-off di Prima Divisione 2010-2011 ma poi retrocesso per illecito). Hanno fatto eccezione il Taranto (che ha giocato in trasferta contro il FeralpiSal\u00f2 per l'indisponibilit\u00e0 del proprio impianto), il (che ha giocato a Fiorenzuola d'Arda) e lo Spezia (che ha giocato a Sarzana).\nSecondo turno.\nSi \u00e8 disputato sabato 13 e domenica 14 agosto 2011 con in lizza 40 squadre: i 22 club di Serie B e le 18 vincenti del primo turno (15 squadre di Prima Divisione, 2 di Seconda Divisione e, per la prima volta, 1 di Serie D, il Castel Rigone). Hanno giocato in casa di diritto le squadre cadette, ad eccezione delle due neopromosse mediante play-off (che hanno giocato in trasferta gli unici due scontri diretti tra formazioni di Serie B).\nTerzo turno.\nSi \u00e8 disputato sabato 20 e domenica 21 agosto 2011 con 32 squadre in lizza: 12 club di Serie A e le 20 vincenti del secondo turno (18 squadre di Serie B e 2 di Prima Divisione). In ognuno dei 16 incontri aveva diritto a giocare in casa la squadra di categoria superiore. Nel caso dei tre scontri diretti tra squadre di Serie B, il Sassuolo ha ospitato il Verona in quanto quest'ultimo \u00e8 una delle due neopromosse mediante play-off, mentre in Empoli-Sampdoria e - ha deciso il sorteggio di inizio stagione. L'incontro - si \u00e8 disputato a Serravalle, nella Repubblica di San Marino, per l'indisponibilit\u00e0 dello Stadio Dino Manuzzi di Cesena (lavori di rifacimento del nuovo manto in erba sintetica).\nQuarto turno.\nL'ultimo turno preliminare si \u00e8 disputato tra mercoled\u00ec 23, gioved\u00ec 24, marted\u00ec 29 e mercoled\u00ec 30 novembre 2011. In lizza le 16 vincenti del terzo turno (10 squadre di Serie A e 6 di Serie B). Hanno giocato di diritto in casa le squadre di massima serie, tranne le neopromosse Novara e che hanno disputato in trasferta gli unici scontri diretti tra club del massimo campionato.\nFase finale.\nOttavi di finale.\nSono entrati in lizza gli ultimi 8 club di Serie A (quelli partecipanti alle coppe europee pi\u00f9 la Juventus in quanto prima esclusa dalle competizioni internazionali). Queste squadre (fra cui \u00e8 compresa anche l'Inter detentrice del trofeo) hanno giocato di diritto in casa contro le vincenti del quarto turno (fra le quali era ancora in lizza una squadra di Serie B, il Verona). Gli ottavi di finale si sono disputati tra gioved\u00ec 8 e marted\u00ec 13 dicembre 2011, quindi marted\u00ec 10, mercoled\u00ec 11, gioved\u00ec 12, mercoled\u00ec 18 e gioved\u00ec 19 gennaio 2012.\nQuarti di finale.\nSi sono disputati marted\u00ec 24, mercoled\u00ec 25 e gioved\u00ec 26 gennaio 2012 tra le vincenti degli ottavi di finale. Il fattore campo \u00e8 stato quello predeterminato per sorteggio ad inizio stagione, ad eccezione di Chievo- (unica partita che ha visto in campo formazioni non teste di serie) dove i toscani hanno giocato in trasferta in quanto neopromossi in Serie A.\nSemifinali.\nLe vincenti dei quarti di finale si sono sfidate nell'unico turno della manifestazione basato sul doppio confronto. Le gare di andata hanno avuto luogo mercoled\u00ec 8 e gioved\u00ec 9 febbraio, quelle di ritorno marted\u00ec 20 e mercoled\u00ec 21 marzo 2012. Il ha giocato l'andata in casa in quanto unica formazione non testa di serie rimasta in corsa (nell'altra semifinale l'ordine dei campi \u00e8 stato quello prestabilito dal sorteggio).\nFinale.\nLa finale si \u00e8 disputata per il quinto anno consecutivo in gara unica allo Stadio Olimpico di Roma. L'incontro \u00e8 stato giocato domenica 20 maggio 2012.\nIl Napoli \u00e8 riuscito a infliggere alla Juventus la sua unica sconfitta stagionale nell'ultima partita in bianconero del capitano Alessandro Del Piero. Grazie a questa vittoria il Napoli, che pure in questa partita vedeva l'addio ad uno degli idoli della tifoseria partenopea Ezequiel Lavezzi, ritorna a vincere la Coppa Italia e un trofeo rispettivamente a distanza di 25 e 22 anni."}
{"id": "3564281", "revid": "332944", "url": "https://it.wikipedia.org/wiki?curid=3564281", "title": "Mitsubishi Lancer Evo IX", "text": ""}
{"id": "3564285", "revid": "91078", "url": "https://it.wikipedia.org/wiki?curid=3564285", "title": "Mitsubishi Lancer Evo X", "text": ""}
{"id": "3564290", "revid": "358169", "url": "https://it.wikipedia.org/wiki?curid=3564290", "title": "Christina Schwanitz", "text": ""}
{"id": "3564292", "revid": "287204", "url": "https://it.wikipedia.org/wiki?curid=3564292", "title": "Maratona del lago Biwa", "text": "La maratona del lago Biwa (\u3073\u308f\u6e56\u6bce\u65e5\u30de\u30e9\u30bd\u30f3) \u00e8 una corsa su strada maschile che si tiene in Giappone ogni anno dal 1946 ed \u00e8 parte del circuito IAAF Gold Label Road Race. Le prime edizioni si sono disputate ad Osaka, ma dal 1963 si \u00e8 spostata nella citt\u00e0 di \u014ctsu."}
{"id": "3564294", "revid": "332944", "url": "https://it.wikipedia.org/wiki?curid=3564294", "title": "Renault Clio R3", "text": ""}
{"id": "3564298", "revid": "216537", "url": "https://it.wikipedia.org/wiki?curid=3564298", "title": "Fiat Abarth Grande Punto S2000", "text": ""}
{"id": "3564300", "revid": "115568781", "url": "https://it.wikipedia.org/wiki?curid=3564300", "title": "Sherrie Levine", "text": " \n\u00c8 una delle figure centrali dell'Appropriation Art (arte di appropriazione), una corrente artistica che consiste nel prendere in prestito elementi o opere d'arte gi\u00e0 note per crearne di nuove.\nBiografia.\nSherrie Levine \u00e8 nata il 17 aprile 1947 ad Hazleton, Pennsylvania. Nel 1969 si laurea in Discipline Umanistiche presso l'universit\u00e0 del Wisconsin (Madison), e nel 1973, sempre frequentando la stessa universit\u00e0, consegue un master in Belle Arti. \nLe informazioni biografiche sono molto limitate poich\u00e9 Sherrie Levine \u00e8 un'artista che non ama parlare di s\u00e9; attualmente vive e lavora a New York.\nConcezione artistica.\nAll'inizio degli anni '80 Sherrie Levine \u00e8 considerata l'esponente pi\u00f9 rappresentativa dell'Appropriation Art, una corrente artistica che si fonda sull'appropriazione critica di immagini gi\u00e0 esistenti, tipica del postmoderno. Lo scopo di questa corrente artistica era quello di creare un'opera nuova, originale e inaspettata, utilizzando opere gi\u00e0 note e aggiungendo un contributo personale per rendere il prodotto finito unico. Questo procedimento artistico si prefigge di suscitare nello spettatore un'osservazione critica e attenta dell'opera, affinch\u00e9 colga l'elemento originale che caratterizza la nuova opera, la quale assume un'unicit\u00e0 che la differenzia dall'oggetto noto.\nLa carriera artistica di Sherrie inizia ufficialmente nel 1977 con il progetto \"Shoe Sale\", cio\u00e8 una vendita di 35 paia di scarpe nere da bambino con i lacci, tutte identiche tra loro, in un magazzino al numero 3 di \"Mercer Street\" (uno spazio artistico newyorkese). Questa messa in vendita artistica sta ad indicare la problematica principale delle opere di Sherrie Levine: la condizione di merce del prodotto artistico, l'univocit\u00e0 della sua funzione e la questione dell'originale e dell'originalit\u00e0.\nL'opera che per\u00f2 rende celebre Sherrie Levine \u00e8 \"After Walker Evans\", realizzata nel 1981, in cui mette in atto la tecnica della \"ri-fotografia\", anch'essa riconosciuta come atto di appropriazione. \u00c8 una tecnica che consiste nel \"ri-fotografare\" una fotografia: la differenza tra i due scatti risiede nel diverso punto di vista adottato dall'artista rispetto al fotografo che ha scattato per primo la fotografia. Anche qui il nuovo elemento prende in prestito un'opera nota e la arricchisce con un nuovo punto di vista e con un nuovo contesto.Walker Evans \u00e8 il nome del fotografo che per primo ha immortalato l'immagine in questione, riutilizzata poi da Sherrie e da molti altri artisti per la ri-fotografia."}
{"id": "3564301", "revid": "647919", "url": "https://it.wikipedia.org/wiki?curid=3564301", "title": "Tritone di Wolterstorff", "text": ""}
{"id": "3564304", "revid": "647919", "url": "https://it.wikipedia.org/wiki?curid=3564304", "title": "Battaglia di Oak Hills", "text": ""}
{"id": "3564308", "revid": "63756", "url": "https://it.wikipedia.org/wiki?curid=3564308", "title": "\u018fl\u0259kb\u0259r M\u0259mm\u0259dov", "text": "Carriera.\nNazionale.\nConta 4 presenze con la Nazionale sovietica.\nAllenatore.\nTerminata la carriera da giocatore, \u00e8 stato tecnico del Neft\u00e7i e della Nazionale azera."}
{"id": "3564309", "revid": "461603", "url": "https://it.wikipedia.org/wiki?curid=3564309", "title": "Alekper Mamedov", "text": ""}
{"id": "3564311", "revid": "986213", "url": "https://it.wikipedia.org/wiki?curid=3564311", "title": "Joseph Kalathiparambil", "text": "Biografia.\nJoseph Kalathiparambil \u00e8 nato il 6 ottobre 1952 nella localit\u00e0 di Vaduthala, sobborgo della citt\u00e0 di Kochi (Stato federato del Kerala) ed omonima diocesi, nella parte meridionale della Repubblica dell'India.\nFormazione e ministero sacerdotale.\nDopo aver compiuto la formazione primaria e quella secondaria, sentendo maturare la vocazione al sacerdozio, nel 1973 ha cominciato a frequentare contemporaneamente il seminario maggiore \"St. Paul\" di Tiruchirappalli per gli studi in filosofia ed il \"Carmelgiri St. Joseph Pontifical Seminary\" di Aluva per quelli in teologia. Al termine del quinquennio, ha ricevuto l'ordinazione sacerdotale il 13 marzo 1978 per imposizione delle mani di Joseph Kelanthara, arcivescovo metropolita di Verapoly; si \u00e8 incardinato, venticinquenne, come presbitero della medesima arcidiocesi.\nPoco dopo l'ordinazione gli \u00e8 stato assegnato il primo incarico pastorale come vicario parrocchiale della cattedrale di San Francesco d'Assisi a Varappuzha per un biennio. Nel 1980 si \u00e8 trasferito a Roma, in Italia, per un soggiorno di studi presso la Pontificia Universit\u00e0 Urbaniana, dove ha conseguito la licenza in diritto canonico quattro anni dopo, e dal 1984 \u00e8 stato poi vicerettore del Pontificio collegio missionario San Paolo Apostolo per un quinquennio. Nel 1989, dopo aver ricevuto il titolo onorifico di cappellano di Sua Santit\u00e0 dal papa, \u00e8 tornato in patria ed il 15 agosto successivo \u00e8 stato nominato cancelliere dell'arcidiocesi di Verapoly, ufficio svolto fino al 1997. Il 6 novembre 1996 il nuovo arcivescovo Acharuparambil lo ha nominato vicario generale di Verapoly, incarico svolto fino alla promozione all'episcopato. Il 31 gennaio 2001 gli \u00e8 stato anche conferito il titolo di prelato d'onore di Sua Santit\u00e0 dal pontefice.\nMinistero episcopale.\nIl 19 aprile 2002 papa Giovanni Paolo II lo ha nominato, quarantanovenne, vescovo di Calicut; \u00e8 succeduto al settantaseienne Maxwell Valentine Noronha, dimissionario per raggiunti limiti d'et\u00e0 dopo ventidue anni di governo pastorale. Ha ricevuto la consacrazione episcopale il 19 maggio seguente, nella cattedrale della Madre di Dio a Kozhikode, per imposizione delle mani di Daniel Acharuparambil, O.C.D., arcivescovo metropolita di Verapoly, assistito dai co-consacranti monsignori Noronha, vescovo emerito, e Varghese Chakkalakal, vescovo di Kannur; contestualmente ha preso possesso della diocesi. Come suo motto episcopale ha scelto \"Super Omnia Caritas\", che tradotto vuol dire \"L'amore \u00e8 sopra ogni cosa\" (I Corinzi 13, 13).\nIl 3 giugno 2003 si \u00e8 recato in Vaticano, assieme agli altri membri dell'episcopato indiano, per la visita \"ad limina apostolorum\", allo scopo di discutere con il pontefice della situazione e dei problemi relativi alla sua zona pastorale.\nIl 22 febbraio 2011 papa Benedetto XVI lo ha nominato, cinquantottenne, segretario del Pontificio consiglio della pastorale per i migranti e gli itineranti; \u00e8 succeduto ad Agostino Marchetto, dimessosi il 25 agosto 2010 per dedicarsi allo studio. Contestualmente al suo trasferimento nella Curia romana ha lasciato la guida della diocesi di Calicut, divendendone vescovo emerito.\nIl 5 marzo 2012 lo stesso pontefice lo ha nominato anche membro della Congregazione per l'evangelizzazione dei popoli. Nel 2013 il nuovo pontefice lo ha confermato in entrambi i suoi incarichi di Curia.\nIl 31 ottobre 2016 papa Francesco lo ha nominato, sessantaquattrenne, arcivescovo metropolita di Verapoly; \u00e8 succeduto al settantacinquenne Francis Kallarakal, dimissionario per raggiunti limiti d'et\u00e0 dopo sei anni di governo pastorale. Ha preso possesso dell'arcidiocesi durante una cerimonia svoltasi nella cattedrale di San Francesco d'Assisi a Varappuzha il 18 dicembre successivo; all'insediamento erano presenti anche i cardinali rappresentati delle due Chiese cattoliche di rito orientale in India George Alencherry, arcivescovo maggiore di Ernakulam-Angamaly dei siro-malabaresi, ed Isaac Cleemis Thottunkal, arcivescovo maggiore di Trivandrum dei siro-malankaresi. Il 29 giugno 2017, giorno della solennit\u00e0 dei Santi Pietro e Paolo, si \u00e8 recato nella basilica di San Pietro in Vaticano, dove il papa gli ha consegnato il pallio, simbolo di comunione tra il metropolita e la Santa Sede, che gli \u00e8 stato imposto in una cerimonia successiva.\nIl 17 settembre 2019 ha compiuto una seconda visita \"ad limina\" assieme a molti altri vescovi indiani."}
{"id": "3564312", "revid": "62748", "url": "https://it.wikipedia.org/wiki?curid=3564312", "title": "Ben McCulloch", "text": ""}
{"id": "3564313", "revid": "226458", "url": "https://it.wikipedia.org/wiki?curid=3564313", "title": "Io canto a te", "text": "Io canto a te \u00e8 il secondo album di Rosario Miraggio, pubblicato nell'anno 2006.\nStoria.\nL'album \u00e8 dedicato al padre dell'artista, Franco Miraggio, anch'egli cantante, scomparso nel 2004. Contiene reincisioni di Rosario di brani interpretati dal padre negli anni precedenti.\nNell'album sono presenti i brani \"Tu si importante\" e \"Dopp' 'e te\", originariamente incisi dal cantante napoletano Mario Trevi nell'album \"Tu si importante\", del 1998, e successivamente interpretati da Franco Miraggio."}
{"id": "3564324", "revid": "767487", "url": "https://it.wikipedia.org/wiki?curid=3564324", "title": "Guido Albertelli", "text": "Biografia.\nDi modeste origini (era figlio di un fabbro) segu\u00ec studi tecnici e si laure\u00f2 in ingegneria all'universit\u00e0 di Bologna. Si occup\u00f2 principalmente di ingegneria idraulica e urbanistica, progettando acquedotti, bonifiche e piani regolatori edilizi. Pubblic\u00f2 studi sulle acque salienti e sulla formazione idrogeologica della valle del Po e della Sicilia.\nSi devono a lui il progetto del nuovo acquedotto di Parma, della fabbrica del ghiaccio di Parma e di vari acquedotti in Sicilia. Il paese di Carlentini gli concesse nel 1912 la cittadinanza onoraria e gli intitol\u00f2 una piazza per aver costruito, in quattro anni di lavoro, l'acquedotto che portava l'acqua al paese.\nEntrato in politica, fu tra i fondatori del Partito dei Lavoratori Italiani al congresso di Genova del 1892, e partecip\u00f2 a tutti i successivi congressi fino al fascismo. Fu anche tra i fondatori della Camera del lavoro di Parma (1893) e svolse un'intensa attivit\u00e0 di organizzazione dei lavoratori, specie tra i contadini della Bassa parmense. Di idee riformiste, respinse il massimalismo, pronunciandosi a favore di alleanze strategiche con gli altri partiti della sinistra.\nFu eletto al Parlamento del Regno d'Italia per il collegio di Parma nord nella XXI Legislatura (1900-1902) e nella XXIV e XXV Legislatura (1913-1921).\nDurante la prima guerra mondiale assunse posizioni neutraliste e tale atteggiamento gli cost\u00f2 qualche pubblica manifestazione ostile da parte anche di alcuni suoi elettori. In parlamento fu per\u00f2 molto ben considerato, contando tra i suoi estimatori Agostino Berenini, Filippo Turati, Claudio Treves e Camillo Prampolini.\nFu eletto pi\u00f9 volte consigliere comunale e provinciale di Parma. Nelle elezioni del 1921 fu sconfitto dal nuovo capo carismatico delle masse popolari parmigiane, Guido Picelli. Nel 1925 sfugg\u00ec a stento ad un attentato tesogli dai fascisti, durante il quale la sua casa e lo studio di Borgo Tommasini furono distrutti, e fu costretto a trasferirsi con la famiglia a Roma, a suo dire \"in esilio\", dove mor\u00ec nel 1938.\nSi spos\u00f2 con Angela Gabrielli, laureata in lettere a Bologna con Giosu\u00e8 Carducci e insegnante di italiano alle Scuole Magistrali di Parma. Ebbero tre figli, ai quali venne dato il nome di eroi garibaldini: Nullo, Ippolito Nievo e Pilo. Nullo (1900-1968) fu un valente ingegnere e collabor\u00f2 con il padre a diversi progetti; Ippolito Nievo (1901-1938) fu un celebre violoncellista; Pilo (1907-1944), filosofo e attivista antifascista, fu ucciso dai nazisti nell'eccidio delle Fosse Ardeatine.\nA Parma gli \u00e8 intitolata, assieme al figlio Pilo, strada Guido e Pilo Albertelli, una via che collega via Garibaldi a via Verdi. Progett\u00f2 il \"ponte del Littorio\", sul fiume Parma tra Colorno e Mezzano Superiore. Inaugurato nel 1932, nel dopoguerra venne rinominato \"Ponte Albertelli\"."}
{"id": "3564325", "revid": "125165143", "url": "https://it.wikipedia.org/wiki?curid=3564325", "title": "Strada statale 500 di Lonigo", "text": "La ex strada statale 500 di Lonigo (SS 500), ora \"strada provinciale 500 di Lonigo (SP 500)\" in provincia di Vicenza e \"strada provinciale 500 del Colognese (SP 500)\" in provincia di Verona, \u00e8 una strada provinciale italiana che si sviluppa in Veneto.\nPercorso.\nLa strada ha inizio nella localit\u00e0 di Alte Ceccato, frazione di Montecchio Maggiore, ad un quadrivio con la ex strada statale 11 Padana Superiore e la ex strada statale 246 di Recoaro. Presenta dopo pochi metri l'accesso allo svincolo \"Montecchio\" dell'A4 Torino-Trieste superato il quale, prosegue verso sud-ovest attraversando le localit\u00e0 di Meledo e Sarego.\nIl 12 gennaio 2004 \u00e8 stata aperta la variante di Lonigo della SP 500, la quale ha permesso lo spostamento di tutto il traffico di passaggio all'esterno della citt\u00e0 leonicense.\nIl 21 luglio 2016 \u00e8 stata aperta la variante di Montecchio Maggiore della SP 500 che collega l'attuale casello di Montecchio Maggiore con la SS 11 in corrispondenza della rotatoria della Strada regionale 246 di Montecchio Maggiore.\nContinua quindi nella medesima direzione, percorrendo la sponda sinistra del fiume Gu\u00e0, toccando Lonigo e la sua frazione Bagnolo. Entra quindi nel territorio veronese nel comune di Zimella, piegando verso sud e raggiungendo Cologna Veneta dove attraversa il Gu\u00e0. Questa tratta, dal 1882 al 1937, ospit\u00f2 i binari della tranvia San Bonifacio-Lonigo-Cologna Veneta, esercita con convogli a vapore e successivamente con automotrici ad accumulatori.\nLa strada continua quindi in direzione sud-ovest toccando Minerbe e continuando fino all'innesto con la ex strada statale 10 Padana Inferiore.\nIn seguito al decreto legislativo n. 112 del 1998, dal 1\u00ba ottobre 2001, la gestione \u00e8 passata dall'ANAS alla Regione Veneto che ha provveduto al trasferimento al demanio della Provincia di Vicenza e della Provincia di Verona per le tratte territorialmente competenti; nella Provincia di Vicenza, quest'ultima ha delegato le competenza alla societ\u00e0 Vi.abilit\u00e0."}
{"id": "3564326", "revid": "1784425", "url": "https://it.wikipedia.org/wiki?curid=3564326", "title": "Nathaniel Lyon", "text": "Biografia.\nNato ad Ashford, nella Contea di Windham, nel Connecticut, fu un generale dell'Unione durante la Guerra di Secessione, e mor\u00ec nella Battaglia di Wilson Creek vinta dalle truppe dell'esercito degli Stati Confederati d'America."}
{"id": "3564327", "revid": "767487", "url": "https://it.wikipedia.org/wiki?curid=3564327", "title": "Atrocities", "text": "Atrocities \u00e8 un album del gruppo gothic rock Christian Death, pubblicato dalle etichette discografiche Nostradamus Records e Candlelight Records nel 1985.\n\u00c8 il primo della formazione europea del gruppo capeggiata da Valor Kand, che si distingue da quella statunitense capeggiata da Rozz Williams.\nL'album \u00e8 stato ristampato nel 1990 e nel 1999."}
{"id": "3564331", "revid": "590", "url": "https://it.wikipedia.org/wiki?curid=3564331", "title": "Francisco Javier Mu\u00f1oz Llompart", "text": ""}
{"id": "3564332", "revid": "1543377", "url": "https://it.wikipedia.org/wiki?curid=3564332", "title": "Emirati Arabi Uniti ai Giochi della XXIX Olimpiade", "text": "Gli Emirati Arabi Uniti hanno partecipato alle Giochi della XXIX Olimpiade di Pechino, svoltisi dall'8 al 24 agosto 2008, con una delegazione di 8 atleti."}
{"id": "3564334", "revid": "640469", "url": "https://it.wikipedia.org/wiki?curid=3564334", "title": "Francis Javier Munoz", "text": ""}
{"id": "3564335", "revid": "767487", "url": "https://it.wikipedia.org/wiki?curid=3564335", "title": "Samir \u018fl\u0259kb\u0259rov", "text": ""}
{"id": "3564340", "revid": "74801", "url": "https://it.wikipedia.org/wiki?curid=3564340", "title": "Soleil Royal (1749)", "text": "La Soleil-Royal era una nave da Guerra della Marina francese e prest\u00f2 servizio tra il 1750 e il 1759, quando fu bruciata il 24 novembre nella baia di Quiberon per non essere catturata dalla flotta britannica di Sir Hawke. Fiore all'occhiello di Conflans durante la battaglia dei Cardinali, era equipaggiata con 80 cannoni.\nCostruita a Brest tra il 1748 e il 1749 e progettata da Jacques Luc Coulomb era lunga 59,2 metri, larga 15,6 e con una capacit\u00e0 di carico che oscillava tra le e tonnellate. Il suo equipaggio comprendeva circa 800 uomini tra marinai e soldati, 80 ufficiali e 120 sotto ufficiali."}
{"id": "3564343", "revid": "765509", "url": "https://it.wikipedia.org/wiki?curid=3564343", "title": "Battle Spirits - Sh\u014dnen Toppa Bashin", "text": " \u00e8 un anime \"sh\u014dnen\", tratto dal gioco di carte collezionabili \"Battle Spirits\", creato da Hajime Yatate e prodotto dalla Sunrise. La serie \u00e8 andata in onda in Giappone su Nagoya TV dal 7 settembre 2008 al 6 settembre 2009. In Italia \u00e8 inedita la serie animata, mentre il manga \u00e8 stato pubblicato da GP Manga nel 2011.\n\"BS - Sh\u014dnen Toppa Bashin\" \u00e8 la prima serie anime della saga di \"Battle Spirits\" ed \u00e8 seguita da \"BS - Dan il Guerriero Rosso\".\nTrama.\nToppa Bashin \u00e8 uno studente del primo anno delle scuole medie con la passione per i giochi di carte collezionabili. Infatti il gioco \"Battle Spirits\" \u00e8 di gran moda nella sua scuola. Un giorno incontra J, un giocatore di carte, genio e campione nazionale di \"Battle Spirits\" e i due si sfidano in una partita. Tuttavia il loro incontro risveglier\u00e0 un potere addormentato nel ciondolo che Bashin ha indosso. Questi scopre che il ciondolo gli consente di raggiungere il mondo Altrove, un luogo dove gli \"Spirits\", se chiamati, possono materializzarsi.\nAnime.\nL'anime, prodotto da Sunrise, \u00e8 composto da 50 episodi, andati in onda su Nagoya TV dal 7 settembre 2008 al 6 settembre 2009. Dal 27 febbraio 2009 al 29 gennaio 2010 \u00e8 stato raccolto in 17 DVD contenenti ciascuno 3 episodi.\nColonna sonora.\nLa colonna sonora \u00e8 stata pubblicata in un album unico nell'autunno del 2008. La sigla di apertura originale \u00e8 stata pubblicata in un singolo omonimo da Lantis l'8 ottobre 2008 assieme al brano \"NEVER SURRENDER\". La prima sigla di chiusura \u00e8 stata pubblicata in un singolo da Geneon Entertainment il 27 novembre 2008, mentre la seconda sigla di chiusura in un altro singolo da Bandai il 3 giugno 2009.\nManga.\nIl manga \u00e8 stato pubblicato sulla rivista \"Kerokero Ace\" (Kadokawa Shoten) e successivamente serializzato in 4 tank\u014dbon dal novembre 2008 al settembre 2009. In Italia, \u00e8 stato pubblicato dalla GP Manga a partire dall'ottobre 2011 al gennaio 2012. Il manga si differenzia molto dalla serie animata. Un romanzo breve dal titolo \u00e8 uscito il 15 luglio 2009."}
{"id": "3564344", "revid": "1935652", "url": "https://it.wikipedia.org/wiki?curid=3564344", "title": "Gianfranco Girotti", "text": "Biografia.\nNoto giurista canonico, nasce a Roma, cresce con la famiglia a Olevano Romano, prima di entrare nel collegio dei Frati minori conventuali di San Carlo a Cave. Viene ordinato sacerdote il 17 febbraio 1963.\nOpera presso la Curia romana presso la Congregazione per la dottrina della fede dal 1969, diventandone nel 1997 sottosegretario, incarico che manterr\u00e0 sino al 16 dicembre 2002.\nIl 16 dicembre 2002 papa Giovanni Paolo II lo nomina reggente della Penitenzieria Apostolica.\nViene elevato alla dignit\u00e0 vescovile da papa Benedetto XVI il 15 novembre 2006 che gli assegna la sede titolare di Meta.\nRiceve la consacrazione episcopale il 16 dicembre 2006 per l'imposizione delle mani del cardinale Tarcisio Bertone, co-consacranti il cardinale James Francis Stafford ed il cardinale Jean-Louis Pierre Tauran.\nIl 26 giugno 2012 Benedetto XVI accoglie la sua rinuncia, presentata per raggiunti limiti di et\u00e0, all'incarico di reggente della Penitenzieria Apostolica.\n\u00c8 del 1976 la pubblicazione del suo libro, \"Capacitas patrimonialis religiosi sollemniter professi\", presso la Pontificia Universit\u00e0 Lateranense.\nGenealogia episcopale.\nLa genealogia episcopale \u00e8:"}
{"id": "3564350", "revid": "729019", "url": "https://it.wikipedia.org/wiki?curid=3564350", "title": "Sterling Price", "text": "Biografia.\nDopo avere praticato la professione di avvocato ed essere stato impegnato in politica, divenne generale della milizia dello Stato del Missouri durante la guerra messicano-statunitense e quindi generale dell'esercito Confederato durante la guerra di Secessione. Colse un'importante vittoria alla Battaglia di Wilson Creek nella quale venne ucciso il comandante degli Unionisti Nathaniel Lyon."}
{"id": "3564355", "revid": "587852", "url": "https://it.wikipedia.org/wiki?curid=3564355", "title": "Filippine ai Giochi della XXIX Olimpiade", "text": "Le Filippine hanno partecipato alle Giochi della XXIX Olimpiade di Pechino, svoltisi dall'8 al 24 agosto 2008, con una delegazione di 15 atleti."}
{"id": "3564363", "revid": "163662", "url": "https://it.wikipedia.org/wiki?curid=3564363", "title": "Disastro di Torre del Bierzo", "text": "Il disastro ferroviario di Torre del Bierzo \u00e8 avvenuto il 3 gennaio 1944 presso il villaggio spagnolo di Torre del Bierzo, nella \"comarca\" di El Bierzo nella provincia di Le\u00f3n.\nSi \u00e8 trattato di una collisione in galleria fra tre convogli, causata da un guasto ai freni di uno di questi. Il numero ufficiale all'epoca dei fatti fu fissato in 78 vittime, ma che in realt\u00e0 i morti fossero tra 200 e 250. Stime pi\u00f9 recenti riportano un numero compreso tra le 500 e le 800 vittime. .\nAntefatto.\nAlle 20:30 del 2 gennaio il \"Galicia\", un espresso passeggeri-postale proveniente da Madrid per La Coru\u00f1a composto da 12 carri, lasci\u00f2 la stazione di partenza trainato da una coppia di locomotive 4-8-0 \"Mastodon\".\nDurante la prima parte del viaggio, il treno accumul\u00f2 due ore di ritardo per via di problemi all'impianto frenante, che alla stazione di Astorga venne controllato sommariamente. In seguito venne rilevato un surriscaldamento anomalo ad un asse di una delle locomotive, che venne rimossa.\nOramai in ritardo di tre ore, il treno continu\u00f2 il viaggio verso La Coru\u00f1a, continuando a manifestare problemi ai freni, acuiti dalla mancanza della seconda macchina (rimossa in precedenza). Durante una discesa ripida presso Branuelas il problema ai freni si manifest\u00f2 come molto serio, ma i macchinisti decisero di procedere ugualmente. Giunto alla stazione di Albares, il \"Galicia\" non riusc\u00ec a fermarsi nonostante tutti i freni fossero attivati e dalla locomotiva venne buttata sabbia per aumentare l'adesione alla rotaia: il convoglio super\u00f2 il paese mentre il capostazione telefonava a Torre del Bierzo per avvisare di un convoglio senza freni in corsa sulla discesa.\nTorre del Bierzo.\nIl capostazione di Torre del Bierzo ordin\u00f2 di accatastare traversine sui binari, cos\u00ec da rallentare il convoglio, ma questi sforzi furono insufficienti: il treno attravers\u00f2 la stazione fischiando, con tutti i freni tirati e spazzando via ogni ostacolo sul percorso, lanciato verso il Tunnel N.20 che cominciava poco dopo la stazione stessa.\nUn locomotore di manovra con tre carrozze al traino stava evacuando la stazione attraverso il tunnel, dopo aver ricevuto dal capostazione l'avviso di un treno in corsa fuori controllo. Mentre la locomotiva e il primo vagone erano gi\u00e0 usciti, gli ultimi due carri furono investiti dal \"Galicia\".\nI due carri del treno in manovra e i primi sei carri del postale cominciarono immediatamente a bruciare, per via del gas dell'impianto illuminante e della cassa in legno.\nIntanto, un terzo treno composto da 27 carri carichi di carbone si stava dirigendo verso Torre del Bierzo percorrendo la linea in direzione opposta. L'incidente aveva distrutto l'impianto segnaletico, lasciando la segnalazione di linea libera. Il macchinista del locomotore di manovra, illeso, cerc\u00f2 di correre verso il terzo treno segnalando l'incidente.\nIl treno carboniero tir\u00f2 il freno, l'enorme massa in movimento rallent\u00f2 un poco ma non abbastanza: travolse, uccidendolo, il manovratore che dava l'allarme e si schiant\u00f2 sui rottami. L'urto fu fatale per i quattro macchinisti del terzo convoglio.\nConseguenze.\nL'incendio fu cos\u00ec esteso che bruci\u00f2 per due interi giorni, rendendo impossibile l'identificazione delle vittime.\nLa censura del regime di Francisco Franco, il cui governo era appena uscito dalla Guerra Civile Spagnola, oper\u00f2 per ridurre la diffusione della notizia. Anche il rapporto ufficiale della RENFE \u00e8 andato perso.\nMolte persone viaggiavano senza biglietto, per cui non \u00e8 possibile avere una stima precisa delle vittime. I sopravvissuti raccontarono di un treno completamente pieno, con molte persone che si recavano alla fiera natalizia a Bembibre. Il numero reale delle vittime \u00e8 ancora incerto, e viene solitamente considerato di circa 200-250 morti, mentre stime pi\u00f9 recenti parlano di 500-800 deceduti."}
{"id": "3564367", "revid": "1762097", "url": "https://it.wikipedia.org/wiki?curid=3564367", "title": "Maqbool Fida Husain", "text": "Maqbool Fida Husain, meglio conosciuto col nome di 'MF Husain', era di origine indiane, ma mor\u00ec in Qatar, dove era stato nazionalizzato.\nFu soprannominato \"Il Picasso indiano e influenz\u00f2 molte generazioni artistiche del suo Paese, l'India. Ader\u00ec dal 1947 al Modernismo Indiano. Fu anche regista, produttore, scenografo.\nIl suo lavoro caus\u00f2 controversie, quando nel 1996, pubblic\u00f2 dei quadri risalenti agli anni'70, nei quali rappresentava degli indiani nudi.\nBiografia.\nNacque in una famiglia indiana di religione musulmana. Sua madre mor\u00ec quando egli aveva appena un anno e sei mesi. Suo padre si rispos\u00f2 e si trasferirono a Indore. Nel 1935 Husain si iscrisse alla Sir J.J. School of Art. La sua notoriet\u00e0 raggiunse livelli elevatissimi negli anni '40.\nNel 1947 entr\u00f2 a far parte del Modernismo Indiano fondato da Francis Newton Souza. Nel 1952 tenne un'esposizione a Zurigo. Nel 1966 venne insignito del Premio Shree e del Premio Padma Bhushan. Nel 1967 realizz\u00f2 il film \"Trough the eyes of a painter\", che vinse il prestigioso Orso di Berlino.\nHusain venne eletto al Parlamento Indiano, ma successivamente fu ricercato dalla giustizia indiana per le controversie del 1996.\nMor\u00ec il 9 giugno 2011, a 95 anni."}
{"id": "3564368", "revid": "30232", "url": "https://it.wikipedia.org/wiki?curid=3564368", "title": "Incidente di Torre del Bierzo", "text": ""}
{"id": "3564370", "revid": "54666", "url": "https://it.wikipedia.org/wiki?curid=3564370", "title": "Compromesso del 1867", "text": ""}
{"id": "3564371", "revid": "410694", "url": "https://it.wikipedia.org/wiki?curid=3564371", "title": "Yukinaga Konishi", "text": ""}
{"id": "3564372", "revid": "913245", "url": "https://it.wikipedia.org/wiki?curid=3564372", "title": "Song Aimin", "text": ""}
{"id": "3564374", "revid": "767487", "url": "https://it.wikipedia.org/wiki?curid=3564374", "title": "Il seme tra le stelle", "text": "Il seme tra le stelle (\"The seedling stars\") \u00e8 un romanzo di fantascienza di James Blish che affronta il problema dell'adattabilit\u00e0 dell'uomo ad ambienti ostili su pianeti dell'Universo non adatti alla vita umana. La vecchia terra \u00e8 ormai un pianeta ostile sconvolto dalla follia e l'unica speranza per l'uomo \u00e8 mutare per adattarsi ai nuovi mondi.\nLa colonizzazione degli altri pianeti avviene tramite la modifica genetica dell'essere umano, invece della modifica dell'ambiente alieno."}
{"id": "3564381", "revid": "767487", "url": "https://it.wikipedia.org/wiki?curid=3564381", "title": "The Scriptures", "text": "The Scriptures \u00e8 un album del gruppo gothic rock Christian Death, pubblicato dalle etichette discografiche Normal Records e Candlelight Records nel 1987.\nL'album.\n\"The Scriptures\" \u00e8 il secondo album della formazione europea del gruppo capeggiata da Valor Kand, che si distingue da quella statunitense capeggiata da Rozz Williams.\nL'album \u00e8 stato ristampato nel 1990 e nel 1999."}
{"id": "3564383", "revid": "287204", "url": "https://it.wikipedia.org/wiki?curid=3564383", "title": "Battle Spirits - Brave", "text": " \u00e8 un anime \"sh\u014dnen\", tratto dal gioco di carte collezionabili \"Battle Spirits\", creato da Hajime Yatate e prodotto dalla Sunrise. La serie, sequel di \"BS - Dan il Guerriero Rosso\", \u00e8 andata in onda in Giappone su Nagoya TV dal 12 settembre 2010 all'11 settembre 2011. In Italia \u00e8 stata trasmessa su Rai 2 dal 18 luglio al 12 settembre 2012.\n\"BS - Brave\" \u00e8 la terza serie anime della saga di \"Battle Spirits\" ed \u00e8 preceduta da \"BS - Dan il Guerriero Rosso\" e seguita da \"BS - Heroes\". La sua storia, invece, \u00e8 continuata in \"BS - Saga Brave\".\nTrama.\nSono passati gi\u00e0 2 anni dalla battaglia contro il re del mondo Altrove e Dan Bashin ora desidera battaglie pi\u00f9 emozionanti e avversari pi\u00f9 forti rispetto a quelli affrontati a Gran Roro. Allora, nel momento in cui Mai Shinomiya (Mai Violet) appare davanti a lui e gli offre ci\u00f2 che lui cerca, Dan accetta l'occasione. Egli viene cos\u00ec trasportato nel futuro, in un tempo nel quale la Terra \u00e8 minacciata da un gruppo di demoni di un'altra dimensione, i Mazoku. \nOra, il destino di tutta l'umanit\u00e0 poggia sulle spalle di Dan, che morir\u00e0 per salvare la Terra. Il prezzo del fallimento \u00e8 una completa trasformazione dell'intera linea temporale della Terra e la serie si conclude quando Mai regala a Clarky una foto, e insieme a loro c'\u00e8 anche Dan.\nPersonaggi.\nOltre a quelli della serie precedente, in \"BS - Brave\" si aggiungono nuovi personaggi.\nAnime.\nL'anime, prodotto da Sunrise, \u00e8 composto da 50 episodi, andati in onda su Nagoya TV dal 12 settembre 2010 all'11 settembre 2011. Dal 4 marzo al 2 novembre 2011 \u00e8 stato raccolto in 17 DVD contenenti ciascuno 3 episodi.\nIn Italia \u00e8 stato trasmesso su Rai 2 dal 18 luglio al 12 settembre 2012 all'interno del contenitore \"Cartoon Flakes\".Gioved\u00ec 30 agosto 2012, Rai 2 ha mandato in onda la serie \"Fresh Pretty Cure!\" al posto dell'episodio 39, senza segnalarlo nel palinsesto; l'episodio \u00e8 stato poi recuperato nelle repliche su Rai Gulp il 23 luglio 2013.\nColonna sonora.\nLa colonna sonora della serie \u00e8 stata pubblicata in un album assieme a quella utilizzata per la serie \"Battle Spirits - Dan il Guerriero Rosso\" a partire dal 10 agosto 2011. La sigla di apertura originale \u00e8 stata distribuita come singolo dal 27 ottobre 2010 in edizione regolare e limitata con DVD, mentre la sigla di chiusura originale \u00e8 stata distribuita come singolo dal 22 ottobre 2010.\nLa sigla italiana, scritta da Valerio Gallo Curcio ed interpretata da Patrizio Cigliano, segue lo stesso arrangiamento della sigla di testa giapponese, sia in apertura che in chiusura.\nManga.\nIl manga \u00e8 stato pubblicato sulla rivista \"Kerokero Ace\" (Kadokawa Shoten) e successivamente serializzato in 2 tank\u014dbon dal febbraio al settembre 2011. Sempre a settembre 2011, un secondo adattamento intitolato \"Brave X\" \u00e8 stato pubblicato da \"V Jump\" (Sh\u016beisha) in un volume unico."}
{"id": "3564390", "revid": "31886", "url": "https://it.wikipedia.org/wiki?curid=3564390", "title": "Ritratto di scolaro", "text": "Il Ritratto di scolaro \u00e8 un dipinto a olio su tela (55x40 cm) attribuito al Correggio, databile al 1525 circa e conservato nel Museo Thyssen-Bornemisza a Madrid.\nStoria.\nScarsissimi sono i ritratti assegnati ad Antonio Allegri detto il Correggio e nella loro esiguit\u00e0 e scarsit\u00e0 di documentazione sono tutti di attribuzione incerta. Il ritratto del Museo Thyssen viene attribuito in base ai confronti con il \"Ritratto d'uomo con libro\" alla Pinacoteca del Castello Sforzesco a Milano, sebbene assegnato a un periodo leggermente successivo.\nLa pi\u00f9 antica menzione della tela \u00e8 infatti nella collezione del principe bolognese Zampieri, da cui pass\u00f2 alla collezione Somz\u00e9e a Bruxelles, venendo esposto ivi per la prima volta nel 1887. Nel 1904, con altre opere, pass\u00f2 nelle collezioni del console di Amburgo Von Weber, per poi essere acquistato da Hans Thyssen-Bornemisza nel 1928.\nFu tradizionalmente attribuito al Correggio fino al 1897, quando Hymans fece il nome di El Greco. Nel 1928 Adolfo Venturi lo attribu\u00ec al Correggio, relativamente agli anni venti, e sebbene non seguito da tutta la critica successiva, fu confermato da alcuni come Mayer.\nDescrizione e stile.\nLa tela mostra il busto di un uomo di mezza et\u00e0 su sfondo verde, secondo l'uso alla veneziana del tempo, girato di tre quarti verso destra. Indossa il cappello e la veste da magistrato. \nL'uomo ha il volto allungato, sottolineato ulteriormente dalla barba a punta, la fronte chiara, gli zigomi pronunciati e un naso dritto e grande. La luce incide con forza sul soggetto, mentre le pennellate creano sfumature nei toni carne con note rossastre combinati con altre gialle."}
{"id": "3564393", "revid": "26244", "url": "https://it.wikipedia.org/wiki?curid=3564393", "title": "Municipalit\u00e0 di Roma", "text": ""}
{"id": "3564397", "revid": "486946", "url": "https://it.wikipedia.org/wiki?curid=3564397", "title": "Guaja", "text": ""}
{"id": "3564410", "revid": "767487", "url": "https://it.wikipedia.org/wiki?curid=3564410", "title": "Sex and Drugs and Jesus Christ", "text": "Sex and Drugs and Jesus Christ \u00e8 un album del gruppo goth rock Christian Death, pubblicato dalle etichetta discografica Jungle Records nel 1988.\n\u00c8 il terzo della formazione europea del gruppo capeggiata da Valor Kand, che si distingue da quella statunitense capeggiata da Rozz Williams.\nL'album \u00e8 stato ristampato nel 1995, nel 1999 e nel 2002."}
{"id": "3564417", "revid": "287204", "url": "https://it.wikipedia.org/wiki?curid=3564417", "title": "Valerio Miroglio", "text": "Biografia.\nNasce in provincia di Varese il 24 ottobre 1928 e si trasferisce ad Asti nel 1935. \u00c8 costretto ad abbandonare gli studi a causa della guerra. All'et\u00e0 di 16 anni diventa partigiano combattente insieme a tutta la famiglia.\nGli anni giovanili e la formazione artistica.\nDopo la guerra si guadagna da vivere realizzando affreschi sacri nelle chiese e scrivendo sulle testate astigiane \"La Nuova Provincia\" e \"La Voce dell'astigiano\", di cui \u00e8 redattore. Contemporaneamente inizia la sua attivit\u00e0 artistica, dipinge quadri ad olio su tela di ispirazione cubista, come l\"Autoritratto\" e gli \"Acrobati a riposo\", ed espone nell'ambito di rassegne locali e del Circolo Culturale \"La Giostra\", fondato da Eugenio Guglielminetti e Giorgio Griffa.\nIn breve tempo la matrice cubista matura verso la lezione di Paul Klee, realizza disegni a china, a matita, a carboncino e monotipi ad inchiostro grasso, sia astratti sia raffiguranti esseri umani ed animali stilizzati.\nDurante la formazione artistica Miroglio respinge le istanze dello zdanovismo e in generale del neorealismo socialista, assumendo anzi posizioni sempre pi\u00f9 polemiche che prendono le mosse dal manifesto del Surrealismo di Andr\u00e9 Breton.\n1955 \u2013 1965.\nNel decennio che intercorre fra il 1955 e il 1965 l'attivit\u00e0 pittorica di Miroglio conosce un periodo d'interruzione, che vede l'artista impegnato nella redazione di articoli sui temi pi\u00f9 concreti e scottanti della citt\u00e0, articoli-inchiesta sull'emarginazione, la corruzione, la speculazione edilizia, sulla condizione femminile, pubblicati sul giornale di cui \u00e8 redattore (\"La Nuova Provincia\") e nell'attivit\u00e0 di saggista per cataloghi di mostre.\n1965 - 1970.\nA partire dal 1965 riprende il filone surrealista realizzando il ciclo \"Frammenti di memorie\" e il \"Ciclo della pressa\" in cui sperimenta sequenze tipografiche su carta.\nA partire dal 1968 prende parte all'attivit\u00e0 promozionale della nuova \"Galleria d' Arte La Giostra\", in collaborazione con Amelia Platone ed Eugenio Guglielminetti.\n\u00c8 questo il periodo in cui conosce e frequenta Corrado Cagli, che influenza la sua attivit\u00e0 artistica.\nL'accentuazione della chiave ironico \u2013 grottesca, coincide con l'incontro con Corrado Costa e con il normale processo di decantazione delle rabbie giovanili.\nDal 1969 al 1970 fa parte della redazione della rivista letteraria e satirica \"Il Caff\u00e8\", diretta da Giambattista Vicari e costituita fra gli altri da Italo Calvino, Corrado Costa, Piero Chiara, Gianni Celati, Augusto Frassineti, Renato Barilli.\n1970 - 1980.\nLa sperimentazione plastica.\nIn questo periodo l'artista inizia la realizzazione di sculture, utilizzando i pi\u00f9 svariati materiali: legno, inox, plexiglas, smalti, polistirolo. Le forme, dapprima astratte e mediate da una grafia geometrizzante, prendono profili umani. Le ombre prodotte dalle sculture assumono una funzione sempre pi\u00f9 importante fino a sostituirsi quasi alle sculture stesse. Fra le pi\u00f9 significative vi sono il ciclo dei \"Totem\", parallelepipedi modulari scomponibili, e il ciclo delle \"Ombre solide\". \nAl 1975 risale la prima opera di grandi dimensioni in cemento, \"Studentessa\", in cui Miroglio adotta la tecnica del getto di calcestruzzo in forma persa di polistirolo espanso. Sempre in questo periodo e con la medesima tecnica, porta a compimento i Monumenti alla resistenza italo \u2013 jugoslava, il primo a Velenje, \"Confinanti senza frontiere di armi\", e il successivo a Skorno, in Slovenia.\nIl \"Giudizio Universale\".\nNei primi anni settanta Miroglio si trova perfettamente a suo agio nel contesto in cui l'arte concettuale di matrice italiana, strettamente legata alla poesia visiva, coinvolge artisti di tutti gli ambiti espressivi. La diffusione dell'arte concettuale \u00e8 per l'artista il momento culminante di una ricerca e tendenza che egli ha in s\u00e9 da sempre. La supera e giunge ad una forma di citazionismo che si spinge verso operazioni dissacratorie e ironiche e verso l'idea dell'arte come obbligatoria rivisitazione. \u00c8 in questo periodo che l'artista compie le parafrasi del \"Giudizio universale\" di Michelangelo, riutilizzando quelle immagini anche ai fini di una polemica politico\u00a0\u2013 sociale. Del \"Giudizio universale\" fanno parte il ciclo degli \"Imballaggi\", trenta casse in cui sono imballati altrettanti personaggi biblici tratti dagli affreschi michelangioleschi, di cui le ombre invadono le casse formando oscure prospettive solidificate, e le \"Vestizioni\", una serie di serigrafie, gigantografie e sovradipinture di personaggi del \"Giudizio universale\" che l'artista \u201cveste\u201d, avendo cura di scegliere abiti adatti a seconda del ruolo del personaggio.\nLe riviste, il \"Concerto per Piano Regolatore\".\nNegli anni settanta Miroglio dirige riviste di cultura, arte e costume, presso la \"Casa Editrice Della Valle\" di Torino, fra cui \"Io\", \"Lui\", \"Plexus\", di cui \u00e8 per un periodo direttore responsabile e condivide l'esperienza con, tra gli altri, Fernanda Pivano, Gian Renzo Morteo, Adriano Spatola.\nIn collaborazione con Adriano Spatola, Giulia Niccolai e Corrado Costa, nasce la rivista underground \"Tam Tam\".\nNel 1975 Miroglio scrive il copione del \"Concerto per Piano Regolatore Generale del Pianeta Terra\" (Ed. Geiger), da cui nascono happening in cui l'artista, dopo aver analizzato i difetti del nostro pianeta, ne propone uno in alternativa, di forma cubica ed estremamente razionale. Questo spettacolo nasce per essere messo in scena nei cortili. Viene presentato, con l'intervento del Teatro del Mago Povero, nel cortile del Municipio di un comune del Monferrato e in questa occasione filmato da Gigi Marsico per la RAI, poi al \"Teatro Alfieri\" di Asti.\nL'esperienza di Mombello e la sperimentazione didattica.\nNel 1975 Miroglio, nell'ambito del movimento che faceva capo a Franco Basaglia contro la violenza della segregazione manicomiale, insieme all'artista Gianni Bergamelli, ottiene il ricovero volontario presso l'ospedale psichiatrico di Mombello, a Limbiate. In dieci giorni stimolano i ricoverati a dipingere una tela di 25\u00a0m, esortandoli ad esternare la loro sofferenza e i loro rancori. All'interno dell'ospedale vengono improvvisati spettacoli, discorsi, poesie. Questa iniziativa suscita interesse in tutta Italia, sollecitando interventi a favore della chiusura degli ospedali psichiatrici.\nDal 1975 al 1977 Miroglio partecipa nella sua citt\u00e0 ad una sperimentazione didattica che lo avvicina al linguaggio espressivo dei bambini della scuola elementare. Utilizza il disegno come mezzo che favorisce l'integrazione, mette a punto in straordinario anticipo sui tempi, tecniche di cooperative learning.\n1980 - 1991.\nL\"'Identigod\" e le \"Svite\".\nPrendendo a prestito la tecnica dell'identikit, Miroglio ricerca il vero volto di Dio, provando a ricostruire la sua immagine. L'artista mette insieme trenta immagini di dei adorati nel corso dei secoli in diverse culture e di personaggi storici, partendo dal \"Giove di Otricoli\", utilizzando fra gli altri i volti del Redentore in \"S.Apollinare Nuovo\", quello di Karl Marx e di Mao Tse Tung, e inserendo nella lista anche il suo. Procedendo nella ricerca il volto del Signore pare essere molto simile a quello dell'artista, che rifiuta il ruolo e si cancella. Da tale operazione nasce il libro \"Identigod\" (Ed. Priuli&amp;Verlucca).\nNel 1980 e nel 1982 Miroglio, in collaborazione con Attilio Boccazzi Varotto, pubblica i due numeri di \"Svite d'Artisti\", in cui racconta le \u201cSvite\u201d di circa venti artisti, fra gli altri quelle di Delfino Maria Rosso, Maurizio Osti, Clizia, Vannetta Cavallotti.\nGli Arazzi e il \"Bollettino della Vittoria\".\nIn linea con quanto affermato da Mercedes Viale Ferrero, uno dei maggiori esperti di storia dell'arazzo, negli anni ottanta Miroglio si impegna in un paziente lavoro di analisi del medium pensato e creato per la specifica destinazione, rifiutando l'idea che l'arazzo debba essere riproduzione ingigantita di un'opera non realizzata per lo scopo.\nIn questi anni Miroglio produce cartoni in tecnica mista, di cui dodici vengono realizzati in arazzo presso l'Arazzeria Montalbano, di cui fu, per circa dieci anni direttore artistico. A quell'epoca, per scelta teorica di Miroglio e dell'Arazzeria, veniva cercato un ritorno alla tradizione, rifiutando l'uso del mezzo pittorico per virtuosismi privi di giustificazione artistica.\nIn questi anni Miroglio pubblica il Bollettino della Vittoria, dove Vittoria \u00e8 da intendersi come il nome della prima arazziera, non solo periodico d'informazione dell'attivit\u00e0 dell'Arazzeria ma mensile che ospita cronache scanzonate e ironiche di vita quotidiana, polemiche, poesie, fumetti. Il giornale poteva vantare il primato della piccolezza (15x21cm) e ha pubblicato tra l'altro, nonsense di Armando Adolgiso, poesie di Adriano Spatola, Michele Straniero, Luigi Pasotelli, Giulia Niccolai e Arrigo Lora Totino. Corrado Costa per quasi due anni ha disegnato una streep intitolata \"Storia di Frank il microbo.\"\nIl \"Palinsesto\", \"Parola d'artista\" e la RAI.\nDal 1986 al 1991 Miroglio \u00e8 direttore responsabile e collaboratore del \"Palinsesto\", periodico d'informazione della \"Biblioteca Consorziale Astense\" e tiene la rubrica \"Parola d'artista\" su \"La Stampa\".\nPer la RAI Radiouno realizza trasmissioni per i programmi sperimentali \"Fonosfera\" e \"Audiobox\" condotti da Armando Adolgiso e Pinotto Fava.\nIl \"Concerto per piano regolatore generale del pianeta Terra\" va in onda nel contenitore \"Fonosfera\" e, nel settembre 1981, nella rassegna organizzata dalla RAI (a Roma, in co-produzione con la Galleria Nazionale d\u2019Arte Moderna e contemporanea), intitolata \"Segmenti, percorsi e dinamiche sonore\", conoscer\u00e0 un'edizione scenica agita dallo stesso Miroglio in performance nel salone della Galleria.\nIn seguito, nel contenitore \"Audiobox\", il \"Concerto per piano regolatore\" diventer\u00e0 una trasmissione radiofonica a puntate. Ancora nel palinsesto di \"Audiobox\", seguiranno altri programmi: \"Animal loquax: enciclopedia da camera\" e \"Radiazioni\", entrambi in pi\u00f9 numeri con emissione settimanale.\nIl \"Maelstrom\" e le ultime tele.\nLa sperimentazione pittorico - plastica di nuovi modi espressivi continua a essere il maggiore interesse di Miroglio, chiaramente percepibile anche negli ultimi cicli di tele, di cui il mare e il cosmo sono leitmotiv.\nMiroglio ordina diverse personali in Italia e all'estero. Di grande rilievo \u00e8 l'allestimento sulla tematica del \"Maelstrom\" per Palazzo Massari presso le Gallerie civiche d'Arte Moderna di Ferrara nel marzo aprile 1983.\nLe \"Trombe del Giudizio\" e \"Sacramento\" rappresentano il risultato della sua sperimentazione plastica.\nLe ultime opere pittoriche appartengono ai cicli \"Vortici\", \"Architetture\", \"Gorghi\", \"Cobalto\".\nValerio Miroglio muore ad Asti il 16 settembre 1991."}
{"id": "3564434", "revid": "729019", "url": "https://it.wikipedia.org/wiki?curid=3564434", "title": "Richard Trenton Chase", "text": "Soprannominato \"Il vampiro di Sacramento\", \u00e8 stato ritenuto colpevole di sei omicidi commessi tra il dicembre 1977 e il gennaio 1978, con metodi che includevano vampirismo e squartamento: a causa del modus operandi adottato, viene spesso identificato come il prototipo di assassino seriale disorganizzato.\nBiografia.\nLa malattia.\nOriginario di una famiglia violenta (i genitori erano convinti che la disciplina si potesse insegnare solo con la violenza), sin dall'infanzia Chase inizi\u00f2 a soffrire di alcuni sintomi identificati come triade di MacDonald (enuresi, piromania e zoosadismo, quest'ultimo sotto forma di uccisione e tortura di gatti). In et\u00e0 adolescenziale inizi\u00f2 a soffrire di una forma di impotenza (ritenuta da alcuni psicologi che lo visitarono come il focolaio di una malattia mentale) e ad abusare di droghe e medicinali. In seguito a ci\u00f2 Chase inizi\u00f2 a manifestare gravi disturbi paranoidi che furono diagnosticati come una forma di schizofrenia dopo che fu ricoverato all'ospedale in preda a delle allucinazioni (dichiar\u00f2 ai medici che qualcuno gli aveva rubato l'arteria polmonare, che le sue ossa stavano uscendo dal corpo e che lo stomaco si stava sciogliendo).\nOrmai sprofondato in uno stato ipocondriaco e convinto di essere stato avvelenato dai genitori, Chase si trasfer\u00ec in un nuovo appartamento e inizi\u00f2 ad effettuare pratiche di vampirismo su conigli, squartandoli e bevendone il sangue per salvare il proprio cuore che si stava rimpicciolendo. Ricoverato per una seconda volta in seguito ad una grave intossicazione del sangue (si era iniettato nelle vene del sangue contaminato da acido), gli fu diagnosticata una schizofrenia dovuta all'abuso di farmaci curabile con un farmaco sperimentale. In seguito agli scarsi risultati della terapia, Chase tent\u00f2 di fuggire dall'ospedale, ma fu trasferito in un'altra clinica dove gli fu diagnosticata la sindrome di Renfield per poi essere rilasciato perch\u00e9 non ritenuto pericoloso.\nGli omicidi.\nStabilitosi in altro appartamento e senza pi\u00f9 l'aiuto dei genitori (che smisero di passargli i medicinali), Chase ricominci\u00f2 a torturare animali. Di l\u00ec a poco Chase decise di passare agli omicidi: la prima vittima fu Ambrose Griffin, un ingegnere di 51 anni ucciso il 27 dicembre 1977 con un colpo di fucile calibro 22 sparato da lunga distanza. Nei giorni successivi Chase inizi\u00f2 a vagabondare per le case del vicinato alla ricerca di nuove vittime: pur essendo talvolta individuato, riusc\u00ec a fuggire non prima di aver messo a soqquadro le abitazioni e sfregiato i mobili urinando o defecando nei cassetti.\nIl 23 gennaio 1978 Chase si introdusse nella casa di Theresa Wallin, ventiduenne incinta di tre mesi: dopo averla uccisa con 3 colpi di fucile calibro 22, la trascin\u00f2 sul letto iniziando a compiere atti di squartamento, vampirismo e necrofilia. Quattro giorni dopo, Chase uccise quattro persone (tra cui un neonato, il cui corpo sar\u00e0 ritrovato solo il 24 marzo nei pressi di una chiesa) con lo stesso metodo adottato per la vittima precedente.\nL'arresto e la condanna.\nImmediatamente identificato grazie alle dichiarazioni di una sua ex compagna di classe incontrata il giorno del primo omicidio e al recupero della cartella clinica, Chase fu arrestato il giorno successivo al triplice omicidio. Dopo alcuni mesi di dibattito sulla sua sanit\u00e0 mentale, il 2 gennaio 1979 si apr\u00ec il processo a Chase che si concluse con una condanna a morte (emessa l'8 maggio) per l'omicidio di sei persone. Il 26 dicembre 1980, dopo pi\u00f9 di un anno dalla condanna (in cui fu ripetutamente interrogato da psichiatri dell'FBI nel tentativo di tracciarne un preciso profilo psicologico), Chase si suicid\u00f2 ingerendo un'enorme quantit\u00e0 di farmaci antidepressivi."}
{"id": "3564439", "revid": "281944", "url": "https://it.wikipedia.org/wiki?curid=3564439", "title": "Maddalena penitente (Canova)", "text": "La Maddalena penitente \u00e8 una scultura in marmo (altezza 90 cm circa), realizzata dallo scultore veneziano Antonio Canova e datata tra il 1793 e il 1796. Venne acquistata dal diplomatico francese commissario Juliot, pass\u00f2 nel 1808 al collezionista milanese Comte Masseo conte Giovanni Battista Sommariva e, dopo la sua morte, al signor d'Aguado. La versione originale \u00e8 conservata a Genova a Palazzo Doria-Tursi.\nStoria e descrizione.\nFu la prima opera di Canova a raggiungere Parigi, dove fu accolta con entusiasmo dal pubblico del Salon del 1808, non solo con grande entusiasmo ma anche con qualche critica. La difficoltosa elaborazione artistica del tema ha portato Canova a realizzarne due bozzetti preparatori con grandi sensibili differenze, e infine alla creazione di una prima versione nel 1809 su commissione del vicer\u00e9 d'Italia Eugenio di Beauharnais che la espose presso il suo palazzo di Monaco di Baviera e che \u00e8 oggi custodita al Museo dell'Ermitage a San Pietroburgo.\nNell'opera Maria Maddalena \u00e8 accasciata in ginocchio su di un masso, il busto \u00e8 piegato, il capo chinato verso sinistra, con gli occhi attraversati da lacrime che ammirano un crocifisso di bronzo dorato, retto dalle braccia aperte e posate sulle gambe. Un panno legato da una corda le copre malamente il corpo, lasciandole scoperti in parte i fianchi e la schiena, sulla quale scendono dei lunghi capelli. Questi ultimi insieme alla carnagione sono ricoperti di una patina giallognola per attenuare il biancore del marmo. Lo scultore ha voluto evidenziare il contrasto tra il fascino di un corpo ancora attraente, espressione della vita e della sensualit\u00e0, e il suo annientamento nella consapevolezza del peccato e dell'invocazione del perdono divino.\nL'opera finale si differenzia dal primo bozzetto per la posizione della testa, prima diritta, ora reclinata; e delle braccia, raccolte in preghiera prima, ora aperte per compassione. Nell'ultima versione invece, del 1805-1809, scompare il crocifisso di bronzo dorato, perch\u00e9 in Francia non era stato condiviso l'utilizzo simultaneo di diversi materiali.\nL'artista identifica la protagonista della sua opera con la peccatrice di cui Luca narra nel suo Vangelo, infatti la donna appare come una fedele trascrizione del testo evangelico, ma il vivido contrasto tra la bellezza del corpo e il suo pentimento nell'abbandono alla volont\u00e0 di Dio \u00e8 una prova della ricerca del Canova di esaltare l'essere umano.\nAcquistata da Raffaele de Ferrari, Duca di Galliera, fu collocata nel suo palazzo a Parigi, pass\u00f2 quindi alla citt\u00e0 di Genova nel 1889 per legato della moglie Maria Brignole-Sale de Ferrari."}
{"id": "3564452", "revid": "36426", "url": "https://it.wikipedia.org/wiki?curid=3564452", "title": "Cupola della cattedrale di Parma", "text": ""}
{"id": "3564453", "revid": "599013", "url": "https://it.wikipedia.org/wiki?curid=3564453", "title": "Santuario di Nostra Signora delle Vigne", "text": "Il santuario di Nostra Signora delle Vigne \u00e8 un luogo di culto cattolico di Caravonica, in provincia di Imperia. La chiesa \u00e8 situata lungo la strada provinciale 28 del Colle di Nava per il colle San Bartolomeo e la valle Arroscia.\nStoria e descrizione.\nSecondo la tradizione popolare l'edificazione del santuario mariano \u00e8 legata ad un avvenimento miracoloso che avvenne nel 1588 in quella zona del territorio caravonichese. Legata all'edificio di culto \u00e8 un'effigie della \"Vergine Maria\" che, stando alla leggenda, fu sottratta da un magazzino di Savigliano dal figlio di un mulattiere di Caravonica. Lungo la strada del ritorno e nei pressi della localit\u00e0 il mulo del padre e figlio si rifiut\u00f2, impennandosi, di proseguire il percorso. Il bambino dovette quindi confessare il furto al genitore e quest'ultimo colloc\u00f2 la statuetta presso un cumulo di pietre per proseguire il viaggio verso casa.\nSaranno poi gli abitanti del villaggio di Caravonica ad edificare un primo pilone votivo nel quale collocare l'effigie mariana e, con il passare del tempo e dei presunti avvenimenti miracolistici, una vera e propria cappella nel corso del Seicento che fu intitolata all'Assunzione di Maria in cielo. I primi ingrandimenti del sito, a cui segu\u00ec una nuova costruzione per il ricovero e accoglienza dei pellegrini, avvenne nel 1645 e nel 1653. Furono i maestri Giuliano Ferraro e Nicolao Marvaldi nel 1658, su progetto di Pietro Antonio Corradi, ad ampliarne il coro. Un nuovo rifacimento dell'aula fu ancora compiuto nel 1670 e tra gli anni 1736-1739 a cura di Francesco Maria Marvaldi.\nPresenta notevoli stucchi realizzati dallo stesso Marvaldi e dal ticinese Gio Andrea Casella. Altro dipinto pregiato \u00e8 quello murale nel presbiterio (\"Gloria dell'Assunta\") di Francesco Carrega, originario di Porto Maurizio."}
{"id": "3564455", "revid": "481349", "url": "https://it.wikipedia.org/wiki?curid=3564455", "title": "Street view", "text": ""}
{"id": "3564456", "revid": "77174", "url": "https://it.wikipedia.org/wiki?curid=3564456", "title": "Pro Patria et Libertate Unione degli Sports Bustesi 1931-1932", "text": "Questa voce raccoglie le informazioni riguardanti la Pro Patria et Libertate nelle competizioni ufficiali della stagione 1931-1932.\nStagione.\nDopo il decennio di presidenza di Carlo Marcora, il nuovo presidente della Pro Patria \u00e8 l'imprenditore bustese Luigi Cozzi. La Pro Patria con 31 punti coglie la decima posizione. Nel corso del torneo si mettono in evidenza Masera, Monza ed Agosteo. A met\u00e0 campionato l'allenatore Bekey viene sostituito da Leopoldo Conti l'ala destra bustocca, che svolge il doppio incarico di giocatore e allenatore."}
{"id": "3564465", "revid": "599013", "url": "https://it.wikipedia.org/wiki?curid=3564465", "title": "Gaetano Colombo", "text": "Carriera.\nGioc\u00f2 per quattro stagioni in Serie A con la Pro Patria. Milit\u00f2 poi nel Novara."}
{"id": "3564476", "revid": "110157", "url": "https://it.wikipedia.org/wiki?curid=3564476", "title": "Astakos", "text": "Astakos () \u00e8 un ex comune della Grecia nella periferia della Grecia Occidentale (unit\u00e0 periferica dell'Etolia-Acarnania) con 7.252 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Xiromero.\nLocalit\u00e0.\nAstakos \u00e8 suddiviso nelle seguenti comunit\u00e0 (i nomi dei villaggi tra parentesi):"}
{"id": "3564485", "revid": "92723", "url": "https://it.wikipedia.org/wiki?curid=3564485", "title": "Arcidiocesi di Leontopoli", "text": ""}
{"id": "3564487", "revid": "24989", "url": "https://it.wikipedia.org/wiki?curid=3564487", "title": "Albert L\u00e9on Charles Calmette", "text": ""}
{"id": "3564492", "revid": "729019", "url": "https://it.wikipedia.org/wiki?curid=3564492", "title": "English Premiership 2011-2012", "text": "La Aviva Premiership 2011-2012 sar\u00e0 la 25\u00aa stagione della English Premiership. In questa stagione i Saracens difenderanno il titolo vinto nell'anno precedente contro i Leicester Tigers. I Worcester Warriors sono invece la squadra promossa dopo aver vinto l'RFU Championship 2010-2011 grazie alla vittoria in finale contro i Cornish Pirates.\nLa stagione 2011\u201312 vede l'introduzione di due modifiche al \"salary cap\", che attualmente ammonta a 4 milioni di sterline per squadra. Una clausola standard applicabile solo nelle stagioni in cui si disputa la Coppa del Mondo, prevede che ogni squadra ricever\u00e0 un credito di 30.000 sterline per ogni suo giocatore che partecipa alla Coppa del Mondo. Verranno inoltre introdotti per la prima volta gli \"academy credits\". Ogni squadra ricever\u00e0 un credito di 30.000 sterline per ogni giocatore schierato in prima squadra proveniente dal vivaio, fino a un massimo di otto giocatori. Si prevede che questa diventi una caratteristica permanente nel sistema del \"salary cap\"."}
{"id": "3564493", "revid": "110157", "url": "https://it.wikipedia.org/wiki?curid=3564493", "title": "Chalkeia", "text": "Chalkeia () \u00e8 un ex comune della Grecia nella periferia della Grecia Occidentale (unit\u00e0 periferica dell'Etolia-Acarnania) con 3.161 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Nafpaktia.\nLocalit\u00e0.\nChalkeia \u00e8 suddiviso nelle seguenti localit\u00e0 (i nomi dei villaggi tra parentesi):"}
{"id": "3564494", "revid": "125081147", "url": "https://it.wikipedia.org/wiki?curid=3564494", "title": "Mirko Valdifiori", "text": "Biografia.\nSuo padre Nevio \u00e8 stato a sua volta un calciatore professionista negli anni '70 e '80, e pi\u00f9 recentemente allenatore nelle categorie minori.\nCaratteristiche tecniche.\nPredilige giocare davanti alla difesa preferibilmente in un centrocampo a tre, \u00e8 un regista abile a dettare i tempi di gioco. Calcia bene punizioni e corner ed \u00e8 abile nel servire assist ai compagni, mentre la conclusione in porta non \u00e8 un'abilit\u00e0 del suo repertorio. Il suo modello \u00e8 Andrea Pirlo.\nCarriera.\nClub.\nGli inizi.\nNato a Lugo ma da sempre residente a Russi, gioca nelle giovanili del . Esordisce con i romagnoli in Serie B nel 2004. Con la maglia bianconera totalizza 3 presenze, tutte in Serie B, dal 2004 al 2006. Nella stagione 2006-2007 passa in prestito al dove colleziona 24 presenze nel campionato di Serie C1. La stagione successiva veste la maglia del Legnano, sempre in Serie C1, dove raccoglie 17 presenze.\nEmpoli.\nNell'estate del 2008 passa all'Empoli per 500\u00a0000 euro. Esordisce con la maglia dei toscani il 17 agosto durante la partita di Coppa Italia contro l'. Nel corso della sua prima stagione all'Empoli mette in mostra tutte le sue qualit\u00e0 da regista e si guadagna in pochissimo tempo un posto da titolare nel centrocampo della squadra azzurra. Nella stagione seguente realizza il suo primo gol da professionista il 28 novembre 2009, nella sfida del campionato di Serie B contro il , siglando il definitivo 2-0.\nNelle successive stagioni si conquista la fiducia dell'ambiente empolese vestendo, in alcune occasioni, la fascia di capitano e diventando una \"bandiera\" della squadra toscana. L'8 aprile 2011, nella partita casalinga pareggiata 0-0 contro il Novara, festeggia la sua 100\u00aa presenza con la maglia dell'Empoli. Nella stagione 2011-2012 \u00e8 vittima di alcuni infortuni, ma contribuisce comunque alla salvezza dell'Empoli, vittoriosa sul Vicenza nei play-out.\nNella stagione 2012-2013 gioca complessivamente 38 presenze segnando 1 gol (direttamente da calcio d'angolo contro il ), contribuendo all'ottima stagione della squadra toscana, qualificata ai play-off per la Serie A. Dopo aver battuto il Novara in semifinale, l'Empoli pareggia 1-1 in casa e perde 1-0 in trasferta contro il , perdendo per un soffio la promozione in massima serie.\nNella stagione 2013-2014, disputando il suo miglior campionato con l'Empoli, riesce a conquistare per la prima volta in carriera la promozione in Serie A. Esordisce in massima serie il 31 agosto 2014, a 28 anni, nella gara contro l'Udinese, terminata 2-0 per i friulani. Il 10 ottobre 2014 prolunga il suo contratto con l'Empoli fino al 2017. La prima annata in Serie A segna la consacrazione di Valdifiori, che, grazie alle ottime prestazioni in campo, riceve per la prima volta la convocazione in Nazionale.\n\u00c8 il sesto giocatore con pi\u00f9 presenze con la maglia dell'Empoli, avendo collezionato complessivamente 255 presenze e 4 gol in 7 stagioni.\nNapoli.\nIl 20 giugno 2015 viene ufficializzato il suo passaggio al per 5,5 milioni di euro; il giocatore firma un contratto quadriennale da 800.000 euro all'anno. Fa il suo esordio in maglia azzurra a Reggio Emilia il 23 agosto 2015 nella prima partita della stagione 2015-2016 contro il Sassuolo, terminata 2-1 per la squadra neroverde. L'esordio casalingo invece arriva nel secondo incontro di campionato contro la Sampdoria, chiusosi 2-2. Il 1\u00ba ottobre fa il suo debutto in Europa League a Varsavia nella partita tra Napoli e Legia Varsavia, valevole per la seconda giornata del girone e terminata con una vittoria per 2-0. Chiuso nel suo ruolo da Jorginho, colleziona 15 presenze stagionali, di cui 6 in campionato.\nTorino.\nIl 31 agosto 2016, dopo aver disputato da titolare con il Napoli la prima giornata di campionato, viene acquistato a titolo definitivo dal per 3,5 milioni di euro. Nella sua prima stagione in granata gioca con discreta continuit\u00e0, salvo poi perdere i galloni della titolarit\u00e0 nel campionato 2017/2018, in cui colleziona solo 13 presenze in Serie A e 2 in Coppa Italia. Lascia i granata dopo due stagioni, accumulando 40 presenze complessive senza mai trovare la via del gol.\nS.P.A.L..\nIl 16 agosto 2018 passa alla SPAL a titolo definitivo, firmando un contratto di due anni con opzione per il terzo. Esordisce in biancazzurro alla prima di campionato, vinta dai ferraresi per una rete a zero sul campo del Bologna, subentrando al compagno Jasmin Kurtic. In due stagioni mette insieme in tutto 37 presenze.\nPescara.\nL'8 settembre 2020 viene tesserato dal , con cui firma un contratto biennale. Il 14 gennaio 2022 si svincola dal club abruzzese.\nNazionale.\nIl 21 marzo 2015 viene convocato dal Commissario tecnico della Nazionale italiana, Antonio Conte, per le gare contro Bulgaria e Inghilterra del 28 e 31 marzo seguente. Debutta il 31 marzo 2015 nell'amichevole Italia-Inghilterra 1-1, giocando da titolare e venendo sostituito al minuto 67 da Marco Verratti.\nStatistiche.\nPresenze e reti nei club.\n\"Statistiche aggiornate al 7 novembre 2021.\""}
{"id": "3564501", "revid": "465169", "url": "https://it.wikipedia.org/wiki?curid=3564501", "title": "Gretchen Wilson", "text": "Ha fatto il suo debutto nel 2004 con il singolo \"Redneck Woman\", numero uno nelle classifiche country statunitensi e vincitore di un Grammy. La canzone precede il suo primo album, \"Here for the Party\". L'anno successivo \u00e8 stato pubblicato un secondo album, \"All Jacked Up\", il cui primo singolo omonimo era al tempo quello debuttato pi\u00f9 in alto per una cantante country femmina. Un terzo album, \"One of the Boys\", \u00e8 stato pubblicato nel 2007 seguito, nel 2010, dalla prima raccolta, \"Greatest Hits\", e dal quarto album, \"I Got Your Country Right Here\", il primo a non raggiungere la top five negli Stati Uniti.\nFinora, Gretchen \u00e8 entrata nella classifica country statunitense con tredici singoli, cinque dei quali hanno raggiunto la top ten. Il suo album di debutto, \"Here for the Party\", \u00e8 stato certificato cinque volte disco di platino negli Stati Uniti per aver venduto oltre cinque milioni di copie, mentre \"All Jacked Up\", il suo primo e finora unico album numero uno, \u00e8 disco di platino. Ha venduto pi\u00f9 di sei milioni di album in tutto il mondo.\nNel 2013 ha pianificato di pubblicare tre nuovi album: \"Right On Time\" (aprile 2013), un album di inediti; \"Under the Covers\" (giugno 2013); e un album natalizio verso la fine dell'anno.\n\"Under the Covers\", come si pu\u00f2 capire dal titolo stesso, contiene cover rock di famosi artisti tra i quali Eric Clapton, Van Morrison, Led Zeppelin, Jackson Browne, Bob Seger, Faces, Billy Squier, James Gang, Foreigner, Cheap Trick e Bad Company; Wilson stessa spiega questo progetto: \"Da dove provengo, nell'Illinois del sud, trovi Patsy Cline e Lynyrd Skynyrd posti l'uno accanto all'altro. Se ti fermi e ascolti il mio primo album, udrai molte influenze di southern rock in esso - cos\u00ec come il mio secondo album, cos\u00ec come il mio terzo album.\"\nE prosegue: \"Ho chiesto ai ragazzi della mia band di scrivere le loro cinque canzoni di rock classico preferite. Ed allora da quella lista di 30 o 40 canzoni, ho scelto quelle che pensavo di poter effettivamente tirare fuori. Sai, non ci sono molte canzoni di rock classico che una femmina pu\u00f2 veramente interpretare. Non ho davvero capito come stavo selezionando queste canzoni che avevo finito per mettere da parte tutte canzoni degli anni '70. Non era quella la mia intenzione, ma quelli hanno finito per essere, a quanto pare, il nostro decennio preferito.\""}
{"id": "3564502", "revid": "176990", "url": "https://it.wikipedia.org/wiki?curid=3564502", "title": "Fyteies", "text": "Fyteies () \u00e8 un ex comune della Grecia nella periferia della Grecia Occidentale (unit\u00e0 periferica dell'Etolia-Acarnania) con 2.721 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Xiromero."}
{"id": "3564507", "revid": "741067", "url": "https://it.wikipedia.org/wiki?curid=3564507", "title": "Dorothy Sebastian", "text": "Biografia.\nNata in Alabama (da qui il suo soprannome di \"Little Alabam\"), bruna, alta 1,60, Dorothy Sebastian lasci\u00f2 la famiglia all'et\u00e0 di 15 anni, per tentare la strada dello spettacolo. A teatro, a New York, incontr\u00f2 dei problemi per il suo forte accento del sud. Ma la sua grande bellezza le apr\u00ec la strada della rivista: nel 1924, il suo nome appare nel cast dell'edizione di quell'anno dei \"George White's Scandals\", a fianco di altre bellissime attrici come Louise Brooks e le sorelle Helene e Dolores Costello.\nRobert Kane, un agente teatrale che poi divent\u00f2 produttore, riusc\u00ec a farla arrivare a Hollywood, dove esord\u00ec nel 1925 come protagonista in una piccola produzione.\nPartecip\u00f2 a quasi settanta film nei ventitr\u00e9 anni della sua carriera durata dal 1925 al 1948, anno in cui si ritir\u00f2 dalle scene. La sua ultima apparizione sullo schermo fu in \"Il miracolo delle campane\" in un piccolo ruolo, dove non venne neanche accreditata.\nRiconoscimenti.\nPer il suo contributo all'industria cinematografica, Dorothy Sebastian ha una stella sull'Hollywood Walk of Fame al 6655 di Hollywood Blvd."}
{"id": "3564510", "revid": "125008238", "url": "https://it.wikipedia.org/wiki?curid=3564510", "title": "Maria Maddalena leggente", "text": "Maria Maddalena leggente \u00e8 un quadro a pittura a olio su tela dipinto da Antonio Allegri detto il Correggio, databile al 1527-1530 circa, considerato finora perduto. A lungo, una copia antica dell'originale fu custodita nella Gem\u00e4ldegalerie di Dresda, poi andata dispersa nel 1945.\nStoria.\nA partire dal primo Seicento \u00e8 possibile registrare negli inventari di collezionisti italiani e stranieri la presenza di copie di un dipinto del Correggio rappresentante \"Santa Maria Maddalena\" coricata che legge: celebri esempi ne sono una copia di Cristofano Allori e una di Sisto Badalocchio. Dal Seicento all'Ottocento, la fama di questa invenzione del Correggio, quasi una controparte sacra della celebre \"Venere dormiente\" di Giorgione, raggiunse livelli altissimi.\nPer lungo tempo si pens\u00f2 che l'originale del Correggio fosse il dipinto proveniente dalla \"Collezione Estense\" di Modena e che si trovava a Dresda fino alla seconda guerra mondiale, quando and\u00f2 irrimediabilmente disperso nel 1945. Fu Giovanni Morelli a declassare l'esemplare a copia perch\u00e8 dipinta su rame. Sembra quindi che l'opera fosse una derivazione fiorentina del XVII secolo dipinta da un pittore manierista. Tuttavia, possiamo considerare l'opera di Dresda una fedele memoria dell'invenzione del Correggio.\nL'opera italiana pi\u00f9 vicina a quella ideata dal Correggio fu prodotta a Mantova da Giulio Romano. \nSecondo lo studioso inglese David Ekserdjian, supportato da altri studiosi, fu la marchesa di Mantova Isabella d'Este a commissionare direttamente l'opera dopo il pellegrinaggio nel 1517 alla Basilica di Santa Maria Maddalena, testimonianza del particolare interesse per la santa penitente. La marchesa fu ivi accompagnata da cortigiani, servitori e dall'umanista Mario Equicola, allora suo precettore e in seguito segretario. Il quale scrisse per l'occasione l'opuscolo \"Iter in Narbonensem Galliam\". Isabella d'Este aveva gi\u00e0 ricevuto informazioni da Veronica Gambara riguardo alla maestria del Correggio a rappresentare santa Maria Maddalena, ci\u00f2 indicava fra i pi\u00f9 verosimili committenti dell'opera del Correggio proprio la marchesa. Il pellegrinaggio di Isabella d'Este nel santuario di Saint-Baume in Provenza avveniva in seguito ad un voto fatto in occasione della Pasqua del 1517. Il viaggio in Provenza voleva probabilmente catturare l'attenzione e la benevolenza di Luisa di Savoia, madre del re di Francia Francesco I, devota della Maddalena, tanto da commissionare un'agiografia della santa al teologo Jacques L\u00e9fevre D'Etaples che contribu\u00ec a risolvere il dibattito delle tre Marie, relativo all'identificazione di Maria Maddalena con Maria di Betania e con l'anonima prostituta della casa di Simone il fariseo, la nota figura della peccatrice penitente. La partenza per la Provenza di Isabella potrebbe essere legata al ruolo da lei avuto nella protezione accordata al proprio genero Francesco Maria I Della Rovere, ricercato da Leone X che aveva assegnato il ducato di Urbino al proprio nipote. Isabella aveva impegnato i propri gioielli per assoldare un corpo di guardia armato per difenderlo. \nAltre testimonianze fanno pensare che Vittoria Colonna, che pure desiderava fare un pellegrinaggio alla Sainte-Baume e aveva una speciale devozione per santa Maria Maddalena, avesse richiesto a Isabella di donarle l'originale del Correggio, che sarebbe quindi migrato a Roma, o a Ischia dove la donna risiedeva.\nSuccessivamente, il dipinto \u00e8 catalogato nella collezione della famiglia Gaddi, di Firenze, dove \u00e8 certo che il Cristofano Allori lo copi\u00f2 pi\u00f9 volte.\nIl 27 gennaio 2022 la casa d'aste Sotheby's di New York metter\u00e0 in asta il dipinto \"Saint Mary Magdalen reading\", di propriet\u00e0 privata (olio su tavola, 27,7\u00d739\u00a0cm): potrebbe essere l'originale che si credeva perduto. Il valore stimato \u00e8 di circa 5 milioni di dollari.\nDescrizione e stile.\nLa Maddalena \u00e8 rappresentata sdraiata nella grotta, mentre legge un libro e con una mano tiene il capo appoggiato, dai lucidissimi capelli biondi, appena increspati.\nQuando fu dipinta, la Maddalena leggente rappresentava un'iconografia piuttosto inusuale in Italia. Era invece un soggetto pi\u00f9 noto nelle Fiandre e in quelle regioni francesi che erano in qualche modo legate alla devozione di santa Maria Maddalena. Infatti, secondo la Legenda aurea di Jacopo da Varazze e alla tradizione provenzale, la santa si sarebbe recata in Provenza per evangelizzare le coste francesi e avrebbe poi terminato i suoi giorni alla Sainte-Baume, ritirata in un'impervia montagna a fare penitenza. Nel santuario poi costruito in loco, si trovava una statua nella stessa posa coricata che poi tanti artisti, il Correggio incluso, avrebbero adottato per i loro dipinti."}
{"id": "3564514", "revid": "110157", "url": "https://it.wikipedia.org/wiki?curid=3564514", "title": "Inachos", "text": "Inachos () \u00e8 un ex comune della Grecia nella periferia della Grecia Occidentale (unit\u00e0 periferica dell'Etolia-Acarnania) con 6.169 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Amfilochia.\nLocalit\u00e0.\nInachos \u00e8 suddiviso nelle seguenti localit\u00e0 (i nomi dei villaggi tra parentesi):"}
{"id": "3564518", "revid": "36426", "url": "https://it.wikipedia.org/wiki?curid=3564518", "title": "Sainte-Baume", "text": ""}
{"id": "3564522", "revid": "110157", "url": "https://it.wikipedia.org/wiki?curid=3564522", "title": "Kekropia", "text": "Kekropia () \u00e8 un ex comune della Grecia nella periferia della Grecia Occidentale (unit\u00e0 periferica dell'Etolia-Acarnania) con 4.494 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Aktio-Vonitsa."}
{"id": "3564524", "revid": "77174", "url": "https://it.wikipedia.org/wiki?curid=3564524", "title": "Pro Patria et Libertate Unione degli Sports Bustesi 1930-1931", "text": "Questa voce raccoglie le informazioni riguardanti la Pro Patria et Libertate nelle competizioni ufficiali della stagione 1930-1931.\nStagione.\n\u00c8 l'ultima stagione del presidente Carlo Marcora, in carica da dodici anni. Nel secondo campionato di Serie A la Pro Patria lotta nei bassifondi della classifica ma riesce ancora a salvarsi chiudendo al quindicesimo posto con 23 punti, retrocedono in Serie B il Livorno ed i cugini del Legnano."}
{"id": "3564527", "revid": "110157", "url": "https://it.wikipedia.org/wiki?curid=3564527", "title": "Makryneia", "text": "Makryneia () \u00e8 un ex comune della Grecia nella periferia della Grecia Occidentale (unit\u00e0 periferica dell'Etolia-Acarnania) con 5.241 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Agrinio.\nLocalit\u00e0.\nMakryneia \u00e8 suddiviso nelle seguenti comunit\u00e0 (i nomi dei villaggi tra parentesi):"}
{"id": "3564531", "revid": "767487", "url": "https://it.wikipedia.org/wiki?curid=3564531", "title": "Insanus, Ultio, Proditio, Misericordiaque", "text": "Insanus, Ultio, Proditio, Misericordiaque \u00e8 un album del gruppo goth rock Christian Death, pubblicato dalle etichetta discografica italiana Contempo Records nel 1990.\n\u00c8 il sesto della formazione europea del gruppo capeggiata da Valor Kand, che si distingue da quella statunitense capeggiata da Rozz Williams. Williams compare nell'album come ospite alla voce."}
{"id": "3564532", "revid": "287204", "url": "https://it.wikipedia.org/wiki?curid=3564532", "title": "Sonic the Hedgehog (videogioco 1991 8-bit)", "text": " \u00e8 un videogioco a piattaforme sviluppato da Ancient e pubblicato da SEGA per le console portatili Game Gear e Master System alla fine del 1991. Rappresenta la versione a 8 bit dell'omonimo titolo uscito su Mega Drive nel giugno della stessa annata.\nTrama.\nSimilmente alla controparte originale, uno scienziato pazzo chiamato Dr. Robotnik intrappola gli animali che abitano a South Island all'interno di robot che sfrutta per i propri loschi fini. Tuttavia la minaccia non passa di certo inosservata e il protagonista Sonic inizia la sua avventura per sventare i malvagi piani di conquista di Robotnik e liberare i suoi amici animali.\nModalit\u00e0 di gioco.\n\"Sonic the Hedgehog\" \u00e8 un videogioco a piattaforme a scorrimento laterale in 2D, simile nel gameplay alla controparte a 16 bit uscita su Sega Mega Drive, salvo per alcune meccaniche di gioco nuove e diversificate. Proprio come nell'originale, un porcospino antropomorfo di nome Sonic deve salvare gli animali residenti a South Island dal diabolico Dottor Robotnik, il quale ha intenzione di tramutarli tutti in robot. Il giocatore prender\u00e0 il controllo del protagonista e dovr\u00e0 farlo saltare attraverso le varie piattaforme che gli si presenteranno evitando i nemici e gli ostacoli, rompendo i monitor contenti dei potenziamenti quali scudi, scarpe che aumenteranno momentaneamente la propria velocit\u00e0 o una breve invincibilit\u00e0 e dovr\u00e0 toccare i vari checkpoint. Sonic deve raccogliere i rings, che gli permettono di salvarsi nel qual caso venga colpito da un nemico e da un ostacolo, tuttavia a differenza della versione originale se verr\u00e0 colpito non avr\u00e0 la possibilit\u00e0 di recuperare nessun ring. Il giocatore inizia la partita con tre vite; potr\u00e0 perderne una nel caso verr\u00e0 ferito senza avere nemmeno un ring con s\u00e9, annegando o cadendo in un burrone. Perdendo tutte le vite apparir\u00e0 la schermata di game over e da quel momento bisogner\u00e0 ricominciare il gioco da capo. Il gameplay \u00e8 leggermente pi\u00f9 lento e si concentra maggiormente sull'esplorazione rispetto all'originale.\nSonic viaggia attraverso sei livelli chiamati zone, ognuno dei quali \u00e8 composto da due atti e una battaglia boss contro Robotnik. Ognuna delle aree presenta un tema differente, alcuni dei quali sono stati presi dalla versione per Mega Drive. Le differenze maggiori rispetto alla controparte casalinga sono l'assenza delle volte verticali, la possibilit\u00e0 di far immergere il personaggio in alcune zone specifiche e l'assenza delle fasi speciali, difatti per ottenere gli Smeraldi del Caos bisogner\u00e0 cercarli all'interno delle singole aree. Ottenute tutte e sei le gemme preziose, si potr\u00e0 ottenere il finale positivo, ovverosia quello veritiero. Completato un qualsiasi atto, il porcospino colpir\u00e0 un cartello ed a seconda dell'immagine che comparir\u00e0 su di esso al termine della giravolta si avr\u00e0 diritto ad un bonus diverso; se il giocatore ha con s\u00e9 almeno 50 rings potr\u00e0 accedere ad un livello bonus basato su un flipper dovr\u00e0 potr\u00e0 raccogliere rings e continua aggiuntivi.\nZone.\nIl gioco si divide in sei zone principali.\nPower-up.\nAttraverso i vari livelli il giocatore potr\u00e0 trovare lungo il tragitto dei monitor, i quali una volta distrutti da Sonic dopo un salto o durante una capriola potranno dargli un power-up differente a seconda dell'immagine raffigurata su di essi.\nSviluppo.\nNel 1990, SEGA pubblic\u00f2 il Game Gear, una console portatile a 8 bit creata con il principio di rivaleggiare con il Game Boy di Nintendo. Nello stesso periodo, Sonic Team stava sviluppando \"Sonic the Hedgehog\" per la console casalinga a 16 bit Mega Drive e SEGA voleva aumentare il numero di consumatori della sua portatile producendo anche una versione di \"Sonic\" per tale sistema. Il compositore Yuzo Koshiro, all'epoca ventiduenne, aveva iniziato a lavorare da poco tempo per l'azienda e gli fu richiesto di comporre la colonna sonora di \"The Revenge of Shinobi\" (1989). In seguito a ci\u00f2, disse a un capo sezione che avrebbe potuto produrre il gioco da solo. Cos\u00ec, un general manager che conobbe mentre lavorava al precedente titolo gli chiese di creare l'edizione per Game Gear di \"Sonic\". Koshiro fond\u00f2 l'Ancient per sviluppare il videogioco dato che al tempo SEGA non poteva stipulare contratti con una singola persona. La sorella, Ayano Koshiro, fece da direttrice mentre la madre Tomo Koshiro si occup\u00f2 del \"dietro le quinte\", mentre il primo programmatore a cui si rivolse fu Shinobu Hayashi. La versione a 8 bit di \"Sonic\" fu creata specificatamente per Game Gear, ma SEGA assegn\u00f2 ad Ancient il compito di sviluppare una anche per Master System, che stava riscontrando delle buone vendite e presentava un hardware simile.\nConvertire il gioco originale sull'hardware a 8 bit si rivel\u00f2 impossibile, cos\u00ec Ancient ricre\u00f2 il proprio \"Sonic\" da zero, il team di sviluppo decise di rendere completamente diverso rispetto alla controparte uscita su Mega Drive. Secondo Koshiro, il gioco ebbe tre fasi di sviluppo. La prima vide Ancient svilupparla basandosi su quella per Mega Drive mentre la seconda e la terza cominciarono ad utilizzare delle loro idee, sempre con la supervisione di SEGA. Koshiro dichiar\u00f2 che reinventare \"Sonic\" per una piattaforma a 8 bit si rivel\u00f2 una vera sfida, dato che non aveva lavorato per SEGA e non aveva mai sviluppato un videogioco prima di allora, nonostante ci\u00f2 SEGA ebbe fiducia in lui per via del rapporto che si era formato fra i due. Koshiro compose la colonna sonora e cerc\u00f2 di mantenere il pi\u00f9 possibile lo stesso stile presente nelle tracce su Mega Drive. Inizialmente convert\u00ec la musica di Masato Nakamura, compositore dell'edizione a 16 bit, tramite un generatore sonoro programmabile che l'avrebbe resa in 8 bit, tuttavia fin\u00ec per utilizzare solamente tre tracce mentre Koshiro si occup\u00f2 di arrangiare le restanti.\nPubblicazione.\nSEGA pubblic\u00f2 \"Sonic\" per Game Gear il 28 dicembre 1991. La versione per Master System, sistema lanciato nello stesso periodo, la data specifica \u00e8 sconosciuta. In Europa il gioco fu integrato in alcune versioni del Sega Master System II. Dato che il Master System non ebbe successo negli Stati Uniti d'America, il titolo di \"Sonic\" per questa piattaforma viene considerato di valore collezionistico mentre in Europa fu piuttosto popolare. L'edizione per Master System statunitense non \u00e8 altri che una conversione di quella europea; SEGA copr\u00ec semplicemente il \"European Article Number\" presente sulla confezione del gioco con un adesivo che presentava l\"'Universal Product Code\". Nintendo World Report descrisse il gioco come una \"strana\" uscita del franchise dato che non si concentra sulla velocit\u00e0. Nonostante abbia avuto successo, l'edizione a 8 bit ebbe un numero di vendite decisamente inferiore rispetto all'originale per Mega Drive.\nSuccessivamente la versione per Game Gear \u00e8 stata convertita per diverse compilation ed \u00e8 stata inclusa in \"\" (2003) per GameCube e Windows come sbloccabile assieme agli altri 11 giochi della serie usciti su Game Gear e \"Sonic Mega Collection Plus\" (2004) per PlayStation 2, Xbox e Windows. Nel 2003 usc\u00ec come uno dei titoli di lancio del servizio Sega Mobile di Sega of America per telefoni cellulari esclusivamente per il mercato nord americano. L'edizione per Master System \u00e8 stata resa disponibile per il servizio Virtual Console di Wii nell'agosto 2008 in Giappone ed in Nord America e nel mese seguente in Europa. Sempre quella per Game Gear \u00e8 uscita su Virtual Console ma per Nintendo 3DS il 13 giugno 2013.\nIn \"Sonic Gems Collection\" (2005) per GameCube e PlayStation 2 \u00e8 possibile sbloccare nella modalit\u00e0 Museo una demo del gioco che presenta un conto alla rovescia di cinque minuti e che permette di iniziare la partita direttamente dal boss finale, una volta sconfitto quest'ultimo il giocatore potr\u00e0 continuare la partita fino allo scadere del tempo.\nTra le due console portatili su cui \u00e8 uscito il gioco sono presenti svariate differenze: nella versione per Game Gear per via delle ridotte dimensioni dello schermo furono aggiunti dei cartelli che riportavano un punto esclamativo nella prima zona, i quali servivano per avvisare il giocatore di fare attenzione a non cadere dalla piattaforma altrimenti avrebbe subito dei danni, il secondo atto di Jungle Zone (chiamata nell'edizione italiana Zona della giungla) permette di percorrere la discesa verticale senza perdere una vita rendendo il tutto pi\u00f9 semplificato, il design di Labyrinth Zone (chiamata nell'edizione italiana Zona del labirinto) \u00e8 diverso ed \u00e8 stata spostata la collocazione dello Smeraldo del Caos, vari boss sono diversi e pi\u00f9 semplici da affrontare che nella controparte per Master System, le fasi bonus presentano un altro design, \u00e8 presente un'introduzione differente precedente alla schermata del titolo, lo sprite di Sonic \u00e8 pi\u00f9 piccolo e la paletta dei colori \u00e8 leggermente pi\u00f9 definita.\nAccoglienza.\n\"Sonic the Hedgehog\" fu acclamato dalla critica. La maggior parte lo ritenne una ricreazione fedele del gioco per Mega Drive, come \"ACE\" e \"Mean Machines\" a cui piacque. La variet\u00e0 dei livelli di gioco ed i loro design, l'azione frenetica ed il gameplay coinvolgente, il sonoro e la qualit\u00e0 delle immagini furono ritenute alla pari con la versione originale. Il recensore di \"ACE\" fu impressionato di vedere le caratteristiche principali dell'edizione per Mega Drive riportate su un sistema a 8 bit in modo praticamente identico, \"GamePro\" ritenne la grafica \"sopra la media\" per essere un gioco a 8 bit. I recensori criticarono la difficolt\u00e0 relativamente bassa e la poca longevit\u00e0, tuttavia \"Computer and Video Games\" ritenne che erano presenti gli stessi identici problemi dell'originale mentre \"Go!\" lo trov\u00f2 pi\u00f9 impegnativo confrontato con la controparte per la console casalinga. Nonostante alcuni difetti, questi non hanno comportato una perdita di qualit\u00e0 a livello di gioco, e \"CVG\" dichiar\u00f2 che il gioco offriva ancora molte cose al giocatore e lo trov\u00f2 una conversione buona.\nAltre recensioni arrivarono con l'uscita del titolo sul servizio Virtual Console dove i giudizi rimasero comunque positivi. IGN scrisse che sebbene non fosse visivamente accattivante, veloce o ambizioso come il suo predecessore a 16 bit, \"Sonic the Hedgehog\" rimase ancora un gioco valido con il design di livelli che riuscivano a conservare le sensazioni dell'originale. Nintendo Life lo ritenne uno dei migliori titoli a piattaforme per Master System e lo vide come un pezzo interessante della storia del franchise di \"Sonic\", mentre trov\u00f2 l'edizione per Game Gear facilmente consigliabile sia per coloro che avevano giocato precedentemente a quella per Mega Drive ed erano alla ricerca di una nuova esperienza sia a chi aveva appena iniziato a scoprire la serie, affermando \"\u00c8 breve, ma \u00e8 piacevole\", oltre ci\u00f2 consider\u00f2 che la ricerca degli Smeraldi del Caos aggiunse un motivo in pi\u00f9 per rigiocarlo. GameSpy recens\u00ec la raccolta \"Sonic Mega Collection Plus\", considerando questo gioco e \"Sonic Chaos\" (1993) gli unici titoli per Game Gear per cui valeva la pena giocare.\nEredit\u00e0.\nGamesRadar+ nomin\u00f2 \"Sonic the Hedgehog\" come il quarto miglior gioco per Game Gear, e lo stesso sito web e \"Retro Gamer\" lo classific\u00f2 come uno dei migliori titoli per Master System. Questo capitolo a 8 bit fu il primo videogioco sviluppato da Ancient e l'unico dell'intera saga ad essere prodotto dall'azienda. Dal sequel del 1992, \"Sonic the Hedgehog 2\", in poi tutti i titoli a piattaforme furono sviluppati da Aspect Co.. La musica presente nel livello Bridge Zone (chiamata nell'edizione italiana Zona dei ponti) divenne uno dei pi\u00f9 famosi della serie di \"Sonic\" e fu riutilizzato in seguito come tema musicale di Tails in \"Sonic Adventure\"."}
{"id": "3564534", "revid": "110157", "url": "https://it.wikipedia.org/wiki?curid=3564534", "title": "Medeon", "text": "Medeon () \u00e8 un ex comune della Grecia nella periferia della Grecia Occidentale (unit\u00e0 periferica dell'Etolia-Acarnania) con 5.050 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Aktio-Vonitsa."}
{"id": "3564535", "revid": "1442080", "url": "https://it.wikipedia.org/wiki?curid=3564535", "title": "Dutch Open 1991 - Doppio", "text": "Il doppio del torneo di tennis Dutch Open 1991, facente parte dell'ATP Tour 1991, ha avuto come vincitori Richard Krajicek e Jan Siemerink che hanno battuto in finale Francisco Clavet e Magnus Gustafsson 7-5, 6-4."}
{"id": "3564540", "revid": "76963", "url": "https://it.wikipedia.org/wiki?curid=3564540", "title": "Martin Shakar", "text": "Inizia a dedicarsi al mondo del cinema nella met\u00e0 degli anni settanta, e tra i suoi primi lavori, vi \u00e8 \"La febbre del sabato sera\" del 1977 in cui fa la parte di Frank Manero Jr., accanto a John Travolta."}
{"id": "3564541", "revid": "767487", "url": "https://it.wikipedia.org/wiki?curid=3564541", "title": "Menidi", "text": "Menidi () \u00e8 un ex comune della Grecia nella periferia della Grecia Occidentale (unit\u00e0 periferica dell'Etolia-Acarnania) con 2.442 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Amfilochia.\nLocalit\u00e0.\nMenidi \u00e8 suddiviso nelle seguenti comunit\u00e0 (i nomi dei villaggi tra parentesi):"}
{"id": "3564542", "revid": "599013", "url": "https://it.wikipedia.org/wiki?curid=3564542", "title": "Chiesa vecchia dei Santi Pietro e Paolo (Ceriana)", "text": "La chiesa vecchia dei Santi Pietro e Paolo - erroneamente detta di Santo Spirito - \u00e8 un luogo di culto cattolico situato nel comune di Ceriana, in piazza Santo Spirito, in provincia di Imperia. Vicino all'edificio \u00e8 l'oratorio di Santa Caterina d'Alessandria.\nLa fondazione della prima chiesa risalirebbe al periodo tra il XI e il XII secolo; di dimensioni ridotte, aveva probabilmente esclusive funzioni cimiteriali, lo prova la sua posizione fuori del centro storico ed era intitolata originariamente a san Pietro. L'edificio fu ricostruito, ampliandolo, tra la fine del XV secolo e gli inizi del XVI secolo con orientamento perpendicolare rispetto alla vecchia costruzione. Nel 1546 venne riconsacrata e dedicata ai santi Pietro e Paolo, contitolari dell'attuale chiesa parrocchiale omonima in paese, nella diocesi di Ventimiglia-San Remo. \nStoria e descrizione.\nLa chiesa attuale conserva elementi architettonici in stile romanico e nel pavimento, visibili, parte delle fondamenta della prima antica chiesa. Sul lato nord si trova il campanile, la cui parte inferiore risalirebbe al XII secolo. \nNel 1516 papa Leone X la elev\u00f2 al rango di prevostura, poich\u00e9 la prevostura di Sant'Andrea, a causa dell'aumento della popolazione non era abbastanza capiente. Ebbe comunque anche funzioni cimiteriali fino alla met\u00e0 circa del XIX secolo.\nL'aula \u00e8 divisa in due settori da un muretto trasversale che delimitava la parte anteriore, riservata agli uomini, da quella posteriore, riservata alle donne. In corrispondenza di tale muro si trova il pulpito, realizzato con una colonna mozza in pietra con capitello decorato su cui si innesta una struttura in legno scolpito. Cinque coppie di colonne litiche, con capitelli a decorazioni fitomorfe in pietra, reggenti arcate gotiche, dividono la navata centrale da quelle laterali. \nIl settore absidale \u00e8 stato ampliato nel XVII secolo e decorato in forma barocca. Sotto questa nuova parte dell'abside e sotto la coeva sacrestia \"passa la strada publica\"; nel XVIII secolo furono sopraelevati i muri della navata centrale. Negli anni ottanta e novanta del XX secolo, a seguito della disastrosa nevicata del 1985, la chiesa fu mirabilmente restaurata. \nEntrambi i portali laterali presentano decorazioni e iscrizioni scultoree di primissima importanza. Quello sinistro \u00e8 protetto da un protiro a due colonnette anteriori con capitelli decorati. \nSia il polittico di San Pietro, raffigurato in abiti pontificali, tra sant'Andrea e san Paolo, completato il 17 giugno 1526, di indirizzi pittorici diversi, e il Cristo del XV secolo, entrambi restaurati, sono conservati nella nuova chiesa parrocchiale dei Santi Pietro e Paolo in piazza Marconi. "}
{"id": "3564544", "revid": "974994", "url": "https://it.wikipedia.org/wiki?curid=3564544", "title": "Discovery (tour)", "text": "Discovery \u00e8 un video del 1995, pubblicato dalla EMI il 7 agosto 1995, il cui contenuto \u00e8 il concerto dei Pet Shop Boys tenuto a Rio de Janeiro, in Brasile, durante il loro \"DiscoVery Tour\" (il tour per la promozione dei loro album \"Very\" del 1993 e \"Disco 2\" del 1994, da cui appunto ne deriva il nome DiscoVery)\nTracce.\nAggiunte speciali\nCast.\nPet Shop Boys: Neil Tennant, Chris LoweBallerini: Flavio Cecchetto, Mirelle Diax, Paulo Henrique e Nicole NisiotisCorista: Katie KissoonMusicisti addizionali: Liliana Chachian e Oil Saville\nIl Discovery Tour.\nIl tour ebbe inizio il 26 ottobre 1994 a Singapore e si articol\u00f2 in tre fasce, per un totale di 21 performance (di cui una cancellata, il 22 novembre a San Jose, Costa Rica). Il tour si concluse il 12 dicembre dello stesso anno a San Paolo, Brasile.\nBrani eseguiti.\nAggiunte speciali"}
{"id": "3564546", "revid": "1305772", "url": "https://it.wikipedia.org/wiki?curid=3564546", "title": "Los Angeles Open 1991 - Doppio", "text": "Il doppio del torneo di tennis Los Angeles Open 1991, facente parte dell'ATP Tour, ha avuto come vincitori Javier Frana e Jim Pugh che hanno battuto in finale Glenn Michibata e Brad Pearce 7-5, 2-6, 6-4."}
{"id": "3564558", "revid": "485872", "url": "https://it.wikipedia.org/wiki?curid=3564558", "title": "Flicorno tenore", "text": "Il flicorno tenore (detto anche in italiano \"basflicorno\" o \"clavicorno in si bemolle\", e Tenorhorn in tedesco, termine internazionale quest'ultimo) \u00e8 uno strumento musicale intonato in Si\u266d appartenente alla famiglia degli ottoni e alla sottofamiglia dei flicorni, suonato tramite pistoni o cilindri. Viene costruito sia in forma verticale (pi\u00f9 squadrata, con la campana rivolta verso l'alto) sia in forma \"ovale\" (pi\u00f9 tondeggiante, con la campana rivolta di lato).\nTenore e baritono sono stati spesso confusi: nei paesi anglosassoni il flicorno tenore viene infatti chiamato impropriamente \"Baritone horn\" (ma in americano \u00e8 stata conservata la dizione originale \"tenor horn\").\nIl flicorno tenore ha un canneggio pi\u00f9 sottile e maggiormente cilindrico ma di eguale lunghezza rispetto al flicorno baritono e rispetto a quest'ultimo sale pi\u00f9 facilmente verso il registro acuto. Il tenore esprime dunque le sue peculiarit\u00e0 nell'ottava media e acuta, dove si accentua la differenza del suo timbro dal flicorno baritono.\nFu scelto appunto per queste peculiarit\u00e0 dal compositore campano Alessandro Vessella, grande innovatore della banda, per ricoprire il ruolo del tenore lirico nelle trascrizioni operistiche, ruolo che, principalmente in Italia, mantiene tuttora.\nIn sud Italia si adopera spesso, per il ruolo del tenore lirico, un trombone tenore a cilindri dall'assetto orizzontale.\nOggi \u00e8 rivalutato insieme al flicorno baritono.\nTecnica.\nCome la tromba e tutti i moderni ottoni, il flicorno tenore suona quando l'esecutore mette in vibrazione le labbra all'interno del bocchino, creando una colonna d'aria vibrante che percorrendo il tubo conico produce il suono. Modulando l'emissione possono essere prodotte diverse note. \nNormalmente un flicorno tenore ha 3 pistoni: quando \u00e8 premuto ogni pistone incrementa la lunghezza totale della colonna d'aria, dirottando il flusso attraverso dei canneggi supplementari e abbassando la nota, permettendo cos\u00ec l'esecuzione dell'intera scala cromatica. Ogni pistone aggiunge una lunghezza differente allo strumento. Il risultato \u00e8 che il primo pistone abbassa la nota di un tono; il secondo di mezzo tono; il terzo di un tono e mezzo (come se si premessero i due primi pistoni)."}
{"id": "3564562", "revid": "1442080", "url": "https://it.wikipedia.org/wiki?curid=3564562", "title": "Internazionali di Tennis di San Marino 1991 - Doppio maschile", "text": "Il doppio maschile del torneo di tennis Internazionali di Tennis di San Marino 1991, facente parte dell'ATP Tour, ha avuto come vincitori Jordi Arrese e Carlos Costa che hanno battuto in finale Christian Miniussi e Diego P\u00e9rez 6-3, 3-6, 6-3."}
{"id": "3564564", "revid": "767487", "url": "https://it.wikipedia.org/wiki?curid=3564564", "title": "Sexy Death God", "text": "Sexy Death God \u00e8 un album del gruppo goth rock Christian Death, pubblicato dalle etichetta discografica Nostradamus Records nel 1994.\n\u00c8 il settimo della formazione europea del gruppo capeggiata da Valor Kand, che si distingue da quella statunitense capeggiata da Rozz Williams.\n\u00c8 stato ristampato nel 1999 e nel 2002."}
{"id": "3564566", "revid": "183694", "url": "https://it.wikipedia.org/wiki?curid=3564566", "title": "Educazione di Cupido", "text": "L'Educazione di Cupido \u00e8 un dipinto a olio su tela (155x92 cm) di Correggio, databile al 1527-1528 circa e conservato nella National Gallery di Londra.\nStoria.\nInsieme alla \"Venere, Cupido e un satiro\" oggi al Louvre, quest'opera si trovava nel secondo Cinquecento nella collezione privata del nobile mantovano Nicola Maffei. \u00c8 molto probabile che uno dei membri della famiglia Maffei avesse commissionato i due dipinti che giunsero poi, entro il primo Seicento, presso la famiglia Gonzaga, con cui i Maffei erano in stretti rapporti.\nNel 1628 il dipinto lasci\u00f2 l'Italia per entrare nelle collezioni di Carlo I d'Inghilterra.\nUn disegno preparatorio per il giovane dio intento ad imparare a leggere si conserva al British Museum.\nUna copia eseguita da Girolamo Mazzola Bedoli dimostra la precoce fortuna del dipinto ma nelle evidenti differenze fra copia e originale si avverte come il lavoro del Correggio, pervaso di quella sua felice vena narrativa capace di rendere semplici e quotidiane le storie della mitologia classica, appartenesse a una stagione gi\u00e0 passata, a quel soave rinascimento padano di cui Mantova era uno dei centri pi\u00f9 vivaci e innovativi.\nDescrizione e stile.\nPoich\u00e9 la tela \u00e8 inferiore di 30 centimetri in altezza e in larghezza rispetto al suo pendant oggi al Louvre, si suppone che possa essere stata decurtata.\nIl dipinto ha una valenza simbolica di compiacimento culturale, riferibile al clima umanistico italiano, da tempo impegnato nella dialettica sulle valenze umane e spirituali dell'amore. La tesi concettuale parte dal piccolo Eros-Cupido, posto al centro, quale fanciullo capace di colpire con le sue frecce qualunque persona e di accendere in essa un'irrefrenabile passione amorosa, spesso causa di negative conseguenze. La madre allora, nella sua prima natura di Venere celeste, divina, intelligente, provvidente, che deve altres\u00ec temperarlo e indirizzarlo al bene. Ella \u00e8 ben conscia della irragionevolezza del piccolo figlio, dotato di poteri travolgenti, e decide di passare dalla tradizionale punizione \"post factum\" all'educazione preventiva. Ha scelto Mercurio come insegnante, in quanto dio onnipresente, alato, portatore dei voleri di Zeus, astuto conoscitore di ogni cosa.\nVenere alata, con le piume azzurre, ha tolto l'arco dalle mani di Eros e trattiene il figlioletto presso il maestro. La sua nudit\u00e0 \u00e8 totale, magnificente, uscita dal manto purpureo; ha una posa mossa, flessa e contrapposta, studiata magistralmente e vivificata dal gioco delle ombre e dalla smagliante luce sul petto. Ella ci guarda, rimarcando l'importanza della sua decisione didattica, quasi a coinvolgerci nel monito avvertibile circa le intemperanze di Amore, e sorride compiaciuta. Mercurio \u00e8 a sua volta nudo, soltanto ricinto dalla vitta azzurra, e indossa i propri attributi specifici: gli alari ai piedi, per volare, e il p\u00e8taso come copricapo, anch'esso aligero, descritti con estrema cura.\nMercurio introduce il dio-bambino alla lettura dei precetti che devono ordinare i sentimenti, ma Cupido tentenna, tra diligenza ed impazienza, dondolandosi sulle piccole gambe, gi\u00e0 pronte all'infantile svicolarsi. Nelle sue alucce si raccolgono i colori degli dei che lo istruiscono, ma il loro fremere gi\u00e0 prelude, nel battito, all'abbandono dell'apprendimento e al ritorno ai liberi capricci.\nUn dipinto moraleggiante e didascalico, senza dubbio, ma di respirante disincanto e felicit\u00e0. Una composizione raccolta nel magnifico silenzio del bosco, rorido di cortecce, muschi e finissime erbe, ma connotato da un desiderio di cielo, come si comprende dalle varie ali qui predisposte, e dalle luci che filtrano.\nI due soggetti mitologici, i primi che il Correggio abbia dipinto per opere da cavalletto (escludendo appunto gli affreschi della Camera di San Paolo) e la fitta trama di citazioni dall'antica che esibiscono presuppongono comunque un committente di cultura elevata in grado di apprezzare stile e soggetto dei due lavori.\n\u00c8 stato infatti notato come la figura di Venere richiami prototipi antichi quali la \"Venus pudica\" forse studiati sulla suggestione offerta dalla perduta \"Leda\" di Leonardo da Vinci, che gi\u00e0 aveva ispirato la figura del re moro dell\u2019\"Adorazione dei Magi\" di Brera. La posa di Mercurio parrebbe invece suggerita da quella della Sant'Anna del cartone di Leonardo da Vinci.\nA differenza del pendant al Louvre, che esibisce uno scoperto erotismo, quest'opera mantiene un tono dolce e un po' naif, come si addice alla scena rappresentata, l'educazione del piccolo Cupido."}
{"id": "3564571", "revid": "36426", "url": "https://it.wikipedia.org/wiki?curid=3564571", "title": "P\u00e8taso", "text": ""}
{"id": "3564572", "revid": "2130303", "url": "https://it.wikipedia.org/wiki?curid=3564572", "title": "Oratorio della Visitazione (Ceriana)", "text": "L'oratorio della Visitazione della Beata Vergine Maria \u00e8 un luogo di culto cattolico situato nel comune di Ceriana, in via Visitazione, in provincia di Imperia.\nStoria e descrizione.\nCostruito su mura romane nella seconda met\u00e0 del XV secolo \u00e8 sede della Confraternita degli Azzurri.\nAll'interno sono conservati, oltre al pregiato altare del 1760, un gruppo marmoreo della scuola di Anton Maria Maragliano raffigurante la \"Madonna che abbraccia sant'Elisabetta\".\nAltri affreschi del 1784 sono presenti lungo le pareti o sul soffitto del tempio religioso."}
{"id": "3564582", "revid": "228587", "url": "https://it.wikipedia.org/wiki?curid=3564582", "title": "Campionati europei di pugilato dilettanti 1959", "text": "I Campionati europei di pugilato dilettanti maschili 1959 si sono tenuti a Lucerna, Svizzera, dal 24 al 31 maggio 1959. \u00c8 stata la 13\u00aa edizione della competizione biennale organizzata dall'EABA. 180 pugili da 25 Paesi hanno partecipato alla competizione."}
{"id": "3564584", "revid": "1442080", "url": "https://it.wikipedia.org/wiki?curid=3564584", "title": "ATP Praga 1991 - Doppio", "text": "Il doppio del torneo di tennis ATP Praga 1991, facente parte dell'ATP Tour, ha avuto come vincitori Vojt\u011bch Fl\u00e9gl e Cyril Suk che hanno battuto in finale Libor Pimek e Daniel Vacek 6-4, 6-2."}
{"id": "3564585", "revid": "767487", "url": "https://it.wikipedia.org/wiki?curid=3564585", "title": "Prophecies", "text": "Prophecies \u00e8 un album del gruppo goth rock Christian Death, pubblicato dalle etichette discografiche Nostradamus Records e Jungle Records nel 1996.\n\u00c8 l'ottavo della formazione europea del gruppo capeggiata da Valor Kand, che si distingue da quella statunitense capeggiata da Rozz Williams scioltasi nel 1994.\n\u00c8 stato ristampato nel 1999 e nel 2002."}
{"id": "3564590", "revid": "787565", "url": "https://it.wikipedia.org/wiki?curid=3564590", "title": "Robuste (1806)", "text": "La Robuste era una nave della Marina francese equipaggiata con 80 cannoni.\nCommissionata a Tolone al progettista Jacques No\u00ebl San\u00e9 nel 1805 dal capitano Louis-Antoine-Cyprien Infernet, in seguito fu capitanata da Julien Cosmao, sotto il quale nel 1809 divenne il fiore all'occhiello di una spedizione a Barcellona in supporto del vice ammiraglio Honor\u00e9 Joseph Antoine Gaunteaume. La Robuste insieme alle navi da guerra Donawerth, G\u00e9nois, Bor\u00e9e e Lion apparteneva ad una flotta che comprendeva anche due fregate e una dozzina di navi da trasporto.\nLa missione di supporto part\u00ec da Tolone il 24 aprile 1809 e le navi tornarono il 1\u00ba maggio sempre dello stesso anno, senza subire incidenti. Ad ottobre la flotta tent\u00f2 una nuova spedizione sotto il comando del contrammiraglio Fran\u00e7ois Baudin, ma il giorno 21 fu intercettata dalla HMS \"Pomone\", la quale riport\u00f2 l'avvistamento a Lord Collingwood che mand\u00f2 3 fregate e salp\u00f2 con 15 navi per attaccare i francesi.\nIl 23 ottobre la HMS \"Volontaire\" rilev\u00f2 la posizione della flotta nemica e segnal\u00f2 le loro coordinate, ma la \"Robuste\" e le altre navi francesi riuscirono a far perdere le loro tracce fino all'alba del 24 ottobre quando furono avvistati dalla HMS \"Tigre\" che per\u00f2 perse ancora una volta il contatto fino alla mattina del 25 ottobre quando le vele francesi furono avvistate vicine alla riva di Frontignan dove la \"Robuste\" e la \"Lion\" si arenarono.\nDopo vari tentativi di salvare le navi, Baudin decise di dar loro fuoco ed affondarle per evitare che finissero in mani nemiche."}
{"id": "3564596", "revid": "57872", "url": "https://it.wikipedia.org/wiki?curid=3564596", "title": "Oratorio di Santa Caterina d'Alessandria (Ceriana)", "text": "L'oratorio di Santa Caterina d'Alessandria \u00e8 un luogo di culto cattolico situato nel comune di Ceriana, in piazza Santo Spirito, in provincia di Imperia. L'edificio \u00e8 vicino alla chiesa vecchia dei Santi Pietro e Paolo, quest'ultima gi\u00e0 parrocchiale del borgo.\nIl \"venerabile Oratorio di Santa Catterina di Alessandria\" risulta fondato nel 1340, come annotato nel 1\u00b0 articolo dello Statuto del 1913, che fa riferimento all'elenco dei primi confratelli e alla successiva bolla di papa Alessandro VII.\nLa santa si festeggia il 25 novembre ed \u00e8 protettrice dei filosofi, studenti e mugnai.\nL'oratorio ospita anche santa Apollonia di Alessandria, protettrice dei dentisti e delle malattie dei denti e si festeggia il 9 febbraio.\nStoria e descrizione.\nEretto nel XIV secolo, fu successivamente ricostruito in stile barocco nel 1737, pi\u00f9 ampio; il campanile, adiacente alla chiesa e costruito nel XX secolo \u00e8 testimone dell'arte di lavorare la pietra degli scalpellini cerianaschi.\nLa facciata barocca, restaurata magistralmente nel 2020, ha recuperato i suoi colori originari del 1792 e una nuova statua marmorea che \u00e8 stata posta nella nicchia sopra la porta.\nL'aula rettangolare, classica per un oratorio di confraternita, che \u00e8 improntata su elementi barocchi, neoclassici e in stile impero, si conclude con un monumentale altare marmoreo del 1773 scolpito dal Mazzetti: contiene il tabernacolo, angeli in volo, lo \"Sposalizio Mistico\" e la tela di Antonio Lupi, memoria del trittico di \"Santa Caterina tra santa Marta e Santa Maria Maddalena\" dipinto su tavola da Francesco Brea dal 1544 al 1548; restaurato negli anni novanta del XX secolo, \u00e8 ora custodito nella nuova chiesa parrocchiale dei Santi Pietro e Paolo.\nAi lati, gli scranni dei confratelli e dei priori in legno di castagno intarsiato, sono sormontati da stucchi, talvolta dorati, e da statue, intervallate dai dipinti raffiguranti il \"Martirio di santa Caterina\" e il suo \"Sposalizio Mistico\" di Antonio Lupi, in sostituzione di altri con gli stessi soggetti, trafugati negli anni sessanta del Novecento.\nIn una nicchia a destra del portone \u00e8 collocata la statua lignea policroma processionale di \"Santa Caterina\" di Filippo Ghersi (1867), restaurata nel 2002.\nL'archivio, conservato presso l'abitazione di un confratello, riordinato negli anni settanta del secolo scorso, risulta essere il pi\u00f9 completo per ricchezza di documentazione e contiene lezionari, notizie riguardanti lasciti e famiglie legate alla confraternita; i libri dei conti a partire dal 1532 senza interruzione cronologica, il registro degli iscritti datato 1796 e i libri delle deliberazioni, sono continuamente aggiornati. \nL'Iscrizione alla Confraternita e la Vestizione dei nuovi confratelli avviene durante le funzioni serali del 25 novembre secondo un antico cerimoniale, aggiornato nei primi anni novanta, ma che conserva gli antichi gesti, inni e preghiere.\nIl Sottopriore, che subentra al Priore l'anno successivo, \u00e8 eletto la sera del Mercoled\u00ec Santo, durante le prove dei canti Penitenziali con il rito dei fagioli bianchi e neri posti in un calice forato dai confratelli. Sar\u00e0 il Presidente della Confraternita a proclamare eletto il sottopriore, se i fagioli bianchi supereranno i fagioli neri. \nInsieme alla Compagnia della Misericordia (dei neri) e alle altre due confraternite (di Santa Marta - dei Verdi e della Visitazione - degli Azzurri), contraddistinta dal colore rosso del \"tabarrino\" prende parte ai Riti della Settimana Santa: la sera del Gioved\u00ec Santo, a turno i 4 sodalizi si recano in chiesa, con le croci e gli strumenti della Passione a rendere omaggio a Ges\u00f9 immerso in una policromia di fiori e germogli di grano sull'Altare di Reposizione, che presenta ogni anno una scena diversa della Passione con statue risalenti al Settecento. Nel presbiterio cantano i loro canti penitenziali, quali Miserere, Stabat Mater, Alma contempla, Domine Jesu Crhiste, uguali nelle parole, ma diversi nella musica, in una chiesa parrocchiale oscurata e gremita di fedeli emozionati.\nIl Venerd\u00ec Santo la confraternita di Santa Caterina chiude la lunga processione laica che si snoda lungo gli stretti carugi del paese, composta dai confratelli dei 4 sodalizi che cantano i Canti penitenziali, dai portatori e battitori di croci e dai bambini che portano i simboli della passione di Cristo.\nQueste sono funzioni radicate nell'animo dei cerianaschi, non sono folclore, ma vera tradizione permeata talvolta ancora dalla Fede: lo dimostrano gli antichi canti risalenti al XVIII secolo e oltre, la partecipazione di bambini e bambine dai 3 anni di et\u00e0 fino a confratelli di oltre 90 anni, oltre ad un forte senso di appartenenza alla propria Confraternita degli iscritti."}
{"id": "3564598", "revid": "1442080", "url": "https://it.wikipedia.org/wiki?curid=3564598", "title": "Schenectady Open 1991 - Doppio maschile", "text": "Il doppio maschile del torneo di tennis Schenectady Open 1991, facente parte dell'ATP Tour, ha avuto come vincitori Javier S\u00e1nchez e Todd Woodbridge che hanno battuto in finale Andr\u00e9s G\u00f3mez e Emilio S\u00e1nchez 3-6, 7-6, 7-6."}
{"id": "3564613", "revid": "1442080", "url": "https://it.wikipedia.org/wiki?curid=3564613", "title": "Geneva Open 1991 - Doppio", "text": "Il doppio del torneo di tennis Geneva Open 1991, facente parte dell'ATP Tour, ha avuto come vincitori Sergi Bruguera e Marc Rosset che hanno battuto in finale Per Henricsson e Ola Jonsson 3-6, 6-3, 6-2."}
{"id": "3564614", "revid": "767487", "url": "https://it.wikipedia.org/wiki?curid=3564614", "title": "Pornographic Messiah", "text": "Pornographic Messiah \u00e8 un album del gruppo goth rock Christian Death, pubblicato dalle etichette discografiche Sad Eyes Records e Trinity Records nel 1998.\n\u00c8 il nono della formazione europea del gruppo capeggiata da Valor Kand, che si distingue da quella statunitense capeggiata da Rozz Williams scioltasi nel 1994.\n\u00c8 stato ristampato nel 2002."}
{"id": "3564620", "revid": "757396", "url": "https://it.wikipedia.org/wiki?curid=3564620", "title": "Euroleague Basketball 2011-2012", "text": "L'Eurolega 2011-2012 (chiamata \"Turkish Airlines Euroleague\" per motivi di sponsorizzazione) \u00e8 stata la dodicesima edizione del massimo campionato tra club europei organizzato dall'ULEB. L'Olympiakos ha vinto il trofeo per la seconda volta, battendo in finale il CSKA Mosca.\nSquadre partecipanti.\nLe 24 squadre partecipanti sono state suddivise in 4 gironi da 6 squadre ciascuno. Le squadre qualificate direttamente sono 22; altre 2 squadre guadagnano l'accesso alla \"regular season\" attraverso il turno preliminare.\nSorteggio.\nIl sorteggio per la definizione della fase a gironi si \u00e8 svolto il 7 luglio 2011; sono state create 6 urne, e le squadre sono state suddivise in ordine di ranking. Le teste di serie sono state inserite nell'urna numero 1; le due squadre provenienti dal turno preliminare, nell'urna 6.\nIl sorteggio ha determinato i quattro gruppi riportati di seguito.\nTurno preliminare.\nIl turno preliminare si \u00e8 giocato tra il 29 settembre e il 2 ottobre 2011. Si sono qualificate alla \"regular season\" due squadre, una per tabellone. Tutte le squadre eliminate disputeranno l'ULEB Eurocup 2011-2012.\nRegular season.\nLa \"regular season\" si \u00e8 svolta dal 17 ottobre al 21 dicembre 2011. Le prime quattro classificate di ciascun gruppo si qualificano per la \"Top 16\".\nTop 16.\nLa \"Top 16\" si \u00e8 giocata dal 18 gennaio al 1\u00ba marzo 2012. Le prime due classificate di ogni girone si sono qualificate per i quarti di finale.\nQuarti di finale.\nI quarti di finale si giocano dal 21 marzo al 5 aprile 2012. La serie sar\u00e0 al meglio delle 5 partite, secondo il formato 2-2-1: le gare 1, 2 e 5 si giocheranno in casa delle prime classificate, le gare 3 e 4 in quella delle seconde.\nFinal Four.\nLa \"Final Four\" si disputa presso la Sinan Erdem Arena di Istanbul dall'11 al 13 maggio 2012."}
{"id": "3564622", "revid": "139907", "url": "https://it.wikipedia.org/wiki?curid=3564622", "title": "Architettura austriaca moderna", "text": "Con il termine architettura austriaca moderna si intende il periodo, che va dalla fine della Prima guerra mondiale alla met\u00e0 degli anni sessanta del Novecento, in cui gli architetti rinnovano i caratteri, la progettazione e i principi dell'architettura in Austria.\nIl Movimento moderno in Austria.\nNella prima fase del movimento moderno l'Austria non si trova in posizione di particolare rilievo, a causa della situazione politica, sociale ed economica che non favoriva lo sviluppo di un'organizzazione industriale, la quale va considerata come il vero supporto logico del movimento moderno. Gli architetti austriaci che aderiscono al movimento moderno conducono una serie di studi basati sulla ricerca di un metodo di progettazione, che mira ad assicurare una certa oggettivit\u00e0 degli elaborati. Di conseguenza, nelle opere degli architetti austriaci del Movimento Moderno serpeggia un senso di velleit\u00e0. Gli storici del Movimento Moderno sono cos\u00ec costretti a collocare l'Austria nel quadro del movimento tedesco e a considerare gli architetti austriaci come una \"sottocategoria\" del gruppo germanico. Nonostante questa collocazione, l'Austria allinea un gruppo di architetti di una certa importanza, fra i principali sono: Josef Frank, Oskar Strnad, Oskar Wlach, Franz-Heinrich Sobotka, Ernst Plischke, Lois Welzenbacher, Anton Brenner, Leopold Bauer.\nI maggiori esponenti.\nJosef Frank e Oskar Strnad appartengono alla generazione di architetti che ha iniziato a lavorare prima del primo conflitto mondiale ed hanno il compito di saldare la vecchia e la nuova cultura austriaca. Nelle loro opere, infatti, \u00e8 presente la classicit\u00e0 austriaca mescolata alle nuove tendenze architettoniche dell'epoca. A questi due architetti va per\u00f2 anche dato il merito di aver saputo prendere le ricerche del movimento moderno europeo e di averle introdotte in Austria. Di loro vale la pena di ricordare una casa unifamiliare costruita a Vienna nella Wenzgasse nel 1931, e un'altra nella Chimanistrasse nel 1936.\nAlla generazione leggermente pi\u00f9 giovane appartiene invece Ernst Plischke, di cui va ricordata una casa unifamiliare nel Wienerwald del 1931. Realizzato da Leopold Bauer, Hans Glaser e Ernst Lichtblau \u00e8 il Paul Speiser Hof realizzato nel 1929.\nUn altro architetto molto importante della stessa generazione di Plischke \u00e8 Anton Brenner che tra il 1922 e il 1924 costruisce per il comune di Vienna un gruppo di case e, nel 1930, a Francoforte una casa a ballatoio.\nLa fabbrica di tabacco di Linz.\nUno degli edifici pi\u00f9 importanti \u00e8 la fabbrica di tabacchi realizzata a Linz da Peter Behrens dal 1929 al 1938. Il complesso era costituito da un gruppo di edifici, una parte dei quali aveva funzione soltanto amministrativa, mentre il corpo principale che, in curva, dominava e caratterizzava il complesso, conteneva i reparti manifatturieri. Il motivo delle finestre a nastro, che si protrae per un centinaio di metri su di una superficie in curva ripetendosi per pi\u00f9 piani, conferisce all'edificio una dinamicit\u00e0 che \u00e8 maggiormente evidenziata dalla sua collocazione urbanistica. Questo corpo di fabbrica, infatti, \u00e8 situato lungo una stretta strada di campagna.\nL'AG di Graz.\nTra le realizzazioni che vale la pena di segnalare nell'ambito del movimento moderno \u00e8 l'edificio per gli uffici amministrativi della societ\u00e0 comunale AG di Graz realizzato da Steinbuchl e Rheinwall nel 1932. Questo edificio era collocato ad angolo fra due strade, suggerendo ai progettisti una soluzione che accentuasse l'angolo costruendoci il corpo centrale della scala, a torre rettangolare, ai fianchi del quale s'accostavano i due corpi destinati ad uffici.\nL'urbanistica di Vienna dal 1918 al 1932.\nUno dei temi principali della vita edilizia della citt\u00e0 di Vienna nella prima met\u00e0 del XX secolo \u00e8 stata la situazione degli alloggi economici. La grandissima industrializzazione agli inizi del Novecento provoc\u00f2 un imponente flusso immigratorio verso la capitale da tutte le parti dell'Austria, determinando cos\u00ec una situazione edilizia che accomuna la capitale austriaca al destino delle citt\u00e0 industriali del XIX secolo. Il tipo di alloggio pi\u00f9 comune consisteva di solito in una sola stanza con vista sull'esterno, una cucina passante e affacciante su di un ballatoio e i gabinetti disposti lungo quel ballatoio in un unico gruppo.\nTali alloggi minimi accoglievano frequentemente oltre 4 persone e, in molti casi, gli affittuari erano costretti a subaffittarli. Questa situazione edilizia era ancora diffusa fino al 1918, alla fine della Prima guerra mondiale.\nQuesto scandaloso disagio edilizio non si differenzia in modo sostanziale da quello di altre nazioni nello stesso periodo (inclusa l'Inghilterra). Ci\u00f2 che impressiona \u00e8 che il sistema amministrativo della citt\u00e0 di Vienna sembri quasi impotente davanti al problema degli alloggi economici.\nLa strada che il Comune di Vienna ha ritenuto di percorrere per cercare di risolvere il problema degli alloggi operai \u00e8 senza dubbio uno dei tentativi pi\u00f9 interessanti compiuti in quel periodo. Mentre gli altri Paesi europei costruiscono case economiche basandosi su investimenti finanziari con restrizione a lungo termine, il Comune di Vienna imposta invece il problema su di un piano diverso: quadrare il bilancio tra le entrate (cio\u00e8 gli affitti) e le uscite, costituite dalle somme spese per il programma di investimento.\nIl 21 settembre 1922 il Consiglio Comunale prese la decisione di costruire 25.000 abitazioni e i successivi ampliamenti del programma determinarono la costruzione di complessivi 60.000 alloggi.\nI complessi viennesi sono infatti come grossi isolati chiusi verso la strada, sulla quale si affacciano con una edilizia marginale, ed aperti verso gli spazi interni. La grande dimensione di questi ultimi e le loro attrezzature di carattere sociale (scuole, negozi, locali collettivi, campi di gioco ed altro), rendono i complessi stessi veri e propri quartieri autonomi.\n\u00c8 possibile riconoscere, inoltre, i successivi stadi dello sviluppo dei quartieri viennesi, che si dividono in quattro fasi: la prima fase dove il complesso \u00e8 poco pi\u00f9 che la dilatazione di un grosso edificio con cortili interni; la seconda fase dove si giunge al concetto di superblock chiuso all'esterno, con cortili; la terza fase nel quale il \"superblock\" si articola all'interno; e infine la quarta fase nella quale il superblock si apre verso la strada.\nIn tutti i quartieri viennesi, i tracciati simmetrici per la rete stradale e l'uso dell'isolato con facciate unitarie appartengono alla tradizione accademica austriaca.\nL'impressione che si ha entrando in questi complessi \u00e8 sempre quella di uno spazio urbano vitale e stimolante. Il valore degli elementi architettonici va a unirsi con gli elementi paesaggistici presenti proprio in funzione della vastit\u00e0 interna. La qualificazione spaziale \u00e8 cos\u00ec ottenuta, attraverso un attento rapporto di scale tra valori urbanistici e valori architettonici. La qualificazione formale non incide in questi complessi, piuttosto \u00e8 il richiamo all'impegno civile quello che costituisce il valore formale dei quartieri viennesi. Mentre i quartieri razionalisti contemporanei presentano sempre una specie di resistenza ad essere inglobati nella citt\u00e0 che li circonda, con l'integrazione tra elementi architettonici e gli elementi paesaggistici, invece, i quartieri viennesi vengono inseriti nel paesaggio urbano.\nLe principali abitazioni.\nLe realizzazioni del comune dal 1922, all'interno del cosiddetto \"periodo della Vienna rossa\", sono numerosissime: una delle prime \u00e8 la Siedlung am Heuberg del 1922 dovuta a Adolf Loos e Hugo Mayer. L'edificio consta di un gruppo di case a schiera con struttura a setti murari portanti, disposte in cima ad un pendio e dotata ciascuna di una zona ad orto. I pi\u00f9 interessanti tra i complessi per la dimensione e le caratteristiche sono il Winarsky-Hof, realizzata da Peter Behrens, Josef Frank, Oskar Strnad, Oskar Wlach, il Reumann-Hof dell'architetto Hubert Gessner, entrambi del 1924; il Karl Seitz-Hof di Gessner del 1926; il famoso Karl Marx-Hof dovuto ad Ehn ed il Washington-Hof degli architetti Karl Alois Krist ed Robert Oerley realizzato nel 1927; l'Angles-Hof di Perco costruita nel 1930. Nella realizzazione del programma comunale si impegnano tutte le forze migliori della cultura architettonica austriaca, tra cui Popp, Hoffmann e Holzmeister. Il linguaggio figurativo dei vari edifici realizzati dal Comune viennese, fondato sui singoli blocchi di abitazioni, si riferiscono ad un repertorio formale pi\u00f9 recente rispetto agli edifici costruiti nei primi anni del Novecento in Austria. I piani sono marcati da fasce marcapiano continue messe in valore da cornici sporgenti; le finestre determinano con un ritmo costante lo spazio compreso tra una fascia marcapiano e l'altra. Gli elementi grafici, infine, animano tutto l'insieme fino ad unirlo con l'ambiente circostante, ricercando valori ottici e paesistici.\nLo sviluppo edilizio austriaco.\nSulla falsariga delle esperienze compiute dal Deutscher Werkbund e in particolare del quartiere realizzato a Stoccarda dagli architetti del movimento moderno, anche i viennesi organizzano nel 1932 una esposizione per documentare la loro attivit\u00e0 e costruiscono un quartiere nella periferia di Vienna. Il confronto fra i due quartieri \u00e8 molto significativo in quanto si coglie il difficile clima nella quale il movimento moderno \u00e8 costretto a muoversi.\nL'esperienza di Stoccarda aveva lo scopo di documentare l'esistenza di un movimento moderno gi\u00e0 ad estensione internazionale che si presentava compatto riguardo ad alcuni elementi di base, cos\u00ec da pretendere di offrirsi come valida alternativa alla cultura architettonica ed urbanistica degli anni trenta del Novecento in Germania. Questa voglia di affermazione \u00e8 documentata dall'accurata selezione dei tipi edilizi realizzati nell'esposizione.\nLa stessa struttura del quartiere di Stoccarda esprime del resto questo criterio. Il lungo edificio di Mies van der Rohe costituisce la spina compositiva principale attorno alla quale si dislocano tutti gli edifici. Il criterio che ha guidato la strutturazione del quartiere si attua indipendentemente dalle fortissime differenze che caratterizzano gli apporti dei singoli architetti di ciascuna delle nazioni rappresentate.\nPer l'Austria sono poche le speranze che l'edilizia possa avere uno sviluppo tale da sperimentare le nuove tecniche e tipologie.\nIl piano di incremento dell'edilizia residenziale cessa di funzionare verso il 1929. In questo clima si realizza il quartiere viennese del Werkbund, situato in una zona di lieve collina nei sobborghi della citt\u00e0.\nI viennesi invitano a collaborare alla sua edificazione architetti da ogni parte del mondo, ma su oltre una trentina di invitati solo una decina erano stranieri, gli altri invece tutti viennesi. Questo fatto conferisce all'impostazione del quartiere un'importanza minore rispetto all'esempio di Stoccarda e, di conseguenza, la rende un episodio locale.\nL'architettura austriaca nel periodo nazista.\nA causa della crisi economica che va dal 1929 al 1931, in Austria diminuiscono le iniziative nel campo edilizio. Con la trasformazione della nazione in \"gau\" del III Reich nel 1935 si complet\u00f2 quel processo di germanizzazione che fino ad allora si era mantenuto allo stato latente.\nSul piano culturale, l'Austria entra decisamente nell'orbita tedesca, anche a causa del controllo dell'ideologia da parte del nazismo al potere.\nIl nazismo aveva una predilezione per il campo architettonico, in quanto considerava l'architettura una delle forme d'arte \"utilitarie\".\nIl nazismo riteneva che l'architettura fosse un valido strumento per un miglior controllo sociale: nelle realizzazioni architettoniche di questo periodo, infatti, il nazionalismo diede un'immagine di s\u00e9 del tutto incontrastata, controllando la societ\u00e0 grazie alla grande padronanza del potere e in seguito allargando questo potere a tutte le attivit\u00e0 artistiche.\nLa responsabilit\u00e0 di far diventare l'Austria nazionalista, in campo architettonico e urbanistico, \u00e8 data all'architetto tedesco Albert Speer.\nIl congresso nazionalsocialista del 1935 aveva dettato precise indicazioni sui concetti di \"architettura politica\" e \"moduli costruttivi simbolici\", affermando l'importanza ideologica di una citt\u00e0 come un insieme di edifici e di attrezzature che nel loro insieme dovevano dimostrare la presenza di un potere centralizzato e politicamente ben formato.\nL'architettura degli anni quaranta del Novecento non presenta particolare importanza: si ricorda una casa per ufficiali tedeschi di Vienna realizzata da Josef Hoffmann e, sempre da lui, studi su piccole abitazioni unifamiliari o per le vacanze. Del 1945 \u00e8 un progetto per la costruzione di un Museo Hanak da costruirsi nell'Augarten di Vienna. Il complesso \u00e8 immaginato come un'esposizione all'aperto fatta da una serie di padiglioni di stile \"Sezession\". Infine, uno dei complessi da mettere in evidenza, sono le torri per la contraerea innalzate a Vienna da parte di Friederich Tamms.\nOltre a quello finora descritto, il periodo nazista in Austria ha lasciato poche documentazioni architettoniche di rilievo in quanto il III Reich interviene soprattutto in Germania. Gli interventi maggiori fatti in Austria servivano solo per una crescita a livello economico-industriale in funzione delle esigenze del Reich stesso.\nIl centro culturale di Linz.\nIl centro culturale di Linz \u00e8 una delle pi\u00f9 importanti realizzazioni architettoniche ed urbanistiche del periodo nazista austriaco. L'idea \u00e8 nata dal fatto che Linz, oltre ad essere stata una delle citt\u00e0 dell'infanzia di Hitler, \u00e8 icona della cultura austriaca.\nNelle vicinanze ci sono i due monasteri di Sankt Florian e di Melk attorno ai quali si erano concentrati una scuola pittorica importantissima (la scuola del Danubio), edifici tardo barocchi e centri di cultura musicale. Cos\u00ec il regime nazista poteva dimostrare un interesse culturale e al tempo stesso valorizzare, a livello propagandistico, l'unione culturale e politica tra la Germania e l'Austria.\nLa citt\u00e0 di Linz stava gi\u00e0 progettando dal 1938 un piano regolatore per tener conto dello sviluppo della citt\u00e0 dovuto ai nuovi insediamenti industriali della zona. Il piano condotto sotto la direzione degli architetti Estermann e Oberhuber prevedeva la sistemazione del centro storico di Linz (il cuore cittadino) che era disposto lungo l'asse principale di attraversamento della citt\u00e0. La direzione del piano era affidata ad Albert Speer che l'approva nel 1939 con una diretta influenza di Hitler.\nIl problema urbanistico di Linz \u00e8 quello di assicurare un logico sviluppo della rete dei trasporti attraverso il Danubio e la costruzione di una nuova rete viaria per i collegamenti stradali con altri centri industriali e di consumo della regione. Viene a questo punto l'idea di fare di Linz un luogo di riferimento della politica culturale del nazismo.\nIl problema del centro storico di Linz si inquadrava sullo stile classico della tradizione austriaca che viene messo in evidenza grazie all'uso di schemi assiali e rettilinei. Sulla parte nord della citt\u00e0 si instaurava l'attraversamento del Danubio con un ponte (ponte dei Nibelunghi) il cui ingresso era caratterizzato da due colonne sormontate da aquile. Tutto il complesso di edifici che formavano la testata del ponte \u00e8 dovuto a Roderick Fick. La parte sud, invece, era caratterizzata da edifici appartenenti al periodo tardo barocco austriaco.\nL'intervento pi\u00f9 importante \u00e8 stato sicuramente il centro culturale vero e proprio che, con una lunghezza di oltre un chilometro, era equivalente all'estensione di tutta la citt\u00e0 di Linz. Nel centro culturale trovavano posto il teatro dell'opera, il teatro per operetta, una sala di concerti, un cinema, una libreria, caff\u00e8, sale di ritrovo e soprattutto una galleria di pittura, progettata da Fick sulla base di uno schizzo dello stesso Hitler.\nIl corpo urbanistico del centro culturale di Linz era costituito da due testate agli estremi di un asse: nella testata nord erano collocati gli edifici pi\u00f9 culturali; nella testata sud trovano posto la stazione passeggeri e due grossi edifici amministrativi (la direzione delle ferrovie e la direzione delle poste) e sul lato ovest dell'asse porticato si disponeva, inoltre, un parco al quale si accedeva dal porticato stesso.\nL'architettura austriaca nel secondo dopoguerra.\nLa fine della seconda guerra mondiale lascia l'Austria in uno stato di disagio politico, economico e sociale.\nIn particolare, la cultura architettonica austriaca sembrava essere uscita dal dopoguerra particolarmente provata: molti architetti delle generazioni precedenti erano morti o si erano allontanati dall'Austria. Tra gli architetti che sono emigrati vale la pena ricordare Josef Hoffmann, Franz Schuster, Welzenbacher e Lichtblau. Con il ritorno alla normalit\u00e0, gli architetti austriaci si trovavano a fare i conti con l'interruzione dell'attivit\u00e0 bellica e il cambiamento dell'ambito culturale che era caratterizzata dall'analisi psicologica e dalla produzione artigianale.\nSulla base di questo disagio culturale, gli architetti austriaci di nuova generazione attuano, a livello pratico, un processo di sperimentazione edilizio, riallacciandosi per\u00f2, a livello storico, alla cultura austriaca della fine degli anni trenta del Novecento.\nL'Arbeitsgruppe 4.\nPer aggiornarsi sulle nuove esperienze culturali, il direttore della Sommerakademie di Salisburgo chiama nel 1956 Konrad Wachsmann e Lois Welzenbacher a tenere dei corsi estivi di specializzazione. \u00c8 questo un fatto determinante per la formazione di un gruppo di giovani architetti che, in seguito, prender\u00e0 il nome di \"Arbeitsgruppe 4\". La voglia di sperimentazione di Wachsmann trova nei suoi assistenti, Kurrent e Holzbauer, i protagonisti del \"Arbeitsgruppe 4\", e in Garstenauer, , Gsteu, Uhl una corrispondenza vivace e convinta. Complessivamente, a far parte dell'Arbeitsgruppe 4 furono: Wilhelm Holzbauer, Friedrich Kurrent, Johannes Spalt e Otto Leitner. Il metodo di insegnamento di Wachsmann (ovvero quello dei seminari), determina un aumento del desiderio di lavoro di gruppo e della libera sperimentazione nei nuovi architetti. Il primo risultato ottenuto da Wachsmann \u00e8 uno studio per la chiesa di San Floriano a Vienna.\nChiesa parrocchiale di Parsch.\nUna piccola opera realizzata tra il 1953 e il 1956 \u00e8 la chiesa parrocchiale di Parsch nei pressi di Salisburgo.\nIl problema principale era quello di ampliare la cappella di epoca barocca: Spalt e Kurrent crearono un nuovo organismo che inglobasse la parte antica in modo che, a trasformazione attuata, fosse il nocciolo del nuovo complesso religioso, collocandolo ai valori spirituali tradizionali.\nL'interno \u00e8 tutto basato sul contrasto altimetrico tra la zona bassa delle antiche volte e la zona alta (quasi il doppio) delle parti nuove. Questo gioco di altezza \u00e8 rilevato anche dal gioco di luce, in quanto la parte alta \u00e8 maggiormente illuminata della parte bassa quasi lasciata alla penombra. Il risultato \u00e8 una maggiore valorizzazione spaziale della zona antica.\nLa semplicit\u00e0 dell'altare centrale, del fonte battesimale, dell'organo e degli arredi, inoltre, viene resa compartecipante di un risultato complessivo dell'opera.\nLa realizzazione della chiesa \u00e8 frutto non delle esperienze culturali wachsmanniane, ma dal recupero delle lezioni di Loos e della scuola viennese alla quale l'Arbeitsgruppe 4 si collega sentimentalmente e programmaticamente.\nIl linguaggio architettonico tenuto nell'esterno della chiesa ne \u00e8 la prova tangibile, in quanto ci sono superfici lisce con intonaco bianco. L'aspetto \"artigianale\" di questa architettura \u00e8 messo in rilievo anche all'esterno del profondo vano, intrecciato da capriate lignee in vista, che accoglie le campane. L'aspetto strutturale e concettuale che caratterizza questa piccola ma particolare chiesa ha suggerito agli architetti di risolvere in un'unica falda inclinata la parte centrale della zona di ampliamento. Ed \u00e8 proprio questa falda che costituisce il vano delle campane.\nCentro religioso di Steyr-Ennsleiten.\nL'impronta lasciata da un gruppo di architetti allievi di Wachsmann \u00e8 il Centro religioso a Steyr-Ennsleiten realizzato da Holzbauer, Kurrent, Spalt e Gsteu. L'organizzazione che compone l'intero complesso di edifici \u00e8 a forma di reticolo di un metro e venticinque centimetri di lato, sul quale si dispongono gli edifici. A livello strutturale, gli edifici in questione sono fatti in cemento armato a forma di X. Grosse travi lineari di varia misura, inoltre, collegano fra di loro i vari elementi, i quali vengono a trovarsi accoppiati.\nCollegio San Giuseppe di Aingen.\nIl Collegio San Giuseppe di Aingen \u00e8 l'opera pi\u00f9 matura del Arbeitsgruppe 4, realizzata nel periodo che va dal 1961 fino al 1964.\nLa dimensione degli elementi del collegio e la struttura in acciaio hanno giovato al concetto di insieme: l'organismo, infatti, \u00e8 costituito da una cappella su pianta quadrata disposta al centro e, attorno ad essa, \u00e8 situato un corridoio che divide su due livelli gli ambienti necessari.\nAl pianterreno, sul lato d'ingresso, si trovano i locali amministrativi e, sul lato opposto, i locali sociali. Sugli altri due lati, infine, ci sono da una parte i servizi e dall'altra gli alloggi per le religiose. Al piano superiore sono situate le celle per gli ospiti del collegio.\nLa razionale stereometria dell'impianto \u00e8 ravvivata da un'elegante partitura dei pannelli di chiusura perimetrale.\nLe rientranze dei balconi del piano superiore, inoltre, spezzano il complesso rendendolo animato.\nIl piano urbanistico viennese.\nA differenza delle varie capitali europee, nel dopoguerra Vienna vede la sua popolazione diminuire drasticamente e l'et\u00e0 media salire. Questo disagio non rende pi\u00f9 semplici i problemi urbanistici della citt\u00e0.\nIl piano di Vienna, la cui elaborazione parte dal 1958, inizia da questo aspetto umano e su di esso fonda le varie proposte di riassetto urbanistico. Uno dei caratteri principali di questa vicenda urbana \u00e8 il metodo di indagine che il Comune di Vienna intende adottare.\nIl piano di Rainer.\nLa direzione del piano urbanistico, dal 1958 al 1961, vede come protagonista l'urbanista Roland Rainer. Precedentemente, per\u00f2, il Comune di Vienna aveva gi\u00e0 elaborato alcuni tipi di residenza in una serie di studi che iniziano dal 1945, tra i quali spicca la proposta di Welzenbacher per l'organizzazione del canale del Danubio.\nRainer importa un'ipotesi urbanistica che prende il nome di \"Planungskonzept\" che si basa sul concetto di una citt\u00e0 lineare e conforme. Questo concetto scaturito da Rainer inizia dall'analisi della zona che va da Vienna a Wiener Neustadt, sostenendo che in quest'area ci sono residenze di lavoratori che fanno i pendolari tra sud e nord.\nPer costruire al meglio il proprio progetto, Rainer guarda contemporaneamente all'urbanistica scandinava e a quella inglese, partorendo una serie di principi: arieggiando quartieri troppo densi e arricchendo quelli pi\u00f9 dispersi; riorganizzando i quartieri misti in quelli di sola abitazione e suddividendo la citt\u00e0 in varie zone per dare ad ognuna di loro una particolare configurazione. Tra i centri principali sono da citare quello di Hietzing e quello di Kagran.\nLe idee di Rainer vennero subito accettate dal Comune e hanno costituito la base per la piattaforma dell'opera dei vari piani di settore. Ci sono, inoltre, vari elementi da tener presente: la realizzazione del piano prevedeva una conservazione attiva della parte storica della citt\u00e0 nel tentativo di riportarla alla funzione di centro direzionale della cultura; ma l'espansione delle zone residenziali nel modo previsto investiva distretti amministrativi e regionali diversi da quelli di Vienna e ci\u00f2 avrebbe reso problematica la riuscita del piano.\nUn altro elemento interessante del progetto Rainer sono le zone verdi: gli elementi paesaggistici e le altre infrastrutture, infatti, vengono messi alla pari, cos\u00ec da qualificare al meglio la citt\u00e0.\nIl piano dell'Arbeitsgruppe 4.\nUn altro importante progetto venne dagli architetti dell'Arbeitsgruppe 4, che prevedeva l'ampliamento della citt\u00e0 in direzione est, cio\u00e8 tra Kagran e Floridsdorf. L'obiettivo principale era quello di agglomerare il nuovo insediamento entro strutture chiamate \"Wohnberge\" (montagne per abitazioni): la caratteristica di queste abitazioni \u00e8 appunto quella della loro agglomerazione verso l'alto a tal punto da assumere una forma di una montagna. Questi complessi dovevano essere realizzati con tecniche costruttive tra le pi\u00f9 avanzate. Un altro tipo edilizio \u00e8 quello concepito per la realizzazione del vero nuovo centro. Si tratta di complessi chiamati \"grattacieli orizzontali\", realizzati con una certa quota da terra e poggiati su strutture che lasciano via libera alla vista del Danubio. Queste torri verranno poi prese in considerazione per l'attuazione di altri grattacieli residenziali sulla falsariga del quartiere \"Marina City \" di Chicago\nLa proposta di Rainer e quella dell'Arbeitsgruppe 4 si differenziano fra di loro in maniera sostanziale, in quanto Rainer adotta un'urbanistica inglese tradizionale e scandinava del dopoguerra, mentre l'Arbeitsgruppe 4 adotta elementi dell'urbanistica internazionale. I due piani verranno realizzati insieme nonostante il loro profilo del tutto contrastante.\nEntrambe le proposte vengono realizzate sulla base di un'analisi approfondita e oggettiva, senza pregiudizi per la loro provenienza culturale.\nI piani del Comune di Vienna.\nIl Comune di Vienna realizz\u00f2 un piano nel 1965 per la costruzione delle abitazioni, in quanto circa il 10% delle case vennero distrutte dalla guerra. Si dovette infatti adottare un programma che attuava una vasta gamma di abitazioni a paragone con quelle edificate negli anni venti del Novecento. Il responsabile di questo programma fu il prof. Brunner che, con la collaborazione dei maggiori urbanisti dell'epoca, abbandona il concetto di Superblock e attua complessi residenziali con attrezzature sociali (giochi per bambini, centro commerciale, luoghi di sosta per le madri e per i vecchi) in base alle dimensioni del quartiere. Nel periodo che va dal 1947 al 1964 si arriv\u00f2 cos\u00ec a costruire un totale di 86.500 abitazioni. Per arrivare a questo numero, il comune di Vienna promosse una serie di concorsi, in cui risultarono molto interessanti quelli relativi ai centri di Kagran, Per-Albin-Hansson-Siedlung e il quartiere in Eisenstadtplatz. Oltre alla struttura, si sono attuati anche programmi per gli aspetti tecnici e di arredamento, sperimentando nei prefabbricati sistemi di pareti spostabili e impianti di riscaldamento.\nLinz nel dopoguerra.\nOltre alla situazione architettonica viennese, una delle citt\u00e0 che merita grande attenzione \u00e8 Linz. Dopo la guerra e la caduta del nazismo, Linz si trova ad essere uno dei grossi centri industriali austriaci, ma le distruzioni belliche precedenti non hanno attrezzato la citt\u00e0 alle nuove esigenze edilizie.\nInfatti, la rete di navigazione sul Danubio deve essere rimessa in sesto e si necessita di un ulteriore collegamento via terra. D'altra parte anche la dislocazione dei nuovi insediamenti residenziali ha bisogno di essere riordinata ed equiparata.\nPer risolvere questi problemi, il piano adottato nel 1961 si prefissa di trasformare la citt\u00e0 di Linz in un centro di collegamento con le zone industriali limitrofe, aggiustando il sistema di navigazione del Danubio e delle varie infrastrutture. Parallelamente si \u00e8 sviluppato il settore delle comunicazioni, collegando la citt\u00e0 alla rete autostradale nazionale.\nOltre ai funzionari degli uffici tecnici comunali, molti tra i principali architetti austriaci parteciparono allo sviluppo della citt\u00e0. Una parte importante per il programma di residenza \u00e8 svolta dall'architetto Artur Perotti che nel 1957 elabor\u00f2 un progetto per una zona residenziale collegata agli assi di penetrazione cittadini, che concluder\u00e0 l'anno successivo con la collaborazione dell'architetto viennese Carl Appel. Un altro settore che riceve particolare importanza \u00e8 quello della pubblica utilit\u00e0, che si basa su concorsi per scuole, per attrezzature pubbliche, ecc. L'aspetto interessante di questa realizzazione \u00e8 che l'ambito architettonico viene messo quasi in secondo piano e integrato con i pi\u00f9 recenti orientamenti pedagogici. Lo stesso tipo di considerazione si pu\u00f2 fare con altri episodi architettonici come ad esempio la casa per anziani di Fanta, Harrienger, Zelenka e Wallisered ed il concorso per la sala da concerti \"Bruknerhalle\" il cui premio \u00e8 andato all'opera di Heikki Siren, che prevede una sala di altezza ridotta con pianta a ventaglio disposta sulla riva del Danubio.\nIl Festspielhaus di Salisburgo.\nIl complesso degli edifici per spettacolo di Salisburgo comprende pi\u00f9 parti e corpi di fabbrica che iniziarono da quelli dell'ex scuola di equitazione (la Felsenreitschule) fino ai numerosi complessi via via realizzati. Alla fine della guerra e alla ripresa delle attivit\u00e0 musicali, questo complesso non aveva una funzione precisa e le sue dimensioni non erano tali da poter ospitare al meglio le manifestazioni del Festival di Salisburgo che presenta dal 1920 i maggiori artisti del panorama della musica classica internazionale.\nNel 1953 fu dato perci\u00f2 l'incarico a Clemens Holzmeister di preparare un progetto per la sistemazione del nuovo Festspielhaus. Il progetto comprendeva un complesso di edifici e spazi urbanistici che creavano il Festspielbezirk. Questo ampliamento di edifici adottato da Holzmeister fu approvato dal cancelliere della repubblica Raab, modificando le sistemazioni degli spazi limitrofi. I lavori iniziarono nell'autunno del 1956, demolendo 55.000 metri cubi di roccia, che impedivano l'ampliamento del complesso scenico, per portarlo alle dimensioni prestabilite.\nNel 1960, il Festspielhaus era composto da cinque parti principali: il nuovo edificio, il vecchio edificio, l'antica scuola di equitazione, la sala per gli usi di rappresentazione civica e il foyer.\nPer quanto riguarda l'aspetto architettonico l'opera presentava un inserimento urbanistico e una compenetrazione con il paesaggio roccioso sovrastante. L'architettura del Festspielhaus si manifestava maggiormente nella parte scenica realizzata in cemento armato che determinava una sobriet\u00e0 che si incrocia con il paesaggio roccioso.\nGrazie ad una serie di caratteristiche strutturali che animano l'insieme, il Festspielhaus presentava uno stile arcaico ed orientale tipico delle realizzazioni di Holzmeister. Uno dei problemi architettonici del complesso era il suo sbocco sulla strada, in quanto le varie opere che occupano quella parte (come ad esempio la fontana e il portale di Fischer von Erlach) frenavano le libere caratteristiche architettoniche dell'opera.\nNonostante di questi limiti, per\u00f2, Holzmeister intervenne brillantemente, realizzando sulla Hofstallgasse due zone sovrapposte secondo un procedimento che ricorda il barocco austriaco. La parte basamentale evidenziava i due antichi portali restaurati, mentre la parte soprastante era arricchita dai motivi reggitorcia affiancati ad ogni lato delle finestre.\nHolzmeister \u00e8 riuscito qui a unire, tra passato e presente, gli elementi che ricordano il barocco austriaco e quelli che ricordano le pi\u00f9 recenti produzioni della Wienerwerkstatte.\nL'interno presentava stili differenti: l'atrio d'ingresso, ad esempio, suggeriva uno stile classicistico che lo rendeva poco attraente; la sala invece offriva, nel suo insieme, una spazialit\u00e0 resa dalla cura tecnologica, dalle decorazioni, dai colori e dalla variet\u00e0 dei materiali utilizzati.\nQuesta sala conteneva oltre duemila posti, organizzata in platea e galleria secondo una concezione moderna. Alla realizzazione di questa sala hanno partecipato Wollner e Carl Unger, il sipario, invece, \u00e8 stato realizzato da Rudolf Holflehner (allievo della scuola d'arte di Vienna).\nLe pareti della sala furono realizzate in struttura mista, con pannelli di legno e materiali per una miglior insonorizzazione.\nIl soffitto ha una decorazione pittorica che riconduce alla sensazione del metallo.\nIl velluto color ciclamino delle poltrone realizzava un notevole contrasto con la moquette azzurra del pavimento.\nLa Sala Grande del Festspielhaus di Salisburgo fu inaugurata il 26 luglio 1960 con \"Der Rosenkavalier\" diretto da Herbert von Karajan.\nL'attuale Festspielhaus, invece, presenta un Auditorium con una pianta quasi quadrata di circa 35 metri, offrendo 2179 posti a sedere.\nIl pavimento del foyer \u00e8 costituito da serpentino verde con mosaici che ritraggono cavalli.\nIl portale di marmo sul lato nord, che si affaccia su Karajan-Platz, \u00e8 un'opera dell'architetto barocco Johann Bernhard Fischer von Erlach. Sulla facciata rivolta verso l'Hofstallgasse, invece, c'\u00e8 un'iscrizione opera del padre benedettino Thomas Michel: \"SACRA CAMENAE DOMUS / CONCITIS CARMINE PATET / QUO NOS ATTONITOS / NUMEN AD AURAS FERAT\".\nInoltre la Festspielhaus contiene numerosissime opere d'arte come ad esempio: pitture murali di Rudolf Plattner; porte in bronzo di Toni Schneider Manzell; tre arazzi di Richard Kurt Fischer sul \"fuoco\", \"acqua\" e \"aria\"; un arazzo di Giselbert Hoke (\"Lotta tra il bene e il male\"), sculture in ceramica di Arno Lehmann; arazzi di Oskar Kokoschka.\nL'architettura a Graz.\nMolti importanti gruppi di architetti lavorano nella seconda met\u00e0 del Novecento per rinnovare la citt\u00e0 di Graz. Uno fra i pi\u00f9 importanti \u00e8 Karl Lorenz, che appartiene ad una generazione pi\u00f9 anziana rispetto a quella di Arbeitsgruppe 4, ma, a livello di professionalit\u00e0 e di voglia di sperimentazione, \u00e8 molto legato alle giovani leve dell'architettura di quest'epoca. Grazie ai vari incarichi ottenuti, Lorenz ha avuto una grande occasione per continuare il suo linguaggio formale integrato con le nuove tecniche costruttive.\nLorenz ha avuto incarichi importantissimi: tra questi spicca il complesso di edifici per l'Universit\u00e0 di Graz con l'Istituto di chimica e gli uffici per le Tecniche Hochschule, con la collaborazione degli architetti Repolusk, Ilgerl, Worschitz e Weixler (in seguito assistenti della Montanistiche Hochschule di Leoben).\nLe altre opere di Lorenz sono alcune chiese tra cui quella parrocchiale di Gratz-Andritz.\nIlgerl tenta, invece, di imprimere di pi\u00f9 il tecnicismo, realizzando lo Sporthalle di Graz. Si tratta di uno stadio dedicato agli sport sul ghiaccio in inverno e agli altri sport in estate.\nUno degli esempi pi\u00f9 ammirevoli dell'architettura della citt\u00e0 di Graz \u00e8 senza dubbio la Centrale termica costruita tra il 1963 e il 1964 sul progetto dell'architetto Schuster. L'opera \u00e8 formata da una struttura in acciaio e all'esterno \u00e8 costituita da eleganti partiture di infissi metallici o di alluminio che la rendono raffinata nell'insieme.\nUn altro gruppo che opera a Graz \u00e8 quello formato dai giovani architetti Eugen Gross, Friedl Gross, Werner Hollomey, Hermann Pichler, famosi per le opere come la casa per studenti in Schubertstrasse e il complesso dell'Evangelisches Studentenheim di Graz.\nAncora a Graz sono da citare la Mercedes Hall del 1964 su progetto di Garstenauer e la Katholische P\u00e4dagogische Akademie del 1963 dell'architetto Eilfried Huth.\nI nuovi architetti degli anni Sessanta.\nLe nuove leve dell'architettura austriaca nel secondo dopoguerra partono dal 1958 con un gruppo di giovani che iniziarono a studiare nuove possibilit\u00e0 per l'architettura degli anni successivi.\nTra questi spicca Feuerstein che attua importanti pubblicazioni di lavori di revisione civica e realizza il Klubseminar della Technische Hochschule di Vienna. A lui si affiancano Hans Hollein, Pichler, Wilhelm Holzbauer, Klaus W. Gartler e Helmut Rieder. A Hollein si deve l'esposizione nel 1962 di una serie di \"Transpositionen\", ovvero gli studi delle possibilit\u00e0 di variazione sulla funzionalit\u00e0 di un oggetto tecnico. In seguito elabora un progetto per un teatro universitario che ha elementi ripresi dall'espressionismo tedesco.\nA Holzbauer si deve invece un tipo di edificio per uffici accessibile con elicotteri.\nGartler e Rieder elaborano, infine, un organismo di citt\u00e0 verticale immaginato come valida alternativa alla citt\u00e0 di Graz, molto somigliante ad alcune proposte presentate in Italia per il concorso dell'attuazione del programma di edilizia sociale a Napoli nel 1964.."}
{"id": "3564624", "revid": "287204", "url": "https://it.wikipedia.org/wiki?curid=3564624", "title": "Bordeaux Open 1991 - Doppio", "text": "Il doppio del torneo di tennis Bordeaux Open 1991, facente parte dell'ATP Tour, ha avuto come vincitori Arnaud Boetsch e Guy Forget che hanno battuto in finale Patrik K\u00fchnen e Alexander Mronz 6-2, 6-2."}
{"id": "3564625", "revid": "1543377", "url": "https://it.wikipedia.org/wiki?curid=3564625", "title": "Armonico (Luca Leoni)", "text": "Armonico \u00e8 un album del cantante italiano Luca Leoni, pubblicato nel maggio del 2010. Contiene 12 canzoni inedite.. Nel brano Amore in chat duetta con Platinette e nel brano \"Chi non ha pi\u00f9 niente\", duetta con Alessandro Haber.. Ad anticipare l'album sono stati i singoli Mi sono accorto che e Amore in chat, uscito l'ultimo nel 2007. \u00c8 stato presentato al Arci Casa 139\nL'album \u00e8 acquistabile sia solo con il CD o il CD allegato ad un libro, dal titolo \"Armonico - Dodici storie in dodici canzoni\", che contiene sempre le tracce dell'album, ma racconta diverse storie su queste canzoni, scritte da diversi autori, con casa editrice Aereostella., l'unica canzone di cui non \u00e8 stata scritta una storia \u00e8 Mi sono accorto che. Il libretto rispetto all'album \u00e8 uscito il 18 novembre., tra i scrittori delle storie, ci sono Alessandra Carnevali, Elisa Mauro, Mimmo de Musso, Florindo Fago, Franco Zanetti, Trio Medusa, Paolo Grugni, Elena Di Cioccio, Nicolai Lilin, Angelo Pannofino, Domenico Cocozza e lo stesso Leoni.\nLa copertina rappresenta una parte di Taranto."}
{"id": "3564628", "revid": "305772", "url": "https://it.wikipedia.org/wiki?curid=3564628", "title": "Cellula staminale adulta", "text": "Una cellula staminale adulta \u00e8 una cellula staminale presente in molti tipi di tessuti, capace di produrre delle cellule di ricambio per mantenere in condizioni ottimali e fisiologiche il sistema.\nQueste cellule staminali adulte sono state scoperte anche in tessuti che si pensava che fossero composti da una popolazione cellulare stabile. Nel marzo del 2000, un gruppo di ricerca statunitense \u00e8 riuscito ad isolare delle cellule staminali nel tessuto nervoso del cervello nella zona dell'ippocampo. Questa \u00e8 stata una scoperta sorprendente poich\u00e9 fino ad allora si pensava che il cervello non avesse la capacit\u00e0 di rimpiazzare i neuroni che si perdono con i normali processi di invecchiamento o per malattie.\nPer quanto riguarda il meccanismo di mantenimento dei tessuti \u00e8 ancora non molto conosciuto: si sa che la cellula staminale adulta d\u00e0 origine a due cellule con un meccanismo di divisione asimmetrica, dove una cellula manterr\u00e0 le caratteristiche della cellula madre e l'altra dar\u00e0 origine alla cellula adulta differenziata migrando nel luogo del tessuto che ne ha bisogno.\nInoltre molti studi hanno dimostrato che le cellule staminali adulte sono in grado di dar luogo ad altri organi che derivano dallo stesso foglietto germinativo (\"capacit\u00e0 germinativa intergerminale\") e addirittura a tessuti di altri foglietti germinativi (\"capacit\u00e0 germinativa transgerminale\").\nDalle ultime ricerche si sta scoprendo che le cellule staminali che operano durante lo sviluppo embrionale si conservano, almeno in parte, durante tutto il corso della vita di un organismo.\nRiprogrammazione delle cellule staminali adulte.\nPer far fronte ai problemi etici dovuti all'utilizzo e alla produzione delle cellule staminali embrionali totipotenti, un gruppo di ricerca giapponese \u00e8 riuscito a riprogrammare una cellula staminale adulta per farla avvicinare molto alle caratteristiche di una cellula totipotente, chiamate cellule staminali pluripotenti indotte (iPS).\nSi ipotizza di utilizzare in futuro le cellule staminali per cercare di produrre organi a fini di trapianto, ma le ricerche scientifiche realizzate finora sono troppo lontane dalla realizzazione.\nL'utilizzo di cellule staminali in tessuti danneggiati da malattie o traumi ha prodotto alcuni esiti positivi; ad esempio l'uso di staminali del midollo osseo per la cura di alcuni tumori leucemici (trapianto di cellule staminali ematopoietiche). \nPresunte applicazioni cliniche e mancanza di regolamentazione.\nL'attenzione dei ricercatori \u00e8 focalizzata anche su eventuali futuri utilizzi a scopo clinico per altre patologie, per le quali le staminali potrebbero avere un potenziale d'uso, anche se al momento tali sviluppi sono ancora sostanzialmente lontani dalla pratica clinica.\nAlcuni trattamenti \"sperimentali\" basati sulle staminali, a volte presentati con toni enfatici ma senza che a questi corrisponda in realt\u00e0 una solida evidenza scientifica, hanno spesso fatto leva sulla disperazione e le false speranze dei pazienti, e creato il business dei \"viaggi della speranza\" in diversi paesi del mondo, in cui sono sorte delle \"cliniche private\" che operano spesso fuori dalle regolamentazioni e dalle buone prassi cliniche internazionali.\nL'ISSCR (la principale Societ\u00e0 scientifica internazionale per la ricerca sulle cellule staminali) ha quindi emesso specifiche linee-guida per la ricerca e l'applicazione clinica in merito, mettendo fortemente in guardia i pazienti rispetto alla frequente presentazione di risultati volutamente esagerati e senza alcun fondamento reale nell'ambito di tali presunte \"terapie\", spesso accompagnate anche dall'omissione dei rischi relativi:"}
{"id": "3564629", "revid": "1543377", "url": "https://it.wikipedia.org/wiki?curid=3564629", "title": "Oratorio di Santa Marta (Ceriana)", "text": "L'oratorio di Santa Marta \u00e8 un luogo di culto cattolico situato nel comune di Ceriana, in piazza Santa Marta, in provincia di Imperia.\nStoria e descrizione.\nLa sua costruzione risalirebbe agli inizi del Quattrocento ed \u00e8 sede della Confraternita dei Verdi.\nLa struttura architettonica si presenta a unica navata e nei due altari laterali posti lungo le pareti sono conservate, sotto vetro, le spoglie dei santi Placido e Germanione e altre reliquie."}
{"id": "3564630", "revid": "173617", "url": "https://it.wikipedia.org/wiki?curid=3564630", "title": "Campionati europei di pugilato dilettanti 1957", "text": "I Campionati europei di pugilato dilettanti maschili 1957 si sono tenuti a Praga, Cecoslovacchia, dal 25 maggio al 2 giugno 1957. \u00c8 stata la 12\u00aa edizione della competizione biennale organizzata dall'EABA. 149 pugili da 21 Paesi hanno partecipato alla competizione."}
{"id": "3564636", "revid": "757246", "url": "https://it.wikipedia.org/wiki?curid=3564636", "title": "Energia cinetica lagrangiana", "text": ""}
{"id": "3564644", "revid": "767487", "url": "https://it.wikipedia.org/wiki?curid=3564644", "title": "Born Again Anti Christian", "text": "Born Again Anti Christian \u00e8 un album del gruppo goth rock Christian Death, pubblicato dalle etichetta discografica Candlelight Records nel 2000.\n\u00c8 il decimo della formazione europea del gruppo capeggiata da Valor Kand, che si distingue da quella statunitense capeggiata da Rozz Williams scioltasi nel 1994."}
{"id": "3564650", "revid": "1543377", "url": "https://it.wikipedia.org/wiki?curid=3564650", "title": "AnyLogic", "text": "AnyLogic \u00e8 uno strumento per creare modelli di Simulazione sviluppato da The AnyLogic Company.\nStoria di AnyLogic.\nNei primi anni novanta ci fu un grande interesse su come modellare e simulare matematicamente processi paralleli. Lo stesso approccio pu\u00f2 tuttora essere applicato alla verifica della correttezza di programmi paralleli e distribuiti. Il gruppo di ricerca in Network di Computer Distribuiti(DCN) della Technical University di San Pietroburgo svilupp\u00f2 un tipo di software per l'analisi della correttezza dei programmi; questo strumento prese il nome di COVERS (COncurrent VERification and Simulation). Questo strumento permetteva la modellazione delle strutture e dei comportamenti dei sistemi attraverso una notazione grafica. Questo strumento venne applicato anche per progetti di ricerca finanziati da Hewlett Packard.\nNel 1998 il successo di questo esperimento ispir\u00f2 il DCN laboratory a fondare una nuova impresa con lo scopo di sviluppare un software di simulazione di nuova generazione. La maggior enfasi nello sviluppo venne data all'applicazione dei metodi quantitativi di: simulazione, analisi delle performance, comportamento dei sistemi stocastici e ottimizzazione. Il nuovo software, distribuito nel 2000, incapsulava lo stato dell'arte dell'informatica: un approccio di programmazione ad oggetti, elementi di standard UML, l'uso di Java, una moderna interfaccia grafica, ecc.\nAllo strumento venne dato il nome di AnyLogic (letteralmente: ogni logica), dal momento in cui era in grado di supportare i tre principali paradigmi di simulazione:\nLa prima versione fu AnyLogic 4, in quanto la numerazione continu\u00f2 partendo da quella di COVERS 3.0.\nUn grande passo in avanti fu fatto nel 2003, quando venne distribuito AnyLogic 5 che era orientato alla simulazione dei processi di business nei seguenti campi:\nL'ultima versione, AnyLogic 7, \u00e8 stata lanciata nel 2014. La piattaforma su cui si basa l'ambiente di sviluppo integrato di AnyLogic 7 \u00e8 Eclipse. AnyLogic 7 \u00e8 un software di simulazione multipiattaforma ed \u00e8 compatibile con ambienti Windows, Mac OS and Linux.\nAnyLogic e Java.\nAnyLogic include un linguaggio di modellazione grafico ed inoltre permette all'utente di estendere il modello di simulazione con del codice scritto in Java. La natura Java di AnyLogic si presta anche nella creazione di Java applets possono essere aperte con un comune browser; questo rende molto facile la condivisione di modelli creati con AnyLogic attraverso semplici siti web. In aggiunta, la versione Professional, permette anche la creazione di applicazioni Java runtime che possono essere distribuite agli utenti. Queste applicazioni Java possono diventare la base per degli strumenti software di supporto alle decisioni.\nApproccio muti-metodo per la modellazione.\nI modelli di AnyLogic possono essere realizzati basandosi su uno dei principali paradigmi di simulazione: discrete event o processo-centrico (DE), Dinamica dei sistemi (SD), ed agent-based (AB).\nLa System dynamics e il Discrete Event sono i due approcci tradizionali alla simulazione, agent based \u00e8 l'ultimo nato. Tecnicamente, l'approccio attraverso la system dynamics \u00e8 molto affine ai processi continui mentre il \"discrete event\" (termine con cui indichiamo tutti i linguaggi di programmazione discendenti da GPSS anche conosciuto come approccio di simulazione processo-centrico) e agent based lavorano prevalentemente con passo temporale discreto, i.e. saltano da un evento all'altro.\nSystem dynamics e il \"discrete event simulation\" storicamente sono stati insegnati a due categorie di studenti universitari molto differenti tra loro, rispettivamente studenti di Economia e ingegneri che si occupano di ricerca operativa. Come risultato oggi ci sono due differenti filosofie di pensiero differenti che non collaborano tra di loro.\nL'approccio Agent based \u00e8 passato da pura ricerca accademica a approccio di simulazione applicata soltanto recentemente, da quando la crescente domanda di un'ottimizzazione dei differenti business globali ha portato i modellatori a ricercare approcci combinati che li aiutassero ad affrontare processi complessi, interdipendenti e di natura completamente differente.\nDifferenti approccio di modellazione corrispondono a diversi livelli di astrazione dei problemi da affrontare. System dynamics, lavorando con flussi aggregati e tempi continui, \u00e8 ovviamente usata al pi\u00f9 alto livello di astrazione. Discrete event \u00e8 utilizzata ad un livello di astrazione basso e medio basso (processi fisici). La tecnica ad agenti, per sua natura tecnologia, abbraccia tutti i livelli di astrazione, e un agente pu\u00f2 rappresentare oggetti di diversa natura e scala: al livello \"fisico\" un agente pu\u00f2, ad esempio, essere un pedone o un'automobile o un macchinario, al livello intermedio \u2013 clienti, al livello pi\u00f9 alto\u00a0\u2013 aziende concorrenti.\nAnyLogic permette all'utente di combinare insieme, nello stesso modello, questi tre approcci secondo l'esigenza, senza nessuna gerarchia da rispettare. Cos\u00ec, ad esempio, \u00e8 possibile creare un modello di una societ\u00e0 di spedizioni dove i corrieri sono modellati come agenti che agiscono/reagiscono indipendentemente mentre il funzionamento interno del processo del trasporto e il networks delle infrastrutture pu\u00f2 essere modellizzato attraverso la discrete event simulation. Analogamente, in un altro modello, \u00e8 possibile modellizzare i consumatori come degli agenti il cui comportamento aggregato alimenta un modello, costruito con tecniche di systems dynamics, che intercetta i flussi quali possono essere ricavi o costi e che non necessitano di essere dettagliati a livello di singolo agente. Questo approccio di misto \u00e8 direttamente applicabile ad una ampia variet\u00e0 di problemi complessi e che difficilmente possono essere rappresentati attraverso l'utilizzo di un solo approccio se non con grandi compromessi.\nLinguaggio di simulazione.\nIl linguaggio di simulazione di AnyLogic consiste nei seguenti elementi:\nIl linguaggio include inoltre: elementi base di modellizzazione (variabili, equazioni, parametri, eventi etc.), elementi grafici (linee, linee spezzate, ovali etc.), elementi per l'analisi dei risultati (dataset, istogrammi, grafici), tools per connettivit\u00e0 a fonti esterne di dati, immagini standard, e altro ancora.\nLibrerie di AnyLogic.\nAnyLogic include le seguenti librerie standard:\nOltre a queste librerie standard ogni utente pu\u00f2 sviluppare e distribuire le proprie librerie."}
{"id": "3564662", "revid": "110157", "url": "https://it.wikipedia.org/wiki?curid=3564662", "title": "Liga Argentina de Football", "text": "La Liga Argentina de Football (\"Lega argentina di calcio\", abbreviato in \"LAF\") \u00e8 stata una federazione argentina di calcio. Fu fondata il 18 maggio 1931 e si sciolse il 3 novembre 1934, in seguito alla fusione con la Asociaci\u00f3n Argentina de Football. \u00c8 stata la prima federazione a organizzare un campionato professionistico di calcio in Argentina.\nStoria.\nNel 1931 la LAF cre\u00f2 il primo torneo professionistico della storia del calcio argentino: alla riunione costitutiva avevano partecipato 17 societ\u00e0, che diedero inizio al campionato il 31 maggio. Alla prima stagione presero parte 18 formazioni, le fondatrici pi\u00f9 il Gimnasia La Plata, e la manifestazione si concluse con la vittoria del Boca Juniors. La seconda annata fu invece vinta dal River Plate, e la terza fu appannaggio del San Lorenzo. Il 3 novembre del 1934 le due federazioni esistenti decisero di fondersi, creando la Asociaci\u00f3n del F\u00fatbol Argentino."}
{"id": "3564663", "revid": "110157", "url": "https://it.wikipedia.org/wiki?curid=3564663", "title": "American Inquisition", "text": "American Inquisition \u00e8 un album del gruppo goth rock Christian Death, pubblicato dalle etichetta discografica francese Season of Mist Records nel 2007.\n\u00c8 l'undicesimo della formazione europea del gruppo capeggiata da Valor Kand, che si distingue da quella statunitense capeggiata da Rozz Williams scioltasi nel 1994.\nIn Italia \u00e8 stato distribuito dalla G.T. Music Distribution (#GTLPP1)."}
{"id": "3564664", "revid": "76963", "url": "https://it.wikipedia.org/wiki?curid=3564664", "title": "Dale Raoul", "text": "Carriera.\nDale inizi\u00f2 la sua carriera da attrice professionista all'Old Globe Theatre di San Diego dove recit\u00f2 nell\"Amleto\" e ne \"La bisbetica domata\". Ha recitato anche in molti altri teatri come l'Indiana Repertory Theatre, l'Arizona Theatre Company e il New Mexico Repertory Theatre. Ha successivamente interpretato il ruolo di Josie Hogan in \"A Moon for the Misbegotten\". Dale ha anche ricevuto un Drama-Logue Award per \"Steaming\". Nel 1986 recit\u00f2 per la prima volta in una serie televisiva, guadagnando una discreta popolarit\u00e0 grazie alla serie \"Murder She Wrote\" (\"La Signora in Giallo\").\nVita privata.\nNel 1986, Dale ha sposato Ray Thompson. La coppia vive a Los Angeles con i loro due cani. Sostiene inoltre l'organizzazione no-profit Artists Confronting AIDS."}
{"id": "3564666", "revid": "287204", "url": "https://it.wikipedia.org/wiki?curid=3564666", "title": "Arsenal Football Club 2008-2009", "text": "La stagione 2008-2009 dell' \u00e8 stata la 17\u00aa consecutiva del club in Premier League. Questo articolo riporta le statistiche dei giocatori e della squadra durante tale stagione.\nStagione.\n \nIl calciomercato in questa stagione si apre gi\u00e0 a maggio con la partenza del centrocampista Mathieu Flamini, che trova l'accordo per un contratto quadriennale con il , lasciando l'Arsenal il 1\u00ba luglio, alla scadenza del suo contratto. Il 23 maggio il fisioterapista Neal Reynolds passa nelle file dell'Arsenal dal Norwich City. Il 28 maggio arriva, dopo circa 3 anni di attesa, il permesso di lavoro per il rientro del messicano Carlos Vela, che aveva giocato la stagione precedente in prestito all'Osasuna. Il mercato entra per\u00f2 nel vivo il 3 giugno, quando il portiere Jens Lehmann si trasferisce a parametro zero ai tedeschi dello . Successivamente il difensore Bacary Sagna e il centrocampista difensivo Alexandre Song firmano un prolungamento di contratto, rispettivamente il 4 e il 9 di giugno. Sempre il 9 giugno il fisioterapista Gary Lewin lascia l'Arsenal per diventare, a partire dal 1\u00ba agosto, capo della sezione Fisioterapia della nazionale inglese. Il 13 giugno il centrocampista Aaron Ramsey firma per il prestito al Cardiff City. Un altro prolungamento contrattuale viene siglato il 20 giugno, quando il difensore Ga\u00ebl Clichy rinnova il proprio contratto. L'11 luglio il trequartista Samir Nasri passa all'Arsenal dall'Olympique Marsiglia. Il 16 luglio il trequartista Alexander Hleb si trasferisce al . Il 17 luglio il centrocampista difensivo Gilberto Silva si trasferisce al . Partiti due centrocampisti, il 30 luglio l'Arsenal acquista il centrocampista Amaury Bischoff dal . 9 agosto: Dopo aver pareggiato 1-1 contro il Siviglia, l'Arsenal vince il Torneo di Amsterdam. Il 13 agosto comincia l'avventura europea con la vittoria sul Twente nell'andata dei preliminari di Champions League. Il 16 agosto il difensore Justin Hoyte si trasferisce al . Il 18 agosto prolunga il contratto anche l'attaccante Emmanuel Adebayor. Il 20 agosto viene acquaistato il difensore Mika\u00ebl Silvestre dal .; \u00e8 il primo giocatore dei \"red devils\" a passare ai \"gunners\" dal 1974 (Brian Kidd) Il 23 agosto l'Arsenal subisce la sua prima sconfitta stagionale, perdendo per 1-0 contro il con gol di Hangeland. Il 27 agosto, vincendo per 4-0 nel ritorno dei preliminari di Champions contro il Twente, l'Arsenal si qualifica per la successiva fase a gironi. Il 1\u00ba settembre il difensore Kieran Gibbs prolunga il proprio contratto. Anche il 22 settembre c'\u00e8 un'estensione contrattuale, quella del difensore Johan Djourou. Il 21 novembre SKY Sport News e la BBC annunciano che William Gallas \u00e8 stato privato della sua fascia di capitano dell'Arsenal a causa di una lite con altri giocatori, ma il club non commenta la notizia. Il 24 novembre Ars\u00e8ne Wenger annuncia che Cesc F\u00e0bregas \u00e8 il nuovo capitano dell'Arsenal, confermando cos\u00ec le voci su Gallas. Dal 23 dicembre il neo-capitano Fabregas \u00e8 costretto a star via dai campi per 4 mesi a causa di un infortunio ai legamenti dovuto a uno scontro di gioco con Xabi Alonso, durante Arsenal-Liverpool 1-1. Il 5 gennaio il centrocampista Jack Wilshere firma il suo primo contratto professionistico con l'Arsenal. Il 3 febbraio, dopo alcune trattative, l'Arsenal annuncia l'ingaggio dei Andrej Ar\u0161avin dallo per una cifra non rivelata. L'8 febbraio \u00e8 il giorno del ritorno al calcio di Eduardo, 350 giorni dopo il suo gravissimo infortunio: l'attaccante viene convocato per Arsenal-Tottenham 0-0, partita che guarda per\u00f2 dalla panchina. Il 16 febbraio Eduardo parte titolare nel replay di FA Cup del quarto turno contro il Cardiff City, segnando due gol e venendo sostituito al 67\u00ba minuto. L'11 marzo, dopo aver pareggiato per 1-1 sia all'andata che al ritorno, l'Arsenal batte la ai calci di rigore 7-6 e accede ai quarti di finale di Champions League. Il 14 marzo Arshavin segna il suo primo gol con la maglia dei \"gunners\", nel 4-0 vittorioso contro il . Il 18 aprile, anche a causa di molti infortuni in difesa, l'Arsenal \u00e8 eliminato dalla FA Cup a causa del 2-1 patito contro il a Wembley, durante le semifinali. Il 21 aprile il pareggio per 4-4 contro il ad Anfield Road, che costringe i \"reds\" a rinunciare al titolo, vedere Arshavin segnare un poker. Il 5 maggio, dopo il 4-1 totale subito dai campioni in carica del , l'Arsenal esce dalla Champions League. L'8 maggio, giorno che vede il prolungamento del contratto dell'attaccante Theo Walcott, Nicklas Bendtner viene multato per \"comportamento inaccettabile\" dopo una rissa in un night-club dopo la gara di Champions contro lo United; poco dopo, la punta danese si scusa per il suo gesto.\nMaglie e sponsor.\nPer il 14\u00ba anno consecutivo, lo sponsor tecnico dell'Arsenal \u00e8 Nike, mentre, per il 3\u00ba anno di fila, il principale sponsor sulle divise \u00e8 Fly Emirates."}
{"id": "3564671", "revid": "1543377", "url": "https://it.wikipedia.org/wiki?curid=3564671", "title": "High Violet", "text": "High Violet \u00e8 il quinto album discografico della band dei The National, pubblicato il 10 maggio 2010.\nIl disco.\nSi tratta del primo disco del gruppo pubblicato dalla 4AD. Nella produzione il gruppo \u00e8 stato affiancato da Peter Katis, che aveva prodotto gli album precedenti.\nIl disco \u00e8 stato registrato tra il marzo 2009 ed il gennaio 2010 presso diversi studi: lo studio personale di Aaron a Brooklyn, i Tarquin Studios di Bridgeport, i Kampo Studios di New York.\nHanno collaborato alle registrazioni Peter Mavrogeorgis, Brandon Reid, Aaron Dessner, Bryce Dessner, Peter Katis, Patrick Dillett.\nPer i brani \"Vanderlyle Crybaby Geeks\" e \"Lemonworld\" l'orchestrazione \u00e8 stata curata da Nico Muhly.\nSulla copertina del disco compare la scultura dell'artista Mark Fox chiamata \"The Binding Force\".\nIl 22 novembre 2010 la 4AD ha pubblicato un'edizione di \"High Violet\" che include un disco aggiuntivo, caratterizzato da alcuni inediti, da versioni alternative, B-side e registrazioni live.\nDall'album sono stati estratti i singoli: \"Bloodbuzz Ohio\" (in formato digitale dal 24 marzo 2010 ed in formato vinile 7\" dal maggio 2010), \"Anyone's Ghost\" (giugno 2010, solo formato digitale) e \"Terrible Love\" (novembre 2010, formati 7\" e digitale).\nCritica e vendite.\nL'album ha raggiunto la terza posizione della Billboard 200, vendendo oltre 51.000 copie ed ha inoltre raggiunto la posizione #2 nella classifica canadese, la #2 anche in Danimarca, la #3 in Portogallo, in Belgio-Fiandre, in Irlanda (e come gi\u00e0 detto negli Stati Uniti), la #4 in Grecia, la #5 in Nuova Zelanda, Svezia e Regno Unito, la #10 in Germania.\nIl disco \u00e8 stato certificato disco d'oro in diversi Paesi: Canada, Irlanda, Danimarca, Belgio, Australia e Regno Unito.\nIl disco \u00e8 stato considerato il ventottesimo miglior album del 2010 da Pitchfork., il quarto miglior album del 2010 secondo il Time, il 15\u00ba secondo Rolling Stone.\nPremi e riconoscimenti.\nNell'ottobre 2010 il disco \u00e8 stato premiato con un Q Awards nella categoria \"Best Album\".\nIl gruppo The National stato inoltre incluso nelle nomination per i BRIT Awards nel gennaio 2011 nella categoria \"International Breakthrough Act\".\nIl disco \u00e8 stato inserito nel libro \"1001 Albums You Must Hear Before You Die\" (edizione 2011)."}
{"id": "3564695", "revid": "827882", "url": "https://it.wikipedia.org/wiki?curid=3564695", "title": "Edoardo Bulgheroni", "text": "Biografia.\nDiscendente di una famiglia di imprenditori del varesotto, specializzata nel settore dolciario, ricopre negli anni ruoli di dirigente sportivo nella citt\u00e0 di Varese. Padre di Antonio Bulgheroni, cestista della Ignis Varese, viene incaricato da Giovanni Borghi, fondatore della Ignis e proprietario della societ\u00e0, di assumere il ruolo di presidente esecutivo. Mantiene la carica dal 1964 al 1967, lasciando per delle incomprensioni avvenute con la Federazione Italiana Pallacanestro a seguito della perdita a tavolino del Campionato 1965-66."}
{"id": "3564697", "revid": "124758822", "url": "https://it.wikipedia.org/wiki?curid=3564697", "title": "Suffocating Under Words of Sorrow (What Can I Do)", "text": "Suffocating Under Words of Sorrow (What Can I Do) \u00e8 una canzone della band metal Bullet for My Valentine, ed \u00e8 il secondo singolo del loro album The Poison. La canzone \u00e8 stata distribuita il 19 settembre 2005 etichettato Visible Noise.\nIl singolo \u00e8 stato pubblicato in tre formati, un CD e due vinili."}
{"id": "3564702", "revid": "1543377", "url": "https://it.wikipedia.org/wiki?curid=3564702", "title": "Mi sono accorto che", "text": "Mi sono accorto che \u00e8 un singolo pubblicato nel 2010 dal cantante italiano Luca Leoni, contenuto nell'album \"Armonico\". \u00c8 uscito anche un video ufficiale registrato tra Milano e Boavista, e che vede la partecipazione dei The Dopes."}
{"id": "3564705", "revid": "36426", "url": "https://it.wikipedia.org/wiki?curid=3564705", "title": "Venere, Cupido e un satiro", "text": ""}
{"id": "3564717", "revid": "46931", "url": "https://it.wikipedia.org/wiki?curid=3564717", "title": "La rete europea del turismo di villaggio", "text": ""}
{"id": "3564719", "revid": "767487", "url": "https://it.wikipedia.org/wiki?curid=3564719", "title": "Carlo Azimonti (calciatore)", "text": "Carriera.\nGioc\u00f2 in Serie A con Pro Patria, Torino e Lucchese. Esord\u00ec in Serie A il 27 marzo 1932 nella partita Pro Patria- (2-2). Gioc\u00f2 in Serie B con Pro Patria, Lucchese e Brescia."}
{"id": "3564768", "revid": "1876278", "url": "https://it.wikipedia.org/wiki?curid=3564768", "title": "Museo civico del marmo di Carrara", "text": "Fondato a Carrara nel 1982, il Museo civico del marmo \u00e8 una struttura espositiva dedicata alla produzione e alla lavorazione del marmo nelle Alpi Apuane.\nStoria del museo.\nIn Viale XX Settembre a Carrara tra il 1962 ed il 1965, viene costruito un edificio per ospitare la Mostra Nazionale del Marmo. La struttura, dotata di ampi saloni e giardini, \u00e8 utilizzata per tre edizioni della Mostra Nazionale del Marmo. Nel 1966 ai saloni interni vengono apportate alcune modifiche che privano la struttura originale del suo carattere funzionale. In seguito ad una grave crisi della Mostra Nazionale del Marmo, l'edificio resta chiuso ed inutilizzato per molto tempo.\nNel 1978 i padiglioni dell'edificio diventano sede degli uffici della \"Internazionale Marmi e Macchine\", societ\u00e0 mista a prevalente capitale pubblico creata per l'organizzazione e la gestione della Fiera Internazionale Marmi e Macchine di Carrara. La societ\u00e0 effettua un'opera di ristrutturazione e di rinnovo delle sale; operazione che, pur non riportando l'edificio all'assetto iniziale, raggiunge comunque risultati soddisfacenti.\nNel frattempo il Comune di Carrara aveva incaricato il prof. Enrico Dolci, archeologo e storico dell'arte ed Ispettore Onorario del Ministero per i beni culturali e ambientali, di redigere un programma di rilevamento dei beni culturali presenti nel territorio comunale con la collaborazione di un'apposita \u00e9quipe di giovani ricercatori.\nLa campagna di rilevamento, condotta tra il 1977 ed il 1979 fu indirizzata soprattutto alla ricerca ed alla documentazione delle persistenze territoriali e dei materiali archeologici relativi alla \"cultura del marmo\" in possesso di privati e/o di enti pubblici, con particolare riferimento all'epoca romana, come l'Accademia di Belle Arti di Carrara\" \"presso la quale, nel corso del tempo, erano stati depositati importanti manufatti marmorei romani provenienti dalle cave di Carrara e dall'area archeologica di Luni.\nIl rilevamento delle cave antiche ancora esistenti era dovuto al fatto che si trattava non solo delle pi\u00f9 antiche prove archeologiche individuabili relative agli inizi dell'industria marmifera sulle Alpi Apuane ancora miracolosamente documentabili ma anche dal fatto che queste testimonianze non sarebbero durate a lungo, a causa dell'enorme espansione delle attivit\u00e0 marmifere nell'area carrarese.\nI rilevamenti effettuati e i materiali documentari raccolti sul campo testimoniarono che, nonostante l'atavica incuria locale per la tutela, esistevano ancora ampi margini per una conservazione sia della memoria storica che di importanti materiali oggettuali per i quali, per\u00f2, occorreva una sede idonea. Fu cos\u00ec che Enrico Dolci ide\u00f2 e progett\u00f2 per conto del Comune di Carrara un \"Museo Civico del Marmo\" che avrebbe dovuto avere, come principale dovere istituzionale, proprio la raccolta, lo studio e la valorizzazione museale di tutto quanto fosse testimonianza significativa della \"cultura del marmo\", sia del passato che del presente. I materiali raccolti nelle campagne di rilevamento furono pubblicati nel 1980 nel volume \"Carrara Cave Antiche\", opera dello stesso Dolci, edito dal Comune di Carrara e dalla Regione Toscana.\nNel 1982 il sindaco di Carrara Alessandro Costa e l'assessore alla cultura Italo Vatteroni con specifica delibera comunale decidono l'istituzione del primo museo pubblico della citt\u00e0 volto alla raccolta delle testimonianze degne di tutela relative al marmo, la pi\u00f9 importante fonte di lavoro e di ricchezza della citt\u00e0. La sede museale idonea fu individuata nei padiglioni dell'Internazionale Marmi e Macchine di Viale XX Settembre che furono messi a disposizione anche per l'interessamento dell'allora Presidente della Societ\u00e0 Giulio Conti.\nSi continuano gli studi, le indagini e le ricerche di materiali significativi presenti sul territorio. Nel giugno 1982 viene allestita una prima mostra di reperti, denominata \"Mostra \"Marmo Lunense\"\", che offre al pubblico la possibilit\u00e0 di venire a contatto con fotografie, immagini, riproduzioni e reperti riportati alla luce negli antichi siti di escavazione di Carrara o provenienti dalla colonia romana di Luni (fondata nei pressi della foce del fiume Magra nel 177 a.C.) e nella stessa Luni.\nEnrico Dolci viene incaricato alla direzione del neonato museo e si attiva per reperire e musealizzare materiali di interesse specifico, nonostante potesse contare solo su modesti mezzi finanziari ma anche sulla generosit\u00e0 di alcuni industriali carraresi e di alcuni cittadini che misero a disposizione del Museo del Marmo oggetti spesso rari o addirittura unici.\nCos\u00ec, nel 1984 viene aperta una sezione dedicata all'Archeologia Industriale; nel 1987 \u00e8 la volta di una sezione dedicata alla scultura contemporanea, con l'esposizione dei premi-acquisto delle Biennali storiche di scultura, mentre nel 1991 l'artista carrarese Felice Vatteroni dona al museo una collezione di 14 sculture di piccolo formato successivamente integrata da 17 disegni-bozzetto e due autoritratti.\nSi arricchisce la collezione marmologica, ricca di campioni di marmi antichi e moderni, mentre a partire dal 1988 Dolci inizia a recuperare e a musealizzare numerosi semilavorati e significative tracce di lavorazioni d'epoca romana presenti nell'area delle cave di Carrara potendo anche contare sulla collaborazione dell'Ufficio Cave del Comune di Carrara e il fattivo interessamento della Soprintendenza Archeologica della Toscana. Nel 1994-95 Dolci crea una sezione dedicata alla scultura medioevale, con una serie di copie filologiche dei ritratti e di rilievi marmorei della facciata del Duomo di Carrara, ed un'ulteriore sezione dedicata all'artigianato artistico carrarese con una raccolta di copie filologiche di icone marmoree a carattere devozionale, un'attivit\u00e0 scultorea particolare che \u00e8 stata per Carrara, e per alcuni secoli, tra le produzioni artistiche pi\u00f9 significative.\nStruttura.\nIl museo \u00e8 costituito da otto sezioni:\nIl Museo del Marmo, nel progetto museologico originale redatto da Enrico Dolci, era stato concepito come una struttura interdisciplinare a carattere \"progressivo\" e cio\u00e8 da arricchirsi nel tempo coi materiali afferenti la \"cultura del marmo\" nelle sue varie componenti. Tale principio, recepito nello statuto del museo, imporrebbe un'attivit\u00e0 continua di ricerca e di tutela di materiali che col tempo si \u00e8 inaridita. Negli ultimi dieci anni si \u00e8 proceduto a trasformazioni interne ed esterne. Internamente alcune sezioni, qui descritte, sono state eliminate dal percorso espositivo: quella dedicata all'Artigianato Storico e quella dedicata alla Scultura Contemporanea. Altre sono state pesantemente ridotte: la sezione interna dell'Archeologia Romana e quella dell'Archeologia Industriale. Il museo oggi \u00e8 ridotto a sola attivit\u00e0 espositiva. La struttura museale \u00e8 organizzata in un articolato percorso lungo il quale il visitatore passa da una sezione all'altra senza soluzione di continuit\u00e0.\nGeologia ed evoluzione del territorio.\nIl percorso di visita inizia con un'area dedicata alla raccolta di documenti e reperti vari relativi al territorio carrarese e alla composizione mineralogica dei giacimenti marmiferi illustrati per mezzo di plastici, disegni ed antica cartografia. Il pi\u00f9 significativo documento moderno \u00e8 il plastico della composizione geologica delle Alpi Apuane creato nel 1923 da Domenico Zaccagna, personalit\u00e0 di spicco nella citt\u00e0 di Carrara per gli studi condotti sull'origine e lo sviluppo delle Alpi Apuane. In questa prima sezione \u00e8 presente anche una postazione multimediale plurilingue che introduce il visitatore alle complesse tematiche del museo. Di recente la sezione si \u00e8 arricchita con una importante campionatura di minerali tipici delle Alpi Apuane.\nArcheologia romana.\nLa sezione \u00e8 dedicata all'analisi ed alla documentazione storica ed archeologica degli antichi siti di escavazione del territorio carrarese e dei reperti risalenti all'epoca romana ivi rinvenuti. In questa zona, nei pressi del fiume Magra, nel 177 a.C. i Romani fondarono la citt\u00e0 di Luna che, per alcuni secoli ed a partire dal I secolo a.C., inizi\u00f2 e svilupp\u00f2 la coltivazione di numerose cave di marmo nelle stesse vallate montane nelle quali, dopo l'anno Mille, lavorarono poi i carraresi. I marmi lunensi (come sono oggi chiamati i marmi di Carrara prodotti in epoca romana) furono inizialmente impiegati a Roma in et\u00e0 cesariana e successivamente furono impiegati in tutte le citt\u00e0 romane dell'Italia ed esportati anche in Gallia, in Spagna, in Africa ed altrove. La produzione marmifera lunense, articolata in varie classi di materiale che corrispondono sommariamente ai marmi oggi prodotti, \u00e8 documentata da un campionario archeologico esposto all'inizio di questo settore. La sezione continua con un'area dedicata ai reperti archeologici portati alla luce nelle cave romane di Carrara. Le pi\u00f9 importanti sono quelle localizzate archeologicamente nelle zone di Fantiscritti, Gioia, Polvaccio, Fossa Ficola e Fossacava, in cui \u00e8 attestata l'attivit\u00e0 estrattiva fin dal I secolo a.C. Sono qui esposti anche campioni dei marmi ivi scavati, prelevati durante le campagne di rilevamento effettuate negli anni '70 del Novecento. Tra i reperti pi\u00f9 significativi si segnalano due epigrafi funerarie rinvenute a Torano; la ricostruzione moderna della \"Lapide Salvioni\", un'iscrizione su tavola marmorea recante i Fasti di un \"collegium\" di operatori di cava che lavoravano in zona negli anni 16-22 d.C.; la statuetta di Artemide-Luna, rinvenuta a Fossacava; un gruppo di graffiti paleocristiani rinvenuti a Vara incisi sulla parete del monte e recanti precoci simboli cristologici; i blocchi originali e i calchi di due iscrizioni incise sugli stessi, venuti alla luce a Gioia, nelle quali sono citati i nomi di M.Lucio Celso, di Ippa e di Aurelio, operatori di cava e forse imprenditori appaltatori. Su uno dei blocchi \u00e8 inciso il primo toponimo relativo alle cave lunensi conosciuto fino ad oggi col quale si denominava il monte di Gioia in epoca romana: \"Mons Gamianus\".Di particolare interesse il plastico che ricostruisce idealmente, su precise documentazioni archeologiche, la grande cava romana di Fossacava, della quale sono schematicamente illustrate le tecniche di escavazione utilizzate dai lunensi sulla Apuane. Questo plastico fu realizzato da Enrico Dolci con la collaborazione dello scultore Cherif Taoufik ed \u00e8 basato sulle risultanze dei rilevamenti archeologici effettuati in situ negli anni '70. Questa sezione museale si estende negli spazi esterni nei quali sono conservate fondamentali prove archeologiche delle tecniche dell'escavazione romana nelle Apuane contraddistinta anche dalla semilavorazione in cava dove, oltre ai blocchi riquadrati e contrassegnati da iscrizioni tecniche (\"notae lapicidinarum\"), si semilavoravano capitelli e basi di colonne, colonne, bacini, vasche. Da notare che questa sezione, per la peculiarit\u00e0 dei materiali, \u00e8 la pi\u00f9 importante nel suo genere in Europa.\nMarmoteca storica.\nLa marmoteca (che \u00e8 distribuita lungo buona parte del percorso espositivo) presenta 310 campioni di marmo di grande formato (cm.75x60) relativi ai pi\u00f9 importanti marmi prodotti in Italia ed all'estero fino al 1979. Si tratta di marmi apuani e di altre parti della Toscana, di marmi liguri, piemontesi e di altre zone italiane. Nell'ultimo settore sono esposti campioni dei pi\u00f9 importanti graniti e granitoidi prodotti in Italia ed all'estero. Fanno parte della raccolta marmologica anche numerosi campioni moderni dei principali marmi usati in epoca romana, collocati nella sezione archeologica, tra i quali il rarissimo e preziosissimo \"ekatonthalithos\", scavato nel deserto egiziano. La Marmoteca del museo di Carrara \u00e8 la raccolta storica pi\u00f9 importante di questi materiali a livello nazionale.\nArcheologia industriale.\n\u00c8 una sezione interna del museo che prosegue nei giardini esterni dove sono allocati anche macchinari di grandi dimensioni, recentemente restaurati. La sezione presenta una serie di strumenti usati a Carrara per l'escavazione, la lavorazione ed il trasporto dei marmi, a partire dal XVII secolo. A fianco di fotografie e disegni d'epoca sono presenti attrezzi da taglio,da scavo e da sollevamento utilizzati in passato, sostituiti oggi da mezzi pi\u00f9 moderni. Tra i numerosi strumenti usati in cava si segnala una serie di martelli perforatori ad aria compressa; la perforatrice Monticolo; una serie di pulegge penetranti e corone diamantate; alcuni martinetti a cremagliera; un impressionante argano a mano, detto localmente \"diavolo\", impiegato per la movimentazione dei blocchi sul piazzale della cava; una fucina portatile, completa del suo corredo di accessori, usata dal fabbro di cava, chiamato \"magn\u00e0n\"; utensili vari usati per la spaccatura del marmo. All'esterno, presso la sala dell'A.I. e visibili dalla stessa, sono esposti, tra gli altri materiali, un vagoncino \"Decauville\" col suo binarietto; un carrello speciale usato per regolare la tensione del filo elicoidale. Ancora all'esterno sono sistemati alcuni impianti per il taglio col filo elicoidale e, a sinistra dell'ingresso, sono presenti una trattrice a vapore, successivamente trasformata in \"schiacciasassi\", impiegata per il trasporto dei carri a 4 ruote del marmo, dei quali \u00e8 presente un raro esemplare dotato di ruote in ferro a 10 raggi; un vagone ferroviario, ultimo esemplare della Ferrovia Marmifera di Carrara; un telaio per la segagione dei marmi con cala a corda, risalente alla prima met\u00e0 dell'Ottocento; una monumentale ruota \"pescatora\" con la quale si alimentava l'acqua prelevata da una \"gora\" e necessaria ai telai per la segagione. \nApplicazioni tecniche dei marmi.\nQuesta sala conserva rarissimi prototipi delle prime realizzazioni in marmo effettuate con procedimenti seriali di carattere industriale. Realizzata nel 1968 per la Terza Mostra Nazionale del Marmo, la sala propone vari tipi di rivestimenti di carattere architettonico, sia esterni che interni, ed esempi di impiego del marmo nella realizzazione di elementi funzionali e di arredo domestico ed urbano. Tutti i materiali presenti furono realizzati allora appositamente per questa esposizione. Particolare attenzione meritano: un pilastro decorativo e funzionale interamente composto da elementi marmorei in massello sagomati; una scala autoportante da interno; alcuni sedili componibili a incastro; un tavolo da salotto con base a stelo in acciaio; un tavolino triangolare con moduli a incastro; una scala a chiocciola autoportante; una lampada componibile da giardino; una volta di soffitto di forma convessa interamente foderata da lastrine di marmi policromi \nArtigianato artistico.\nL'area (attualmente non disponibile) presenta calchi in gesso degli originali e copie filologiche in marmo di lavori scultorei presenti nella citt\u00e0 di Carrara, risalenti ad un periodo compreso fra l'XI e il XIX secolo, suddivisi in due settori: da una parte \u00e8 conservata una serie di icone marmoree a carattere devozionale; dall'altra alcune sculture decorative e una serie di ritratti situati sulla loggetta della facciata del Duomo di Carrara, risalenti al XIV secolo. Le copie filologiche in marmo, cio\u00e8 effettuate con metodologie completamente manuali, hanno riprodotto le antiche tecniche della scultura carrarese e sono opera delle botteghe artigianali della citt\u00e0. Fa parte di questa raccolta anche il calco dell'epigrafe trecentesca dell'antico ospedale dei SS. Giacomo e Cristoforo di Carrara. L'iscrizione, incisa con uno speciale scalpellino a sezione triangolare, \u00e8 relativa alla concessione di indulgenze ed \u00e8 uno dei primi esempi di epigrafi pubbliche italiane redatte in lingua volgare.\nScultura moderna e contemporanea.\nUn'apposita sala (oggi occupata da un'ampia sezione multimediale) ospitava opere di artisti che hanno partecipato e continuano a partecipare alle Biennali di Scultura organizzate nel centro storico della citt\u00e0 di Carrara. Sono opere raccolte sin dal secondo dopoguerra che ben rappresentano le tendenze artistiche moderne. Alcune sono premi-acquisto delle prime sette Biennali (1957- 1973) organizzate da Antonio Bernieri, mentre altre sono state donate volontariamente dagli artisti. La sezione dedicata alla scultura contemporanea \u00e8 stata recentemente trasferita in altra sede mentre \u00e8 rimasta la sala dedicata alla donazione \"Felice Vatteroni\" in cui sono conservate 14 opere in piccolo formato ed una serie di disegni-bozzetto dello scultore carrarese.\nLe altre aree.\nDa poco \u00e8 stata realizzata un'ulteriore e vasta area multimediale interna nella quale \u00e8 possibile osservare video e riprese relative allo sviluppo delle tecniche e della lavorazione del marmo lungo i secoli. Il visitatore \u00e8 introdotto direttamente nei siti di escavazione e nei laboratori degli scultori che modellano i blocchi di marmo estratti quotidianamente dai giacimenti. I vasti giardini, che contornano l'edificio museale su tre lati, ospitano numerosi reperti archeologici rinvenuti negli ultimi decenni nelle cave di Carrara, nelle aree interessate dalle antiche lavorazioni. Si tratta di basi di grandi colonne, di colonne e di grandi capitelli semilavorati; di blocchi riquadrati ed altri reperti relativi all'archeologia romana tra i quali grandi sezioni di \"tagliate\" cio\u00e8 delle tracce lasciate sulle pareti del monte dagli attrezzi impiegati nell'escavazione del marmo. La collezione dei semilavorati d'epoca romana presenta molti manufatti recanti incise le \"notae lapicidinarum\" cio\u00e8 quelle sigle e quei numeri che i romani usavano per registrare i dati significativi della produzione di ogni singolo manufatto. Questa collezione di reperti \u00e8 la pi\u00f9 importante nel suo genere esistente in Europa. Gli antichi manufatti sono adagiati su un \"letto\" ligneo formato dalle traversine originali dei binari della scomparsa Ferrovia Marmifera. Nei giardini sono anche presenti diversi impianti e macchinari impiegati in passato nelle cave e negli opifici di Carrara. Si impongono al visitatore per la loro mole anche un telaio per la segagione dei blocchi dotato di \"cala a corda\",risalente alla met\u00e0 nell'800; una \"ruota pescatora\" che aveva la funzione di alimentare con acqua di fiume il telaio per la segagione; un carro ferroviario per il trasporto dei marmi dell'ottocentesca Ferrovia Marmifera;una trattrice a vapore dei primi del '900, trasformata successivamente in \"schiacciasassi\"; un carro a 4 ruote in ferro, impiegato per il trasporto dei blocchi al piano."}
{"id": "3564771", "revid": "287204", "url": "https://it.wikipedia.org/wiki?curid=3564771", "title": "Gran Premio motociclistico delle Nazioni 1957", "text": "Il Gran Premio motociclistico delle Nazioni fu l'ultimo appuntamento del motomondiale 1957.\nSi svolse il 1\u00ba settembre 1957 presso l'Autodromo di Monza alla presenza di oltre 100.000 spettatori. Erano in programma tutte le classi.\nVittoria di Carlo Ubbiali in 125, che approfitt\u00f2 dell'uscita di scena delle FB Mondial di Tarquinio Provini e Cecil Sandford, finiti fuori pista al primo giro tentando di evitare la Ducati di Alberto Gandossi, caduto.\nSeconda gara della giornata quella della 350, dove Bob McIntyre ebbe ragione di Alano Montanari (costretto al ritiro per rottura dei freni).\nSegu\u00ec la 250, dove Provini si rifece del ritiro della 125.\nNei sidecar, la Gilera di Albino Milani fece gara a s\u00e9.\nChiuse la giornata la gara della 500, con Libero Liberati che si laure\u00f2 Campione del Mondo davanti a 2.000 suoi sostenitori arrivati da Terni per incoraggiarlo. Non partito McIntyre, altro pretendente al titolo, per problemi fisici.\nQuella di Monza fu l'ultima gara di FB Mondial, Gilera e Moto Guzzi prima della stipula del \"patto di astensione\" dalle corse, siglato poco tempo dopo."}
{"id": "3564777", "revid": "122484641", "url": "https://it.wikipedia.org/wiki?curid=3564777", "title": "Humbrol", "text": "Humbrol Limited fu un'azienda britannica di modellismo, giocattoli e vernici, prodotti con il marchio Humbrol e \"Airfix\", \"Sky Marks\", \"Young Scientist\", \"1st Gear\", \"High Speed\" e \"W. Britain\". Nel 2006, in amministrazione controllata e comprata lo stesso anno dalla Hornby plc, che detiene i diritti del marchio.\nStoria.\nHumbrol fu fondata a Kingston-upon-Hull come \"Humber Oil Company\" nel 1919. Nel secondo dopoguerra (anni cinquanta e sessanta) Gerald Barton trasform\u00f2 la Humber Oil Company nella Humbrol, che divenne famosa tra gli appassionanti di modellistica per la produzione di piccole lattine di colori specifici per i modelli.\nNel 1976, Humbrol diventa parte di \"Hobby Products Group\" del gruppo statunitense \"Borden Inc.\" Cinque anni pi\u00f9 tardi, Borden acquista anche la Heller SA.\nLa Airfix entra nel gruppo nel 1986, trasferendo la produzione di kit alla Heller in Francia presso Trun. Nel 1994, il gruppo viene acquisito dalla \"Irish investment\", \"Allen &amp; McGuire\" e il marchio utilizzato ritorn\u00f2 ad essere Humbrol. Heller fu venduta nel 2005, ma continu\u00f2 a produrre kit per Humbrol.\nIl 31 agosto 2006, Humbrol entra in amministrazione controllata. Il 10 novembre 2006, Hornby Railways compra gli asset \"Humbrol\", \"Airfix\", \"Humbrol paints\" e \"Young Scientist\" per 2.6 milioni di \u00a3.\nNel 2012 Humbrol sposta pi\u00f9 del 60% della manifattura dei suoi prodotti dalla Cina al Regno Unito, per meglio seguire la qualit\u00e0 dei prodotti. Il catalogo conta pi\u00f9 di 170 colori diversi, prodotti a Londra, Noth-East e Manchester.\nSede.\nLa fabbrica originale e parte della palazzina uffici s'incendi\u00f2 nel 1988 in uno dei pi\u00f9 grandi incendi del dopoguerra a Hull.\nProdotti Enamel.\nOgni colore \u00e8 venduto nelle tipiche lattine di 14 ml, il cui coperchio \u00e8 colorato con una macchia del medesimo colore. Ogni colore \u00e8 caratterizzato da un codice numerico, spesso rinvenibile anche nella letteratura specialistica.\nHumbrol produce anche prodotti da 50ml, 120ml e spray."}
{"id": "3564779", "revid": "729019", "url": "https://it.wikipedia.org/wiki?curid=3564779", "title": "Heinkel He 64", "text": "L'Heinkel HE 64, ridesignato successivamente dal Reichsluftfahrtministerium (RLM) He 64, era un aereo da turismo monomotore monoplano ad ala bassa sviluppato dall'azienda tedesca Ernst Heinkel Flugzeugwerke nei primi anni trenta.\nDestinato al mercato dell'aviazione generale, fu il primo velivolo di questo tipo sviluppato dall'azienda fondata da Ernst Heinkel e venne realizzato principalmente per partecipare all'edizione del 1932 del Challenge International de Tourisme. Prodotto in piccola serie continu\u00f2 ad essere utilizzato come aereo da competizione in alcune manifestazioni sportive aeree del periodo.\nStoria del progetto.\nAll'inizio degli anni trenta, Ernst Heinkel ritenne utile sviluppare un nuovo modello di velivolo leggero ad alte prestazioni che potesse essere proposto a clienti privati. Fino ad all'ora l'azienda che aveva fondato nel 1922 si era sempre proposta al mercato militare; tuttavia dai tardi anni venti le manifestazioni e competizioni aeree cominciavano a riscuotere un buon successo di pubblico e si rivelavano un utile veicolo per pubblicizzare i propri prodotti.\nHeinkel incaric\u00f2 i fratelli Walter e Siegfried G\u00fcnter dello sviluppo di un velivolo atto allo scopo. Il risultato fu un progetto relativo ad un monomotore biposto caratterizzato dalla velatura monoplana ad ala bassa, dalla fusoliera con cabina di pilotaggio a due posti in tandem completamente chiusa, dall'adozione di un carrello d'atterraggio fisso e realizzato completamente in legno.\nIl primo prototipo, Wk.n.404, che assunse la designazione aziendale HE 64 (da Heikel Eindecker, monoplano, in seguito identificato come He 64a) era caratterizzato dall'adozione di un'ala a pianta ellittica; venne immatricolato D-2258 e portato in volo con successo per la prima volta nei primi mesi del 1932. Il 29 aprile di quello stesso anno il velivolo per\u00f2 rimase distrutto in un incidente a Schlei\u00dfheim dove perse la vita anche il suo pilota Oskar Notz.\nSi decise comunque di avviare la produzione in serie sostituendo l'ala con una di superficie ridotta e diversa pianta; il modello assunse la designazione HE 64b, ebbe il numero di serie aziendale 409 e matricola D-2260.\nTecnica.\nL'He 64 era un velivolo sportivo biposto di impostazione, per l'epoca, moderna, destinato alle competizioni da turismo sportivo, un monomotore in configurazione traente, monoplano ad ala bassa, dotato di cabina chiusa e carrello fisso.\nLa fusoliera, realizzata con struttura in legno tranne la parte anteriore, in tubi d'acciaio saldati, era a sezione ovale, dotata di paratie removibili per facilitare l'ispezione al suo interno, ed integrava la cabina di pilotaggio a due posti in tandem completamente chiusa da un lungo tettuccio aerodinamico. Posteriormente terminava in un impennaggio convenzionale monoderiva realizzato con piani orizzontali e verticale in legno.\nLa configurazione alare era monoplana, con ala realizzata interamente in legno, posizionata bassa ed a sbalzo sulla fusoliera, dov'era fissata alla parte centrale per mezzo di bulloni. Nel primo esemplare, il prototipo He 64a, aveva una pianta ellittica, soluzione preferita dai fratelli G\u00fcnter e che caratterizz\u00f2 molti dei loro progetti (i pi\u00f9 rappresentativi He 70 ed He 111), tuttavia dato che peggiorava le caratteristiche di volo a bassa velocit\u00e0 dal secondo esemplare, l'He 64b ed i successivi He 64c, venne sostituita con una a pianta trapezoidale.\nIl carrello d'atterraggio era convenzionale, un biciclo anteriore fisso ed ammortizzato abbinato ad un pattino d'appoggio posteriore, anch'esso ammortizzato, con gli elementi principali dotati di ruote con pneumatici ad alta pressione e dotate di freni ad azionamento idraulico tramite leva a mano in cabina.\nLa propulsione era affidata ad un singolo motore aeronautico posto all'apice anteriore della fusoliera. Bench\u00e9 fosse progettato per essere equipaggiato con una varia gamma di motorizzazioni venne motorizzato con un Argus As 8 R, un 4 cilindri in linea rovesciato raffreddati ad aria in grado di erogare una potenza continua di 115 PS e massima di 150 PS ed abbinato ad un'elica bipala.\nImpiego operativo.\nGli He 64 vennero impiegati prevalentemente dall'Heinkel stessa e da aeroclub nazionali, tuttavia esistono due esemplari che ebbero una storia operativa pi\u00f9 articolata.\nNell'aprile 1933 il Wk.n.427 marche D-2305 di propriet\u00e0 Henikel venne ceduto alla Handley-Page che lo reimmatricol\u00f2 G-ACBS. In seguito venne reimmatricolato con marche militari K3596 ed inviato alla Royal Aircraft Establishment dove risulta in carico fino al 1935. Quell'anno venne portato in volo fino ad Umtali, ora conosciuta come Mutare, nell'allora colonia britannica della Rhodesia Meridionale, dove venne reimmatircolato con marche civili VP-YBI ed utilizzato da privati. Fu l'ultimo He 64 rimasto in servizio, smantellato nel 1952.\nSempre nel 1933 il Wk.n.426 marche D-2302 risulta essere stato preso in carico dalla Regia Aeronautica con immatricolazione civile I-AERO. Di stanza all'Aeroporto di Roma-Centocelle dove venne presumibilmente usato per breve tempo come aereo da collegamento e trasporto VIP."}
{"id": "3564788", "revid": "1543377", "url": "https://it.wikipedia.org/wiki?curid=3564788", "title": "Mitsuko Aoyama", "text": "\u00c8 la madre del politico Richard Nikolaus di Coudenhove-Kalergi.\nBiografia.\nFiglia di un antiquario e magnate del petrolio di Tokyo, all'et\u00e0 di 17 anni incontr\u00f2 il diplomatico austro-ungarico conte Heinrich di Coudenhove-Kalergi quando accorse ad aiutarlo perch\u00e9 il suo cavallo era scivolato sul ghiaccio (il conte visitava spesso il negozio del padre, che era vicino all'ambasciata austriaca). Henrich ottenne il permesso dal padre di lei perch\u00e9 ella lavorasse come governante nell'ambasciata, e poi, dopo essersi innamorati, ne chiese la mano. Quest'ultima richiesta fu rifiutata, ma la coppia si spos\u00f2 ugualmente il 16 marzo 1892 a Tokyo, con il consenso dei Ministri degli Esteri di Austria e Giappone. A causa di tale gesto fu bandita dalla casa paterna e diseredata. Nel 1896 fu invitata a un ricevimento imperiale organizzato dall'imperatrice Eish\u014d per le mogli dei diplomatici stranieri (una ragazza di estrazione borghese come Mitsuko non avrebbe mai potuto accedere a una cerimonia come quella, ma in quanto contessa e moglie di un ambasciatore vi partecip\u00f2) ed ebbe una seconda occasione poco dopo, alla fine della missione diplomatica di Heinrich.\nLa coppia torn\u00f2 in Europa coi due figli (Johannes e Richard) stabilendosi nella tenuta di famiglia a Ronsperg, in Boemia. Mitsuko studi\u00f2 francese, tedesco, matematica, geografia e storia nel tentativo di contrastare l'ostilit\u00e0 della famiglia di Heinrich nei suoi riguardi. In seguito nacquero altri cinque figli (Gerolf, Ida, Elisabeth, Henry, Olga). Heinrich mor\u00ec nel 1906 e Mitsuko assunse il controllo dei possedimenti familiari; oltre a dedicarsi alla crescita e all'istruzione dei sette figli, prese a studiare diritto ed economia per portare a termine il suo compito. Mitsuko non ritorn\u00f2 mai pi\u00f9 in Giappone. Quando mor\u00ec, nel 1941, fu sepolta nel Cimitero di Hietzinger.\nNella cultura di massa.\nMitsuko \u00e8 un personaggio molto popolare in Giappone. La mangaka Waki Yamato ha realizzato una sua biografia a fumetti intitolata \"Lady Mitsuko\" (1971). Inoltre da una collaborazione austriaca e giapponese \u00e8 nato un omonimo musical."}
{"id": "3564810", "revid": "767487", "url": "https://it.wikipedia.org/wiki?curid=3564810", "title": "Nostalgia della luce", "text": "Nostalgia della luce (\"Nostalgia de la luz\") \u00e8 un documentario del 2010 scritto e diretto da Patricio Guzm\u00e1n, che ne \u00e8 anche la voce narrante.\nIl regista affronta nuovamente il tema della dittatura di Pinochet e della tragedia dei desaparecidos, in particolare del loro ricordo e rimozione nel Cile contemporaneo, da un inedito punto di osservazione, il deserto di Atacama.\nIl titolo del film \u00e8 ispirato al libro \"Nostalgie de la Lumi\u00e8re: monts et merveilles de l'astrophysique\" dell'astrofisico francese Michel Cass\u00e9.\nRiconoscimenti.\nIl film ha ricevuto l'European Film Awards per il miglior documentario.\nCritica.\nRoberto Silvestri (\"Il manifesto\") l'ha definito \u00abmozzafiato e commovente\u00bb."}
{"id": "3564813", "revid": "298229", "url": "https://it.wikipedia.org/wiki?curid=3564813", "title": "Yemane Tsegay", "text": "Biografia.\nInizia la sua carriera internazionale nel 2008 concludendo terzo la maratona di Casablanca con il tempo di 2h13'29\". Vince la sua prima gara sui 42,195\u00a0km a Macao nel dicembre dello stesso anno.\nTsegay apre il 2009 con un secondo posto alla maratona di Marrakech in gennaio e in aprile ottiene un importante progresso cronometrico alla maratona di Parigi: pur giungendo solo quarto migliora di molto il primato personale, portandolo a 2h06'30\".\nViene convocato in nazionale e partecipa ai Mondiali di Berlino, dove corre la maratona in 2h08'42\", piazzandosi a soli 7 secondi dalla medaglia di bronzo Tsegay Kebede. Due mesi dopo corre per la terza volta consecutiva sotto le 2 ore e 9 minuti, battendo il record della corsa alla maratona di Gyeongju.\nNel 2010 vince la maratona del lago Biwa, battendo Tomoyuki Sato ed Hendrick Ramaala sulla linea del traguardo. Si piazza poi terzo alla mezza maratona di Praga con 1h01'37\" nonostante le avverse condizioni meteorologiche. A maggio partecipa come favorito alla maratona di Praga ma giunge secondo in 2h07'11\", battuto a sorpresa da Eliud Kiptanui. In settembre corre la maratona di Berlino, piazzandosi quarto in 2h07'52\" sotto la pioggia."}
{"id": "3564815", "revid": "1876278", "url": "https://it.wikipedia.org/wiki?curid=3564815", "title": "Felice Vatteroni", "text": "Trascorre la propria vita nella citt\u00e0 natale, eccetto brevi soggiorni estivi nel paese di Fosdinovo, in cui allestisce uno studio artistico.\nBiografia.\nNato a Marina di Carrara il 21 marzo 1908, Felice Vatteroni frequenta il corso quadriennale di scultura presso l'Accademia di belle arti di Carrara, concluso nel 1929 con risultati eccellenti. Ha come maestro di Plastica di figura Carlo Fontana dal quale eredita la dedizione al lavoro e l'interesse per la figura umana e il nudo. Nel 1931 partecipa al Concorso Nazionale di Scultura e nel 1932 alla prima edizione del premio St\u00e9phan Dervill\u00e9. Nel 1935 lavora al bozzetto di un monumento in onore di Goffredo Mameli e in questo periodo soggiorna a Roma, finch\u00e9 nel 1940 lavora come progettista di imbarcazioni nelle citt\u00e0 di Fiume e Trieste.\nDurante la guerra, che lascia segni profondi nella sua vita, torna a Carrara e prende parte attivamente alla Resistenza italiana, fondando la sezione Eugenio Chiesa del Partito Repubblicano. Nel 1948 nel centro termale Berzieri di Salsomaggiore Terme espone la sua prima personale, seguita da una seconda nel 1950 presso l'Azienda autonoma di soggiorno e turismo di Marina di Carrara e da una terza nel 1958 a Pistoia, presso l'Accademia del Ceppo.\nIn questi anni lo scultore riscuote un notevole successo e nel 1953 sposa Nice Mariotti.\nRiceve l'invito a partecipare alla Biennale internazionale di scultura, in cui espone \"Giovinetta, Maternit\u00e0 e Torso di donna\" negli anni 1959, 1962 e 1969. Nel 1961 partecipa alla Mostra nazionale di piccola scultura e alla settima edizione del premio Triglia d'oro organizzate dal Cenacolo artistico letterario Ceccardo Roccatagliata Ceccardi.\nNel 1965 prende parte alla 9\u00aa Quadriennale di Roma, mentre nel 1970 allestisce un'ulteriore personale presso i Saloni della Camera di commercio di Carrara. Nel 1973, nella galleria Idea di Firenze, espone alcune delle sue creazioni in marmo, bronzo, pietra, terracotta e nel 1976, presso il circolo culturale Castruccio, mette in mostra \"Le nuvole\", imponente scultura in marmo. Prende parte a manifestazioni a Parma, Roma, Genova, Brescia, Ravenna e d\u00e0 forma ad una delle sue opere pi\u00f9 celebri, il monumento al \"Buscaiol\", inaugurato il 20 dicembre 1980 e oggi posto nei pressi dell'area portuale di Marina di Carrara.\nNegli anni successivi tiene personali in Germania, negli Stati Uniti d'America, in Danimarca, nel Principato di Monaco e, nel 1991, dona quattordici opere al Museo civico del marmo di Carrara.\nNel 1995 il Museo civico del Marmo lo ricorda allestendo una mostra e nel 1996 la moglie dona alla chiesa di San Sebastiano di Massa due sculture in marmo. Nel 1997 la galleria d'arte moderna di Palazzo Pitti acquista \"Il marinaio\" e la Soprintendenza per i beni artistici e storici della citt\u00e0 di Firenze trentatr\u00e9 disegni.\nOpere principali.\nDisegni.\nFelice Vatteroni ha prodotto anche una serie di disegni, spesso considerati marginali rispetto alla produzione scultorea.\nI disegni accompagnano tutta la sua vita fino agli ultimi giorni e sono il mezzo attraverso cui riesce a dar forma a modelli mentali ed astratti che poi realizza concretamente attraverso il lavoro di scultore. I segni tracciati vanno da semplici e rapidi schizzi, a veri e propri disegni colorati con tinte vivaci e luminose. Alcuni sono realizzati su fogli di quaderno in cui sono annotati anche pensieri ed idee, altri invece su carta da disegno.\nVatteroni attraverso il disegno progetta ci\u00f2 che poi realizza nella materia. Fin dai fogli risalenti ai suoi primi anni di scuola si scorge il suo talento innato che esprime utilizzando carboncino, sanguigna ed inchiostro di seppia. Particolare attenzione \u00e8 dedicata all'anatomia del corpo umano femminile e dagli anni '60 al nudo maschile, attenzione che si realizza in una serie di abbozzi ricchi di sfumature.\n\u00c8 un lavoro completo, privo di interruzioni, con segni minuti e definiti sempre con l'unica regola di riferirsi al reale.\nDipinti.\nDagli anni '80 Felice Vatteroni d\u00e0 forma ad una serie di dipinti a olio su tela e su legno in cui ritrae ripetutamente le donne negli atti pi\u00f9 svariati della loro vita quotidiana: mentre fanno il bagno, prendono medicine, si guardano allo specchio, riposano e si vestono.\nLa figura della donna.\nLa donna \u00e8 tema ricorrente nella maggior parte delle produzioni dell'artista, sia che si tratti di disegni, di dipinti che di sculture. Le donne sono colte in momenti di gioia cos\u00ec come in momenti di dolore. Non sono mai rappresentate figure esili, dal momento che per l'artista la donna \u00e8 simbolo di fertilit\u00e0, di vita, di forza generatrice. In questa concezione si possono trovare innumerevoli legami con la tradizione delle statuette di terracotta create nell'antichit\u00e0 dai popoli primitivi e sono chiari i legami con il classicismo delle veneri e delle divinit\u00e0 antiche greche e latine, sempre raffigurate in modo da esaltarne il corpo e le forme."}
{"id": "3564817", "revid": "1538224", "url": "https://it.wikipedia.org/wiki?curid=3564817", "title": "Music Control", "text": "Music Control \u00e8 una classifica musicale. \u00c8 conosciuta anche col nome di Nielsen Music Control. Viene fatta in 18 paesi del mondo, tra cui Polonia, Italia, USA, Germania, Inghilterra. \u00c8 nata agli inizi degli anni 2000. Fa parte della Nielsen Company."}
{"id": "3564840", "revid": "1718925", "url": "https://it.wikipedia.org/wiki?curid=3564840", "title": "Ofiuco (astrologia)", "text": "L'Ofiuco \u00e8 una costellazione attraversata dal percorso apparente del sole sulla sfera celeste (eclittica) che, nonostante sia considerata a tutti gli effetti una costellazione dello zodiaco dal punto di vista astronomico, non viene normalmente considerata una costellazione dello zodiaco in astrologia, ed \u00e8 pertanto l'unica che non abbia dato un nome a un segno astrologico.\nTrascurata in passato per ridurre a dodici il numero dei segni zodiacali in corrispondenza del numero dei mesi che compongono l'anno solare per fini di calcolo astrologico, l'Ofiuco accompagna l'ingresso e l'uscita del Sole dal 29 novembre al 18 dicembre.\nL'idea di introdurre l'Ofiuco come nuovo segno zodiacale si deve all'astrologo Stephen Schmidt nel 1970, il quale costru\u00ec uno zodiaco a 14 segni, per mantenerne il numero pari, includendo cos\u00ec anche la Balena come segno, nonostante la costellazione associata a quest'ultimo non sia attraversata dall'eclittica. Successivamente, nel 1995, Walter Berg e Mark Yazaki proposero invece uno zodiaco con 13 segni, ed ottennero un diffuso consenso in Giappone, dove l'Ofiuco \u00e8 noto come .\nLa costellazione dell'Ofiuco era gi\u00e0 conosciuta dai Babilonesi, che diedero vita all\u2019attuale assetto zodiacale di 12 segni. Nel loro schema (quello che usiamo oggi a 12 segni zodiacali) evitarono, per comodit\u00e0, di far rientrare la tredicesima costellazione nello schema per facilitare gli studi astronomici.\nAl fine di introdurre l'Ofiuco tra i segni zodicali astrologici, e quindi nel classico oroscopo, si dovrebbe seguire la datazione astronomica J2000.0, e non pi\u00f9 la datazione astrologica.\nZodiaco con l'Ofiuco.\nNello zodiaco con datazione astronomica la costellazione dell\u2019Ofiuco inizia il 30 novembre e termina il 17 dicembre. Pertanto, rispetto allo zodiaco classico, la data del Sagittario viene modificata e cadrebbe dal 18 dicembre al 18 gennaio, modificando conseguentemente le date degli altri segni zodiacali tra cui ci sono: \nCaratteristiche e simbolo.\nL'Ofiuco non \u00e8 ufficialmente associato a nessun elemento. Secondo l'astrologia, il segno assume le caratteristiche comuni ai segni dello Scorpione e del Sagittario dal momento che il primo lo precede e il secondo lo segue.\nLe persone nate nella decade dell'Ofiuco hanno un carattere introverso e tendono ad essere disordinati nella propria vita privata, tuttavia sono anche ottimisti e provano interesse per le condizioni del prossimo.\nSchmidt introdusse il suo simbolo per il segno dell'Ofiuco nel 1974. Era una rappresentazione stilizzata di un uomo che portava un serpente.\nNel 1995 anche Berg propose un simbolo per l'Ofiuco, che ebbe una relativamente ampia diffusione in Giappone.\nNel 2009 venne suggerita l'inclusione del simbolo nello standard Unicode come parte di un'estensione emoji. Il simbolo assomiglia a una lettera U con una tilde sovrapposta (). \u00c8 stato incluso nella sezione Miscellaneous Symbols a partire dalla versione 6.0 di Unicode (ottobre 2010): (U+26CE )."}
{"id": "3564845", "revid": "124826562", "url": "https://it.wikipedia.org/wiki?curid=3564845", "title": "Amedeo Vella", "text": "Biografia.\nAmedeo Patrizio Vella, inizialmente registrato all'anagrafe come Amodeo, nasce a Naro, un piccolo paese dell'agrigentino, il 28 agosto 1839 da Calogero e Giuseppa Pacinella. Don \"Amodeo\" Vella \u00e8 il secondo di tre figli, tra cui Giustina la primogenita e Alfonso, divenuto anch'egli musicista. Il 17 luglio 1850, la famiglia Vella \u00e8 in lutto per la scomparsa di Donna Giuseppa. All'epoca dei fatti, Amedeo appena undicenne trova lo spunto per comporre quella che diventer\u00e0 la sua pi\u00f9 famosa opera: \"Una lagrima sulla tomba di mia madre\". Il brano composto dal giovane Vella diventa rapidamente un successo e mette in evidenza le precoci qualit\u00e0 di compositore musicale. Amedeo Vella prese in sposa Nazarena Puler\u00e0 che gli dar\u00e0 alla luce ben quattro figli: Gesualdo, Giuseppina, Matilde e Irene. Giovanissimo il compositore prest\u00f2 servizio militare presso la 54\u00ba Fanteria, partecipando alle campagne militari del 1860 e del 1866, guadagnando anche due medaglie al valore. Vella fu compositore di opere sacre, ballabili e di marce funebri delle quali ricordiamo anche \"Dogali\". Qualche tempo dopo le due campagne militari si trasfer\u00ec a Vibo Valentia con la famiglia, lasciando la carica di capomusica di banda militare per diventare maestro di musica presso il Valentianum, un ex-convento domenicano, dove tramand\u00f2 le sue opere ai propri allievi. Amedeo Vella mor\u00ec il 5 luglio 1923 a Vibo Valentia.\nUna lagrima sulla tomba di mia madre.\nL'opera pi\u00f9 nota di Amedeo Vella \u00e8 senza dubbio la marcia funebre \"Una lagrima sulla tomba di mia madre\" composta all'et\u00e0 di undici anni a seguito della morte della madre. La marcia \u00e8 famosissima nel Sud Italia e accompagna quasi tutte le processioni della Settimana Santa. In Sicilia la marcia \u00e8 ricordata come \"A Vella\": questo nome deriva dall'usualit\u00e0 di chiamare le marce con il nome dell'autore, in questo caso \"Amedeo Vella\" o \"A. Vella\"; la \"A\" puntata per\u00f2 \u00e8 stata sostituita nella tradizione siciliana dalla semplice \"A\" che riporta alla forma contratta dell'articolo determinativo della lingua siciliana. La marcia funebre si \u00e8 estesa per tutto il Mezzogiorno a macchia d'olio partendo da Trapani, dove \u00e8 diventata la colonna sonora della processione dei Misteri. Questa marcia funebre deve parte del successo anche a due film che l'hanno resa celebre: \"Pane, amore e...\" di Vittorio De Sica e \"Amarcord\" di Federico Fellini. Inizialmente la marcia funebre era utilizzata in occasione di funerali pubblici e privati, solo in seguito fu adottata dalla varie bande, dopo che lo spartito si diffuse, in vista dei riti della Settimana Santa. La caratteristica principale della marcia funebre \u00e8 il susseguirsi e l'alternarsi delle classi di strumento, con un crescendo di fiati dal clarinetto alla tromba."}
{"id": "3564851", "revid": "1543377", "url": "https://it.wikipedia.org/wiki?curid=3564851", "title": "La tragedia di X", "text": "La tragedia di X (titolo originale \"The Tragedy of X\") \u00e8 un romanzo del 1932 dell'autore americano Ellery Queen, il primo della serie con protagonista Drury Lane. Il romanzo, in origine pubblicato a firma Barnaby Ross, \u00e8 composto come un testo teatrale: tre atti pi\u00f9 un capitolo finale intitolato \"Dietro le quinte\". Ogni atto \u00e8 composto da diverse scene e ogni scena \u00e8 titolata e riporta la data e l'ora dell'evento narrato.\nTrama.\nVenerd\u00ec 4 settembre. Harley Longstreet e la sua fidanzata Cherry Browne riuniscono una serie di persone, amici e semplici conoscenti, nell'appartamento di un albergo. Dopo l'arrivo di tutti gli invitati, Harley fa una dichiarazione importante, annunciando che ha intenzione di sposare Cherry Browne. Dopo un primo momento di sbigottimento, tutto il gruppo si congratula con i due prossimi sposi. Per coronare la loro felicit\u00e0, Harley e Cherry invitano tutti i presenti alla festa che hanno organizzato a casa di Harley.\nGli invitati, nel trasferimento dall'albergo alla residenza di Longstreet, utilizzano l'autobus e proprio sul mezzo pubblico Harley Longstreet muore durante il tragitto. La polizia interviene immediatamente e fa trasferire l'autobus, con tutti i passeggeri, al deposito, dove avvengono i primi interrogatori e dove il dottor Schilling, medico legale, esegue una prima analisi del cadavere. Il responso del dottor Schilling \u00e8 categorico: Harley Longstreet \u00e8 stato ucciso con un veleno potentissimo, la nicotina; qualcuno aveva messo nella tasca della sua giacca un sughero con spilli imbevuti di nicotina liquida che avevano punto l'uomo quando aveva messo la mano in tasca.\nGli interrogatori proseguono il giorno successivo nella sede della ditta di Harley Longstreet e del suo socio John De Witt. Da questi interrogatori emerge che Harley non aveva nessun amico: tutti i conoscenti, chi pi\u00f9 chi meno, lo odiavano per un motivo o per un altro.\nMarted\u00ec 8 settembre. Il procuratore distrettuale Walter Bruno e l'ispettore Thumm si presentano a casa di Drury Lane per chiedergli aiuto. Drury Lane, ex attore di teatro divenuto completamente sordo, \u00e8 stato di fondamentale aiuto alle autorit\u00e0 in un caso precedente, grazie al suo spirito critico e alle sue capacit\u00e0 deduttive. Dopo aver appreso i dettagli del delitto da Thumm e Bruno, Lane dichiara che il caso \u00e8 elementare, che il corso dell'azione \u00e8 evidente, lasciando intendere di aver gi\u00e0 capito chi \u00e8 l'assassino, pur senza averne le prove.\nIl giorno dopo il procuratore distrettuale Walter Bruno riceve una lettera anonima. Il mittente, che vuole rimanere per ora anonimo, ha delle fondamentali informazioni utili per risolvere l'intricato caso e invita pertanto la polizia a presentarsi mercoled\u00ec 9 settembre nella sala d'aspetto dei traghetti.\nMercoled\u00ec 9 settembre. La polizia e Drury Lane si presentano alla sala d'aspetto, ma li attende una sorpresa: il cadavere di Charles Wood, il bigliettaio dell'autobus dove \u00e8 stato ucciso Harley Longstreet, viene ripescato dal fiume dove sembra sia stato gettato di proposito. La polizia cerca di bloccare tutte le persone presenti sul traghetto appena approdato, ma molte di esse sono gi\u00e0 scese. Tra le persone fermate c'\u00e8 John De Witt, il socio di Harley Longstreet. La polizia, dopo un'analisi calligrafica, accerta che il mittente della lettera anonima era proprio Charles Wood.\nLe indagini proseguono in tutte le direzioni, e anche Drury Lane incomincia ad indagare per conto proprio con i suoi personalissimi sistemi. Sospettando di John De Witt, la polizia lo incrimina per entrambi i delitti, nonostante Drury Lane consigli di soprassedere. Lui sa che John De Witt \u00e8 innocentee che le autorit\u00e0 stanno commettendo un errore.\nVenerd\u00ec 9 ottobre. Si svolge il processo a John De Witt. Durante l'istruttoria emergono fatti nuovi, messi in luce proprio da Drury Lane, che scagionano l'imputato. Per festeggiare l'assoluzione, John De Witt organizza una festa alla quale partecipano tutti i suoi amici e anche Drury Lane. Al termine dell'intrattenimento, a serata inoltrata, tutta la compagnia si dirige alla stazione per rientrare in citt\u00e0. Durante il viaggio sul treno avviene il terzo omicidio, vittima proprio John De Witt, che viene trovato morto per un colpo di pistola calibro 38 diretto al cuore. L'unico indizio \u00e8 che De Witt prima di morire ha incrociato le dita formando una X, forse per indicare in qualche modo l'assassino. Da questo momento l'assassino verr\u00e0 definito \"il signor X\".\nIl romanzo prosegue con alcuni altri colpi di scena, fino alla rivelazione finale per opera di Drury Lane.\nCritica.\n\"Le parti migliori del libro sono quelle che riguardano il personaggio di Drury Lane stesso, i suoi colleghi e la sua abilit\u00e0 nel travestimento. La sua dimora sul fiume Hudson mostra l'interesse di Ellery Queen per il design, proprio come i riferimenti all'Art D\u00e9co in \"Sorpresa a mezzogiorno\". Il mistero in questo libro \u00e8 molto elaborato, include tre complicati omicidi e il finale \u00e8 deduttivo, come in tutti i primi libri di Queen, ma la soluzione \u00e8 azzardata e la trama non \u00e8 particolarmente originale. Il primo delitto evidenzia il talento di Queen per le \"mise-en-sc\u00e8ne\" surrealistiche. Il terzo omicidio contiene il primo esempio di \"messaggio postumo\" della vittima nei libri di Queen.\"\n\"[...]le quattro avventure di Drury Lane, a nostro avviso, rivestono un significato che va al di l\u00e0 del singolo personaggio, ma riguarda tutto il modo di concepire la letteratura gialla di un'epoca. [...] Drury Lane [...] \u00e8 stato, e rimane, il personaggio di un'epoca, di un certo stile, come Sherlock Holmes, come il Dottor Thorndyke, come Philo Vance. Rimane nel bene e nel male, con i suoi pregi e con i suoi difetti, un modo di concepire la narrativa poliziesca, un modo che pu\u00f2 essere apprezzato o riprovato ma che indiscutibilmente non pu\u00f2 che rappresentare un punto fermo di riferimento per chiunque voglia approfondire la genesi della letteratura gialla.\"\nQuesto romanzo fu incluso dal noto critico e storico del mystery Howard Haycraft nella sua lista delle pietre miliari della letteratura poliziesca, inclusa nella prima edizione del suo libro \"Murder for Pleasure\"."}
{"id": "3564897", "revid": "111373", "url": "https://it.wikipedia.org/wiki?curid=3564897", "title": "Gran Premio motociclistico d'Italia 1957", "text": ""}
{"id": "3564905", "revid": "1714743", "url": "https://it.wikipedia.org/wiki?curid=3564905", "title": "Manuele di Castiglia", "text": "Biografia.\nEra figlio del re Ferdinando III di Castiglia e Beatrice di Svevia.\nNel 1259 si rec\u00f2 a Roma da papa Alessandro IV come ambasciatore del fratello Alfonso X di Castiglia. La sua missione consisteva nel cercare l'appoggio del papa riguardo all'intento di Alfonso di divenire Imperatore del Sacro Romano Impero.\nNel 1260 spos\u00f2 a Soria Costanza d'Aragona dalla quale ebbe due figli:\nDopo la morte di Costanza spos\u00f2 Beatrice di Savoia, figlia di Amedeo IV di Savoia, dalla quale ebbe un solo figlio:\nEbbe inoltre alcuni figli illegittimi:\nIl 25 aprile 1262 Alfonso X gli diede le citt\u00e0 di Elche, Crevillente, Aspe, Elda, e la valle di Elda.\nDurante la rivolta dei nobili aragonesi nel 1272 contro il fratello Alfonso X, aiut\u00f2 il re a negoziare con i ribelli e gli consigli\u00f2 di trovare un accordo con loro.\nNel 1275 mor\u00ec l'Infante Ferdinando de la Cerda, erede di Alfonso X. Inizi\u00f2 quindi una disputa sulla nomina del nuovo erede al trono. Manuele fece di nuovo consigliere del fratello suggerendo suo figlio Sancho.\nNel 1277 pronunci\u00f2 la sentenza di condanna a morte nei confronti del fratello Federico, reo di aver organizzato un complotto contro Alfonso X.\nPartecip\u00f2 all'Assemblea di Valladolid, tenutasi il 20 aprile 1282, durante la quale Sancho si autoproclam\u00f2 re."}
{"id": "3564911", "revid": "1844579", "url": "https://it.wikipedia.org/wiki?curid=3564911", "title": "Full Impact Pro", "text": "La Full Impact Pro (FIP) \u00e8 una federazione statunitense di wrestling, con base in Florida.\n\u00c8 considerata una delle federazioni indipendenti pi\u00f9 importanti insieme ad altre, quali la Ring of Honor e la NWA Hollywood; collabora con la Dragon Gate USA per la gestione dei propri talenti."}
{"id": "3564912", "revid": "1856513", "url": "https://it.wikipedia.org/wiki?curid=3564912", "title": "Shenzhen Airlines", "text": "La Shenzhen Airlines Co., Ltd (Cinese: \u6df1\u5733\u822a\u7a7a) \u00e8 una compagnia aerea cinese con sede presso l'Aeroporto Internazionale di Shenzhen-Bao'an, nella provincia di Guangdong, nella Repubblica popolare Cinese.\nCon una flotta di oltre 100 aeromobili di corto e medio raggio (un mix di A320 e vari tipi di 737), Shenzhen Airlines \u00e8 la quarta pi\u00f9 grande compagnia aerea nazionale della Cina (dopo China Southern Airlines, China Eastern e Air China).\nIl vettore gestisce un totale di 137 rotte da oltre 58 aeroporti cinesi, pi\u00f9 nove rotte internazionali. Nel 2010, la compagnia ha trasportato 16,5 milioni di passeggeri, in crescita del 9% rispetto all'anno precedente.\nIl 6 luglio 2011, Shenzhen Airlines \u00e8 stata formalmente accettata come futuro membro dell'alleanza Star Alliance. La partecipazione nell'alleanza \u00e8 iniziata alla fine del 2012, e la compagnia aerea \u00e8 il secondo membro Cinese nell'alleanza dopo Air China.\nAccordi commerciali.\nA febbraio 2019 Shenzhen Airlines ha accordi di codeshare con le seguenti compagnie:\nFlotta.\nA settembre 2020 la flotta Shenzhen Airlines risulta composta dai seguenti aerei:\nFlotta storica.\nNel corso degli anni Shenzhen Airlines ha operato con i seguenti modelli di aeromobili:"}
{"id": "3564924", "revid": "310967", "url": "https://it.wikipedia.org/wiki?curid=3564924", "title": "Hockeista in carrozzina", "text": ""}
{"id": "3564930", "revid": "287204", "url": "https://it.wikipedia.org/wiki?curid=3564930", "title": "Squadra venezuelana di Fed Cup", "text": "La squadra venezuelana di Fed Cup rappresenta il Venezuela nella Fed Cup, ed \u00e8 posta sotto l'egida della \"Federaci\u00f3n Venezolana de Tenis.\".\nEssa partecipa alla competizione dal 1984, e ad oggi il suo miglior risultato, se si esclude l'unica volta in cui \u00e8 stata inclusa nel tabellone principale quando il Gruppo Mondiale ancora non esisteva, sono gli spareggi per la qualificazione al Gruppo Mondiale ottenuti nel 1998 e nel 2001."}
{"id": "3564933", "revid": "35804", "url": "https://it.wikipedia.org/wiki?curid=3564933", "title": "Biblioteca comunale Ubaldo Mazzini", "text": "La Biblioteca comunale Ubaldo Mazzini \u00e8 la biblioteca pubblica pi\u00f9 antica della Spezia. \u00c8 una biblioteca di conservazione orientata al settore umanistico-letterario, in particolare agli studi di storia locale e lunigianese. A questa impostazione si aggiunge quella di biblioteca di informazione generale e divulgativa.\nStoria.\nLa biblioteca \"Ubaldo Mazzini\" \u00e8 ufficialmente istituita nel 1898, quando il Consiglio comunale della Spezia viene in possesso di atti, patrimoni e documenti della \u201cSociet\u00e0 di incoraggiamento per l'educazione morale e industriale di Spezia\u201d; ma la sua vera origine risale al 1835 in concomitanza con l'istituzione della Societ\u00e0 d'incoraggiamento stessa. , anch'essa ha avuto un momento di stasi all'inizio del secolo, cui \u00e8 seguita una ripresa nel secondo dopoguerra.\nFondazione e gestione della \"Societ\u00e0 d'incoraggiamento\".\nNel 1835, quando nasce la \u201cSociet\u00e0 di incoraggiamento per l'educazione morale e industriale di Spezia\u201d, la citt\u00e0 versa in una condizione culturale depressa. La Societ\u00e0 si pone come obiettivo di dare istruzione e vitalit\u00e0 culturale all'ambiente cittadino secondo uno spirito da un lato cooperativistico-cristiano, dall'altro di matrice massonica.\nFin dal 1842 la biblioteca \u00e8 gestita esclusivamente dai soci della Societ\u00e0 d'incoraggiamento e ha sede al piano terreno del Teatro Civico. Ci\u00f2 garantisce una buona gestione. La Biblioteca avrebbe potuto assumere una fisionomia organica se non fosse stata gravata dal flusso di manoscritti provenienti dalle librerie claustrali soppresse dalla legge del 7 luglio 1866. Il ministro Cesare Correnti chiese al sindaco della Spezia di contribuire alle spese della Societ\u00e0 d'incoraggiamento per migliorare la gestione dei patrimoni librari (ammassati nei locali del Teatro Civico) e rispondere ad una sempre pi\u00f9 esigente richiesta di accesso alle strutture culturali pubbliche.\nPassaggio della gestione al comune.\nCon i contributi del Comune la Societ\u00e0 mantiene per qualche decennio la gestione della Biblioteca, fino a quando, nel 1898, la gestione dalla Societ\u00e0 passa al Comune, rimanendo momentaneamente ubicata al piano terra del Teatro Civico.\nA seguito della proposta degli intellettuali spezzini, nel 1906 la Biblioteca viene trasferita nella sede attuale di Palazzo Crozza in corso Cavour. La direzione del trasferimento e della sistemazione dei volumi viene affidata a Ubaldo Mazzini, figura di riferimento nell'ambiente culturale spezzino e gi\u00e0 direttore della Biblioteca. Una lapide viene posta sopra l'ingresso, in onore del sindaco Luigi De Nobili che si era adoperato per dare alla biblioteca la nuova sede.\nPeriodo della II guerra mondiale.\nNel 1943, quando iniziano i bombardamenti sistematici della piazzaforte spezzina e si avverte la possibilit\u00e0 che il palazzo della Biblioteca possa subire danni, la quasi totalit\u00e0 dei volumi viene trasferita presso la chiesa di San Carlo a Borghetto Vara; ma l'imprevidibilit\u00e0 della guerra conduce le azioni proprio nella val di Vara e il magazzino che conteneva i volumi viene distrutto. I volumi, recuperati in ritardo, finiscono deteriorati e in gran parte dispersi. Nel dopoguerra il patrimonio recuperato sar\u00e0 accuratamente riordinato grazie alle ingenti somme elargite dal comune, molto sensibile ai problemi della gestione del patrimonio culturale locale.\nVerso il sistema bibliotecario urbano della Spezia.\nDagli anni ottanta in poi si comincia a sentire l'esigenza di coordinare le varie realt\u00e0 bibliotecarie della provincia costituitesi grazie a fondi di varia provenienza e si arriva a creare un \"Sistema bibliotecario urbano\" articolato su biblioteche comunali scolastiche e di altri enti.\nNel febbraio del 1986 viene inaugurata la Biblioteca civica P. M. Beghi quale secondo polo bibliotecario cittadino, caratterizzato da un sistema che meglio risponde alle esigenze di consultazione immediata per diverse fasce d'et\u00e0, mentre la Biblioteca Mazzini continua a seguire la sua vocazione naturale di Biblioteca storica.\nNel 2001 vengono effettuati vari lavori di restauro al palazzo Crozza che restituiscono al luogo il suo antico splendore.\nIl patrimonio.\nLa biblioteca conserva:\nLa Biblioteca custodisce inoltre l'Archivio Storico Comunale, che comprende 2.200 unit\u00e0 archivistiche che vanno dal tardo Medioevo fino alla seconda met\u00e0 del sec. XIX.\nFino al 2005 la \u201cMazzini\u201d ospitava la biblioteca specialistica della sezione spezzina dell'Istituto Internazionale di Studi Liguri, con pubblicazioni sulla Liguria antica; oggi questa biblioteca specializzata \u00e8 custodita presso l'Accademia lunigianese di scienze.\nPersonalit\u00e0 della cultura spezzina.\nLa Biblioteca si \u00e8 sviluppata notevolmente grazie anche al lavoro di personalit\u00e0 di riferimento nel contesto culturale spezzino. In particolare Giovanni Capellini e i direttori Ubaldo Mazzini e Ubaldo Formentini. Grazie al loro lavoro in collaborazione con il \"Giornale storico e letterario della Liguria\", che ha sempre avuto sede presso la Biblioteca stessa, si sono sviluppati i vari comparti dell'indagine storico-culturale sull'area spezzino-lunigianese, in particolare quelli artistico-etnografico, geologico e archeologico.\nNel tempo la biblioteca and\u00f2 arricchendosi degli storici lasciti, oltre dello stesso U.Mazzini, di quelli di A. Carletti, F. Federici, L. Viale, A. Zanghini, ma soprattutto di quello, eccezionalmente consistente, del conte Giovanni Sforza di Montignoso, illustre storico e letterato, depositato nel 1922.\nLa sede.\nPalazzo Crozza era in passato la residenza suburbana della nobile famiglia Crozza. L'edificio, progettato dall'architetto Piaggio, \u00e8 caratterizzato da un ampio scalone antistante l'imponente ingresso che conduce alla sala di lettura principale. Il soffitto \u00e8 decorato da affreschi di Cesare Agretti.\nDopo i lavori di ristrutturazione del 2001 la sala \u00e8 stata arricchita da lampade poste sulle scrivanie di lettura.\nI servizi della biblioteca.\nLa biblioteca consente di consultare i volumi a disposizione, diversi quotidiani e riviste, conservati nell'emeroteca, la Gazzetta Ufficiale del Regno d'Italia, le carte geografiche ed il materiale digitalizzato.\nLa tessera della biblioteca consente inoltre di prendere in prestito uno o due libri di tutte le biblioteche del sistema bibliotecario urbano della Spezia o delle biblioteche italiane che aderiscono al sistema del prestito interbibliotecario.\nI libri conservati in questa e nelle altre biblioteche spezzine sono catalogati sul sito del sistema bibliotecario urbano a disposizione degli utenti. Inoltre \u00e8 possibile consultare i volumi del XV secolo e i documenti dell'Archivio Storico.\nIn biblioteca vengono organizzate iniziative culturali soprattutto legate alla conoscenza del territorio e delle tradizioni locali.\nLa biblioteca nel tessuto sociale.\nLa biblioteca oltre a essere il centro principale di raccolta di materiale di storia locale \u00e8 da diversi anni un luogo di ritrovo per i molti studenti che qui trovano un luogo ideale per lo studio.\nSono state disposte tre sale al piano terra, che insieme alla sala di lettura principale del primo piano, rispondono, almeno relativamente, alla richiesta di spazi per lo studio da parte di un pubblico per la maggioranza giovane."}
{"id": "3564936", "revid": "599013", "url": "https://it.wikipedia.org/wiki?curid=3564936", "title": "Andr\u00e9 Bucher", "text": ""}
{"id": "3564941", "revid": "287204", "url": "https://it.wikipedia.org/wiki?curid=3564941", "title": "Andre Bucher", "text": ""}
{"id": "3564944", "revid": "765341", "url": "https://it.wikipedia.org/wiki?curid=3564944", "title": "Miss Universo 1957", "text": "Miss Universo 1957, sesta edizione di Miss Universo, si \u00e8 tenuta a Long Beach, negli Stati Uniti d'America il 19 luglio 1957. Gladys Zender, Miss Per\u00f9, \u00e8 stata incoronata Miss Universo 1957.\nRisultati.\nPiazzamenti.\n1 Miss USA, Leona Gage (Maryland), era stata annunciata come semifinalista, ma fu espulsa dal concorso il giorno prima della finale, dopo che si scopr\u00ec che era sposata ed era madre di due figli. Miss Argentina, Monica Lamas, originariamente sedicesima si sostitu\u00ec al posto vacante."}
{"id": "3564950", "revid": "298229", "url": "https://it.wikipedia.org/wiki?curid=3564950", "title": "Squadra bahamense di Fed Cup", "text": "La squadra bahamense di Fed Cup rappresenta le Bahamas nella Fed Cup, ed \u00e8 posta sotto l'egida della \"Bahamas Lawn Tennis Association\".\nEssa partecipa alla competizione dal 1990, e ad oggi il suo miglior risultato \u00e8 il gruppo I della zona Americana.\nLe bahamensi sono state promosse al gruppo I della zona Americana nell'edizione del 2011."}
{"id": "3564951", "revid": "1369234", "url": "https://it.wikipedia.org/wiki?curid=3564951", "title": "Verbo", "text": "Il verbo (dal latino \"verbum\", \"parola\") \u00e8 una parte del discorso variabile, che indica un'azione che il soggetto compie o subisce, l'esistenza o uno stato del soggetto, il rapporto tra il soggetto e il nome del predicato.\nAlcuni esempi in lingua italiana:\nIl verbo come centro della frase.\nLa frase senza verbo \u00e8 priva di senso compiuto. Da ogni verbo partono delle domande che richiedono una risposta.\nOgni verbo richiama, regge uno o pi\u00f9 elementi, detti argomenti. Fra questi argomenti del verbo abbiamo: il soggetto (esplicito, nascosto o sottointeso, inesistente), il complemento oggetto (complemento diretto), e i complementi indiretti.\nIl verbo \u00e8 il centro della frase, e questa ruota intorno al verbo. Il verbo \u00e8 l'elemento che sostiene o regge tutti gli argomenti, che sono perci\u00f2 dipendenti dal verbo.\nCategorie grammaticali legate al verbo.\nModo dei verbi.\nIl modo di un verbo indica:\nModi e modalit\u00e0.\nIl modo \u00e8 una forma specializzata, evidenziata da materiale morfologico o organizzata in paradigmi di flessioni, per esprimere alcune fondamentali modalit\u00e0 della locuzione (comando, speranza, certezza, possibilit\u00e0).\nNon sempre una modalit\u00e0 \u00e8 espressa da un modo. Cos\u00ec, ad esempio, in inglese la modalit\u00e0 condizionale non ha un modo dedicato, ma viene espressa perifrasticamente:\nI modi, oltre che esprimere modalit\u00e0, possono avere un ruolo sintattico: cos\u00ec, ad esempio, il congiuntivo, in italiano, opera spesso come marca di subordinazione:\nTempo dei verbi.\nIl tempo verbale colloca l'azione in un asse cronologico, tanto assolutamente quanto relativamente a un certo termine. Nel secondo caso il tempo evidenzia tra due frasi del periodo un rapporto di contemporaneit\u00e0 o di non contemporaneit\u00e0.\nBisogna distinguere tra tempo fisico (\"time\" in inglese, \"Zeit\" in tedesco) e tempo linguistico (\"tense\" in inglese, \"Tempus\" in tedesco). Il riferimento cronologico espresso grammaticalmente non per forza coincide con quello reale. \u00c8 ad esempio possibile trovare una frase in italiano in cui il passato prossimo rinvia a un evento futuro:\nSono invece informazioni di ordine pragmatico e non grammaticali a indicarci il rapporto di contemporaneit\u00e0 o di non contemporaneit\u00e0:\nI tempi verbali vengono indicati come \"semplici\" o \"composti\" a seconda che siano costituiti da una forma singola o dall'insieme di verbo ausiliare e participio passato.\nGi\u00e0 Aristotele aveva evidenziato, nel \"De Interpretatione\", l'intrinseco legame fra verbo e tempo: il verbo (\"rhema\") viene definito come la forma che \"aggiunge al suo significato il tempo\". Aristotele individua dunque, tra le categorie grammaticali, alcune proprie dei verbi. Per quanto antico, questo apparentamento non \u00e8 mai stato messo significativamente in discussione. \u00c8 stato semmai precisato che:\nDiatesi.\n\"La diatesi esprime il rapporto del verbo con il soggetto o l'oggetto\". Essa pu\u00f2 essere:\nAspetto verbale.\nL'aspetto verbale connota l'atto verbale secondo le marche \"della durata, della momentaneit\u00e0, della ripetitivit\u00e0, dell'inizio o della conclusione di un processo, della compiutezza o dell'incompiutezza dell'azione\". Come accennato, sono entrambe al presente le forme \"Scrivo\" e \"Sto scrivendo\", ma la prima ha aspetto durativo, la seconda progressivo.\nAzionalit\u00e0.\nL'azionalit\u00e0 permette di distinguere tra diverse categorie di verbi, a seconda del tipo di evento che essi denotano. \u00c8 quindi un concetto strettamente legato al significato lessicale del verbo e non dipende dal punto di vista selezionato dal parlante (come invece l'aspetto, con cui spesso l'azionalit\u00e0 viene confusa).\nVerbi lessicali e verbi ausiliari.\nIl verbo ha la propriet\u00e0 di imporre all'enunciato una serie di argomenti. Gli argomenti identificano nella clausola i partecipanti all'azione e sono detti elementi \"nucleari\" perch\u00e9 non possono essere eliminati senza pregiudizio della grammaticalit\u00e0 della frase.\nAltri elementi, detti \"circostanziali\", collocano l'evento descritto da una frase in termini di luogo, tempo, causa, ecc. e possono essere eliminati: \nesempio-/- per il verbo nutrirsi \"(cibarsi)\" sinonimo che non pu\u00f2 essere utilizzato per indicare l azione di nutrirsi //ovvero \"io (prima persona)io mi cibo \" erroneo in italiano molto comune per via dialettale .. la forma corretta \u00e8 -/-\"io mi nutro\" con la quale la frase trova il termine.. e indica l azione di mangiare fine a se stessa! -- \"io mi cibo\" deve essere seguito obbligatoriamente dal soggetto che \u00e8 il cibo !\nesempio: \"io mi cibo di broccoli\" . \nDunque la frase \" io mi cibo\" ( fine a se stessa) \u00e8 scorretta se non affiancata dal nome di cosa si ciba.\nI verbi impongono restrizioni agli elementi nucleari, ma non a quelli circostanziali:\nNon tutti i verbi possono per\u00f2 imporre argomenti all'enunciato: tale propriet\u00e0 \u00e8 tipica dei verbi \"lessicali\", mentre i cosiddetti \"ausiliari\" non determinano argomenti nella clausola. La loro funzione \u00e8 infatti piuttosto quella di determinare grammaticalmente un verbo lessicale. Cos\u00ec, ad esempio, in francese, alcuni usi del verbo \"venir\" sono ausiliari:\nMa tanto il francese \"venir\" che l'italiano \"avere\" hanno valore lessicale o ausiliare a seconda dei casi. Al contrario, in spagnolo \"haber\" ha esclusivamente funzione ausiliare:\nSarebbe invece errata una frase come:"}
{"id": "3564957", "revid": "34862", "url": "https://it.wikipedia.org/wiki?curid=3564957", "title": "Nazionale di Fed Cup del Venezuela", "text": ""}
{"id": "3564958", "revid": "34862", "url": "https://it.wikipedia.org/wiki?curid=3564958", "title": "Nazionale di Fed Cup delle Bahamas", "text": ""}
{"id": "3564969", "revid": "122127211", "url": "https://it.wikipedia.org/wiki?curid=3564969", "title": "Miss Mondo 1957", "text": "Miss Mondo 1957, la settima edizione di Miss Mondo, si \u00e8 tenuta il 14 ottobre 1957, presso il Lyceum Theatre di Londra. Il concorso \u00e8 stato presentato da Eric Morley. Marita Lindahl, rappresentante della Finlandia \u00e8 stata incoronata Miss Mondo 1957."}
{"id": "3564977", "revid": "110157", "url": "https://it.wikipedia.org/wiki?curid=3564977", "title": "Bittersweet Memories", "text": "Bittersweet Memories \u00e8 un brano della band metal Bullet for My Valentine, ed \u00e8 il terzo singolo del loro album Fever. Il video musicale \u00e8 stato pubblicato il 25 novembre 2010.\nAccoglienza.\n\"Bittersweet Memories\" non ricevette critiche molto positive, come quella della BBC, che definiva il testo \"una canzone con testi di disperazione infantili\", o quella della PopMatters, che la definiva \"terribile\"."}
{"id": "3564993", "revid": "1983214", "url": "https://it.wikipedia.org/wiki?curid=3564993", "title": "Ordine della Fenice", "text": ""}
{"id": "3565002", "revid": "913245", "url": "https://it.wikipedia.org/wiki?curid=3565002", "title": "Eliud Kiptanui", "text": "Inizia la sua carriera sulla distanza nel dicembre 2009, conquistando la Safaricom Marathon, disputata a Kisumu, in Kenya, in 2h12'17\", con un vantaggio di diversi minuti sul secondo classificato.\nNel 2010, oltre alla vittoria a Praga con record della corsa, ottiene anche un quinto posto alla maratona di Berlino, vinta dal connazionale Patrick Makau. \u00c8 giunto quinto alla maratona di Rotterdam 2011, alcuni minuti dietro al trionfatore Wilson Chebet."}
{"id": "3565015", "revid": "633110", "url": "https://it.wikipedia.org/wiki?curid=3565015", "title": "Amalfi (batteria costiera)", "text": "La batteria Amalfi \u00e8 un'installazione militare sita a Punta Sabbioni sul litorale di Cavallino-Treporti della Citt\u00e0 metropolitana di Venezia, oggi parte della rete museale \"Via dei Forti\".\nL'Amalfi a difesa di Venezia.\nLa costruzione della Batteria Amalfi rientra nella pi\u00f9 complessa riorganizzazione del sistema difensivo costiero di Venezia e dei suoi litorali voluto dall'ammiraglio Paolo Thaon di Revel all'inizio della prima guerra mondiale, costituito principalmente da obsoleti obici utilizzati nell'Ottocento per contrastare gli attacchi delle vulnerabili unit\u00e0 navali in legno. L'obiettivo era quello di contrastare la marina austro-ungarica, che disponeva nell'alto Adriatico di potenti navi corazzate tra cui la \"Viribus Unitis\" e la \"Szent Istvan\", allineando lungo il litorale artiglierie di grosso calibro in grado di distruggere le unit\u00e0 nemiche lontano dalla costa. L'armamento della nuova struttura militare doveva essere quantomeno all'altezza di quello gi\u00e0 disponibile nelle batterie costiere \"Dandolo\" a Pellestrina, \"Emo\" al Lido e \"San Marco\" posta al Cavallino. Tali strutture erano dotate di moderni complessi da 305/50 Mod. 1912. Si decise pertanto di dotare l'Amalfi di un impianto da 381/40 Mod. 1914, con un cannone contraereo a doppia canna da 76/40 per la difesa ravvicinata.\nIl nome.\nLa nuova struttura militare venne dedicata alla memoria dell'incrociatore \"Amalfi\" e ai suoi caduti, affondato nell'alto Adriatico il 7 luglio 1915 per opera del sottomarino tedesco UB 14."}
{"id": "3565037", "revid": "287204", "url": "https://it.wikipedia.org/wiki?curid=3565037", "title": "Maratona di Praga", "text": "La maratona di Praga \u00e8 una corsa su strada che si tiene nella capitale della Repubblica Ceca ogni anno dal 1995 ed \u00e8 parte del circuito IAAF Gold Label Road Race."}
{"id": "3565053", "revid": "287204", "url": "https://it.wikipedia.org/wiki?curid=3565053", "title": "Fabrizi", "text": ""}
{"id": "3565055", "revid": "41842018", "url": "https://it.wikipedia.org/wiki?curid=3565055", "title": "Momento meccanico assiale", "text": ""}
{"id": "3565056", "revid": "110157", "url": "https://it.wikipedia.org/wiki?curid=3565056", "title": "Chiesa di Cristo delle zolle", "text": "La chiesa di Cristo delle zolle \u00e8 una chiesa seicentesca di Monopoli, nella citt\u00e0 metropolitana di Bari.\nDi forme monumentali, sorge in aperta campagna, a circa due chilometri dal centro cittadino.\nStoria.\nSecondo la settecentesca \"Istoria di Monopoli\" di Giuseppe Indelli, la chiesa esisteva, come chiesa rupestre gi\u00e0 nel Cinquecento, con il titolo Sant'Angelo \"del Pagliarolo\" o \"de Pagliarolis\". Il luogo sacro era inserito in una grotta e si trovava in stato di abbandono. Nel 1651 avvenne il ritrovamento ritenuto miracoloso di un Crocifisso, a seguito del quale venne eretta a partire dal 1652 una chiesa dedicata al Crocefisso del Pagliarolo o del Pagliarulo. Venne inoltre istituito un mercato che si teneva nei giorni dal 2 al 4 di maggio.\nNel 1727 i documenti della visita pastorale di Mons. Della Gatta ne riportano l'aspetto: la chiesa presentava una cupola, sorretta da quattro archi e altari sulle pareti. Il giorno festivo era il 3 maggio.\nL'abbandono.\nFino alla met\u00e0 del secolo scorso, la chiesa era ancora utilizzata settimanalmente per la Messa e qualche modesta funzione religiosa. Successivamente fu completamente abbandonata, invasa dalle piante anche sul tetto e divenuta tana per serpenti, ramarri e persino un gufo reale. La cripta e la chiesa, poi, venivano periodicamente allagate da un vicino torrente, la cupola cominciava a cedere e l'intera chiesa era a rischio crollo.\nIl restauro ed il riuso.\nTra il 2004 e il 2005 Francesco Pertosa, proprietario del complesso monumentale, realizz\u00f2 a proprie spese la messa in sicurezza e un restauro di massima della chiesa.\nNell'agosto del 2009 il Comune di Monopoli, con finanziamenti della Regione Puglia, progetto e Direzione Lavori dell'Arch. Domenico Capitanio, complet\u00f2 il restauro e realizz\u00f2 il riuso del complesso monumentale, come spazio teatrale a \"geometria variabile\". L'interno \u00e8 servito da un palcoscenico idraulico incassato nel pavimento, al centro sotto la cupola, che nel sollevarsi trascina una piattaforma di raccordo, incernierata alla retrostante e sopraelevata zona absidale. Questa soluzione permette l'utilizzo dello spazio interno, sia come teatro ottocentesco (attori nella zona absidale pi\u00f9 alta con pubblico di fronte) che come teatro d'avanguardia (attori sulla piattaforma centrale collegata all'abside, con la possibilit\u00e0 di altezze variabili, col pubblico tutto intorno). La zona esterna \u00e8 concepita come un teatro romano classico con gli attori che escono dalla porta della chiesa, la cui facciata costituisce la \"scena\" del teatro e il pubblico \u00e8 posto di fronte a semicerchio.\nLa chiesa, tuttavia, non ospita da anni nessuna rappresentazione teatrale."}
{"id": "3565057", "revid": "1543377", "url": "https://it.wikipedia.org/wiki?curid=3565057", "title": "Fatimih D\u00e1vila", "text": "Ha quindi rappresentato l'Uruguay a Miss Universo 2006, il 23 luglio 2006 a Los Angeles, Stati Uniti d'America ed a Miss Mondo 2008 il 3 dicembre 2008 a Johannesburg, Sudafrica.\nIn entrambi i concorsi di bellezza per\u00f2, Fatimih D\u00e1vila non \u00e8 riuscita a superare le fasi preliminari della gara.\nIl 2 maggio 2019 \u00e8 stata trovata morta all'et\u00e0 di 31 anni in un hotel nel quartiere Colonia N\u00e1poles nella Delegazione Benito Ju\u00e1rez a Citt\u00e0 del Messico."}
{"id": "3565058", "revid": "287204", "url": "https://it.wikipedia.org/wiki?curid=3565058", "title": "Mezza maratona di Delhi", "text": "La mezza maratona di Delhi \u00e8 una corsa su strada maschile che si tiene in India ogni anno dal 2005 ed \u00e8 parte del circuito IAAF Gold Label Road Race.\nL'evento del 2009 ha attirato circa 29.000 podisti, che hanno partecipato alle quattro gare in programma: \n la mezza maratona, la corsa di 7\u00a0km chiamata Great Delhi Run, una di 4.3\u00a0km per cittadini seniores, ed una prova di 3.5\u00a0km per sedie a rotelle."}
{"id": "3565060", "revid": "767487", "url": "https://it.wikipedia.org/wiki?curid=3565060", "title": "Kamen\u00edn", "text": "Kamen\u00edn (in ungherese \"K\u00e9m\u00e9nd\") \u00e8 un comune della Slovacchia facente parte del distretto di Nov\u00e9 Z\u00e1mky, nella regione di Nitra."}
{"id": "3565062", "revid": "287204", "url": "https://it.wikipedia.org/wiki?curid=3565062", "title": "Kamenin", "text": ""}
{"id": "3565063", "revid": "486946", "url": "https://it.wikipedia.org/wiki?curid=3565063", "title": "Kamenny Most", "text": ""}
{"id": "3565065", "revid": "287204", "url": "https://it.wikipedia.org/wiki?curid=3565065", "title": "Niuva 20", "text": "Niuva 20 \u00e8 un EP della band finlandese Turmion K\u00e4til\u00f6t. Il titolo in realt\u00e0 non ha alcun significato ma si riferisce al sanatorio psichiatrico di Niuvanniemi che si trova a 20 chilometri da Kuopio."}
{"id": "3565068", "revid": "6923", "url": "https://it.wikipedia.org/wiki?curid=3565068", "title": "Coltello a scatto", "text": "Il coltello a scatto (denominato anche molletta) \u00e8 un particolare tipo di coltello a serramanico, con apertura automatica della lama.\nCaratteristiche.\nIn posizione di riposo la lama giace all'interno del fodero, che \u00e8 ricavato nel manico; per l'apertura si utilizza un sistema a molla: vi \u00e8 una molla precaricata che viene svincolata da un pulsante all'atto in cui questo viene premuto, provocando l'estrazione rapida della lama, la quale raggiunge la posizione tipica della lama di coltello.\nLa caratteristica che contraddistingue i coltelli a scatto, non \u00e8 la presenza di una molla che facilit\u00e0 l'apertura, ma la modalit\u00e0 di apertura. A differenza dei coltelli a serramanico con apertura assistita (anche questi muniti di molla che spinge la lama all'esterno), ad esempio i coltelli da sopravvivenza, nei coltelli a scatto l'utilizzatore non applica forza sulla lama nell'apertura, che viene condotta interamente dalla molla sbloccata tramite un pulsante, e non hanno la possibilit\u00e0 essere aperti all'occorrenza a due mani o come un normale coltello chiudibile, in quanto la lama verrebbe trattenuta dal perno di svincolo comandato dal pulsante, funzione che spesso si crede erroneamente venga assolta dalla sicura, ma nei coltelli a scatto la sicura ha la funzione di bloccare il pulsante per prevenire pressioni involontarie su di esso, cosa che causerebbe un'apertura accidentale e possibili ferite all'utilizzatore.\nDurante l'ottecento vi fu in Italia una vasta diffusione del cosiddetto \"stiletto italiano\" o \"molletta\", coltelli a scatto ispirati al classico Stiletto italiano a lama fissa, erano appunto veri e propri pugnali con doppio filo affilato e lama ripegabile nel manico. Questa vasta diffusione ha influenzato le normative italiane in materia di armi che si sono susseguite dal novecento ad oggi, infatti oggi la normativa italiana prevede che qualsiasi coltello a scatto sia considerato arma bianca.\nEssendo arma bianca si possono acquistare solo con porto d'armi o nulla osta della questura e vanno denunziati alla propria questura di residenza, il porto non \u00e9 permesso in nessun caso.\nDiritto.\nIl diritto sull'uso dei coltelli a scatto \u00e8 diverso a livello internazionale.\nIn Europa.\nGermania.\nIn Germania sono proibiti nella portabilit\u00e0 personale. \u00c8 lecito portare coltelli con lama ad uscita laterale dal manico (coltello a serramanico), ma con tagliente solo su un lato e con lunghezza non superiore agli 85 mm dal manico.\nCon la emanazione della Waffengesetzes (WaffG) del 1\u00b0\u00a0aprile 2008 viene richiamato che la larghezza lama deve essere almeno il 20% in meno della lunghezza, e che il lato non tagliente doveva avere un assottigliamento verso la punta.\nCome tutte le armi i possessori devono essere maggiorenni con pi\u00f9 di 18 anni. Il porto in luogo pubblico senza motivazione \u00e8 in violazione del Ordnungswidrigkeit dar ( WaffG). Pu\u00f2 essere portato solo con giustificato motivo tipo la caccia o uso professionale specifico, sport o lavoro.\nI coltelli ad uso professionale come per i pompieri tipo a scatto, vengono considerati dalla BKA non armi. Non hanno proibizioni.\nIn sintesi:\nAltro caso specifico \u00e8 il coltello d'emergenza in forma di coltello a scatto, che deve essere\nAustria.\nLa detenzione, la portabilit\u00e0, la custodia, etc. di armi (Schusswaffen und verbotenen Waffen), e cos\u00ec i coltelli, sono permessi indipendentemente alla lunghezza di lama o larghezza o dal meccanismo di apertura, solo ai soggetti maggiori di anni 18, contro i quali le autorit\u00e0 non hanno imposto divieti. Per i coltelli a scatto non vi sono divieti specifici.\nSvizzera.\nIn Svizzera viene considerata arma, quando la lama \u00e8 pi\u00f9 lunga di 5\u00a0cm e la lunghezza totale aperto di 12\u00a0cm. La lama non deve avere doppio tagliente."}
{"id": "3565069", "revid": "170204", "url": "https://it.wikipedia.org/wiki?curid=3565069", "title": "Giovanni Beatrici", "text": ""}
{"id": "3565075", "revid": "287204", "url": "https://it.wikipedia.org/wiki?curid=3565075", "title": "Kamenn\u00fd Most (Slovacchia)", "text": "Kamenn\u00fd Most (in ungherese \"K\u0151h\u00eddgyarmat\") \u00e8 un comune della Slovacchia facente parte del distretto di Nov\u00e9 Z\u00e1mky, nella regione di Nitra."}
{"id": "3565077", "revid": "1305772", "url": "https://it.wikipedia.org/wiki?curid=3565077", "title": "Farung Yuthithum", "text": "Biografia.\nStudentessa al primo anno presso la Rajamangala University of Technology al momento dell'incoronazione, Farung Yuthithum ha vinto il suo primo concorso di bellezza nel 2006, quando \u00e8 stata incoronata Miss U-League 2006, evento riservato alle studentesse universitarie thailandesi.\nIl 24 marzo 2007, prende parte al concorso nazionale Miss Thailandia Universo che si svolge a Bangkok, e dove viene incoronata vincitrice da Miss Universe 2006 Zuleyka Rivera del Porto Rico. La Yuthithum ha anche il primato di essere la pi\u00f9 alta rappresentante della Thailandia nella storia di Miss Universo.\nFarung Yuthithum ha quindi rappresentato la Thailandia in occasione del concorso Miss Universo 2007 che si \u00e8 tenuto a Citt\u00e0 del Messico il 28 maggio 2007, e dove \u00e8 riuscita a classificarsi fra le prime quindici semifinaliste, dietro la vincitrice Riyo Mori, rappresentante del Giappone."}
{"id": "3565078", "revid": "92723", "url": "https://it.wikipedia.org/wiki?curid=3565078", "title": "Kme\u0165ovo", "text": "Kme\u0165ovo (in ungherese \"Gyarak\") \u00e8 un comune della Slovacchia facente parte del distretto di Nov\u00e9 Z\u00e1mky, nella regione di Nitra."}
{"id": "3565079", "revid": "287204", "url": "https://it.wikipedia.org/wiki?curid=3565079", "title": "Kmetovo", "text": ""}
{"id": "3565080", "revid": "339392", "url": "https://it.wikipedia.org/wiki?curid=3565080", "title": "Blissfully yours", "text": ""}
{"id": "3565085", "revid": "124994170", "url": "https://it.wikipedia.org/wiki?curid=3565085", "title": "Octavia Spencer", "text": "Biografia.\nSesta di sette figli, suo padre mor\u00ec quando aveva 13 anni mentre sua madre a 18 anni; si laurea presso l'Universit\u00e0 di Auburn in Alabama. Dopo aver esordito in un piccolissimo ruolo nello spettacolo teatrale \"The Love\", debutta nel 1996 nel ruolo di un'infermiera nel film di Joel Schumacher \"Il momento di uccidere\", tratto dall'omonimo romanzo di John Grisham, successivamente prende parte a film come \"Mai stata baciata\", \"Essere John Malkovich\", \"Spider-Man\", \"Una bionda in carriera\" e \"Babbo bastardo\". Nel 2003 recita al fianco di Allison Janney nel pluripremiato cortometraggio \"Chicken Party\", diretto dall'amico d'infanzia Tate Taylor. In seguito appare in molte serie televisive, come \"Medium\", \"The Big Bang Theory\" e \"NYPD Blue\".\nNel 2008 appare nel film di Gabriele Muccino \"Sette anime\", mentre l'anno seguente recita in \"Halloween II\" di Rob Zombie. Nel 2011 viene diretta nuovamente dall'amico Tate Taylor in \"The Help\", tratto dal romanzo di Kathryn Stockett\" L'aiuto\", per la cui interpretazione vince un Golden Globe, un SAG Award e un BAFTA Award e il 26 febbraio 2012 vince l'Oscar alla miglior attrice non protagonista. In seguito al successo di questa sua prima collaborazione con Tate Taylor, la Spencer torna a lavorare con lui in \"Get on Up,\" biopic sulla vita di James Brown, e \"Ma\"; in quest'ultimo lavoro Octavia \u00e8 per la prima volta protagonista in un film horror.\nLa Spencer \u00e8 attiva anche in ambito televisivo, ha preso parte a varie serie televisive tra cui \"E.R. - Medici in prima linea\", \"NYPD Blue\", \"LAX\", \"Avvocati a New York\", ma viene ricordata per il ruolo dell'assistente sociale Costance Grady nella serie \"Ugly Betty\".\nCarriera.\nAccreditata in molti film come Octavia L. Spencer, ha ottenuto il successo per la sua interpretazione di Minny Jackson nel film \"The Help\" (2011), per il quale ha vinto l'Oscar alla miglior attrice non protagonista, il Golden Globe per la migliore attrice non protagonista, il BAFTA alla migliore attrice non protagonista e due Screen Actors Guild Awards (miglior cast, miglior attrice non protagonista). In seguito, ha ricevuto altre due candidature agli Oscar nella sezione miglior attrice non protagonista per la sua interpretazione di Dorothy Vaughan ne \"Il diritto di contare\" (2016) e di Zelda Delilah Fuller ne \"La forma dell'acqua - The Shape of Water\" (2017).\nDoppiatrici italiane.\nNelle versioni in italiano dei suoi lavori, Octavia Spencer \u00e8 stata doppiata da:\nDa doppiatrice \u00e8 sostituita da:"}
{"id": "3565086", "revid": "71433", "url": "https://it.wikipedia.org/wiki?curid=3565086", "title": "Octavia L. Spencer", "text": ""}
{"id": "3565087", "revid": "767487", "url": "https://it.wikipedia.org/wiki?curid=3565087", "title": "Sud sanaeha", "text": "Sud sanaeha () \u00e8 un film del 2002 diretto da Apichatpong Weerasethakul, vincitore nella sezione Un Certain Regard del Festival di Cannes nello stesso anno e del premio KNF al Festival di Rotterdam nel 2003.\nTrama.\nMin, immigrato birmano clandestino, non pu\u00f2 curare la sua dermatite in strutture pubbliche nonostante l'intercessione di Orn, la donna tailandese che gli sta procurando i documenti.\nCon Roong, la sua fidanzata, Min passa la giornata sul greto del fiume che scorre nella giungla bagnandosi e facendo l'amore.\nContemporaneamente Orn fa visita a suo marito e gli porta via la moto per raggiungere la giungla con Tommy, impiegato nella fabbrica di cui suo marito \u00e8 dirigente con cui ha una relazione. Una volta raggiunta la foresta Tommy scompare dopo il furto della moto e la donna vaga fino ad imbattersi nei due ragazzi.\nDistribuzione.\nCensura.\nIl film ha sub\u00ecto, per la versione home video, tagli da parte del dipartimento della censura thailandese per delle scene di nudo e sesso presenti in esso, dalla durata totale di dieci minuti.\nIl film non \u00e8 mai stato distribuito nel circuito di sale cinematografiche italiane.\nAccoglienza.\nI \"Cahiers du cin\u00e9ma\" lo pongono al terzo posto nella classifica dei migliori film del 2002.\nCuriosit\u00e0.\nI titoli di testa del film compaiono 43 minuti dopo il suo inizio e seguono il viaggio in auto che i protagonisti compiono per raggiungere il fiume.\nIl regista ha dichiarato che durante le riprese del film ha immaginato che Min potesse essere affetto da AIDS.\nL'idea del film \u00e8 nata nel 1998 durante le riprese in uno zoo di Bangkok di Mysterious Object at Noon, quando un poliziotto ammanett\u00f2 e condusse in carcere due giovani donne birmane emigrate illegalmente."}
{"id": "3565088", "revid": "767487", "url": "https://it.wikipedia.org/wiki?curid=3565088", "title": "Kolta", "text": "Kolta (in ungherese \"Kolta\") \u00e8 un comune della Slovacchia facente parte del distretto di Nov\u00e9 Z\u00e1mky, nella regione di Nitra."}
{"id": "3565089", "revid": "1543377", "url": "https://it.wikipedia.org/wiki?curid=3565089", "title": "Jawaharlal Nehru Stadium (Delhi)", "text": "Il Jawaharlal Nehru Stadium (hindi: \u091c\u0935\u093e\u0939\u0930\u0932\u093e\u0932 \u0928\u0947\u0939\u0930\u0942 \u0938\u094d\u091f\u0947\u0921\u093f\u092f\u092e) \u00e8 un palazzetto sportivo polifunzionale che ospita il calcio e altri eventi sportivi, cos\u00ec come eventi di intrattenimento di grandi dimensioni.\nPrende il nome dal primo premier indiano. La struttura pu\u00f2 ospitare 60.254 spettatori e fino a 100.000 per concerti . In termini di posti a sedere, \u00e8 il quarto pi\u00f9 grande stadio polifunzionale in India e il 51\u00b0 pi\u00f9 grande al mondo. Il complesso dello stadio ospita anche la sede del \"Sports Authority of India\" (SAI) , il \"Ministero della Giovent\u00f9 e dello Sport\", il Governo dell'India e il Comitato Olimpico Indiano (IOA).\nIl Jawaharlal Nehru Stadium venne costruito per ospitare i IX Giochi asiatici del 1982, dopodich\u00e9 vi hanno avuto luogo i Campionati asiatici di atletica leggera del 1989, i Giochi del Commonwealth 2010. In preparazione dei i Giochi del Commonwealth del 2010, lo stadio ha ridotto la sua capacit\u00e0 da 78.000 a 60.254 spettatori.\nConcerti.\nLo stadio ha ospitato il concerto benefico indetto da Amnesty International il 30 settembre 1988 e chiamato Human Rights Now! il 30 settembre 1988.\nMichael Jackson aveva programmato 2 concerti in questo stadio, nel dicembre 1993 per il suo Dangerous World Tour ed erano anche stati venduti alcuni biglietti. Sarebbe stata la prima volta che Jackson avrebbe fatto un concerto in India. Entrambi i concerti programmati per essere gli ultimi spettacoli del tour sono stati cancellati, oltre alle date per l'Indonesia e l'Australia a causa di problemi di salute del cantante.\nCricket.\nLo stadio ha ospitato dei match \"One Day International\" nel 1984 contro l'Australia, mentre nel 1991 contro il Sudafrica. Il battitore Kepler Wessels ha giocato in entrambe le partite, ma per i diversi paesi, segnando 107 punri per l'Australia e 90 per il Sud Africa.\nCalcio.\nIn questo stadio si sono svolti alcuni match del campionato nazionale di calcio ed \u00e8 stata la sede principale della Coppa della federazione calcistica dell'Asia meridionale 2011.\nIl 10 gennaio 2012, il governo indiano, in accordo con Audi, ha ospitato un match amichevole di calcio tra la Nazionale Indiana e il club tedesco del , match vinto dai tedeschi per 4-0 davanti a 30.000 spettatori. Questa \u00e8 stata la partita di addio per Baichung Bhutia come capitano dell'India .\nDal 2014 viene utilizzato dalla squadra indiana Delhi Dynamos militante nella neonata Indian Super League.\nGiochi del Commonwealth 2010.\nLo stadio \u00e8 stata la sede principale per i Giochi del Commonwealth 2010. Ha ospitato le cerimonie di apertura e di chiusura, nonch\u00e9 gli eventi di atletica.\nLo stadio ha subito una massiccia riprogettazione e ricostruzione per il pi\u00f9 grande evento multi-sport ospitato dall'India ed \u00e8 stato aperto al pubblico il 27 luglio 2010.\nNel luglio 2010, si \u00e8 tenuto il primo in assoluto Asian All Asian Athletics Championship . Oltre 1.500 studenti sono accorsi a vedere l'evento.\nDurante la cerimonia di apertura sono stati usati per la sicurezza gli NSG, i CRPF e il personale di polizia di Delhi. I biglietti venivano controllati da una macchina verifica biglietto elettronico simile a quelli usati nella metropolitana di Delhi.\nErano presenti pi\u00f9 di 350 telecamere a circuito chiuso.\nRiprogettazione.\nAllo stadio \u00e8 stato dato un nuovo tetto, vengono migliorati i posti a sedere e altre strutture per soddisfare gli standard internazionali in quanto ospita gli eventi sportivi e le cerimonie di apertura e chiusura dei e dei Giochi del Commonwealth 2010.\nSede della nazionale Indiana di calcio.\nLa Nazionale Indiana di calcio gioca le sue partite casalinghe dopo che lo stadio \u00e8 stato consegnato dal Ministero dello Sport all'AIFF.\nLa prima partita della nazionale nel nuovo stadio doveva essere giocata durante la qualificazione nel Campionato mondiale di calcio 2014, tuttavia , questa partita era stata poi spostata nell'Ambedkar Stadium.\nDal 2 all'11 dicembre 2011, s'\u00e8 disputata la Coppa della federazione calcistica dell'Asia meridionale 2011, con l'India uscita vincitrice di questa competizione mentre dal 23 agosto al 2 settembre s'\u00e8 svolta la Nehru Cup 2012."}
{"id": "3565090", "revid": "71433", "url": "https://it.wikipedia.org/wiki?curid=3565090", "title": "Wizards of Waverly Place", "text": ""}
{"id": "3565093", "revid": "1566286", "url": "https://it.wikipedia.org/wiki?curid=3565093", "title": "Jolanda Benvenuti", "text": "Biografia.\nCur\u00f2 il montaggio cinematografico di oltre centoventi film fra il 1941 ed il 1975. Debutt\u00f2 con \"Vertigine\" nel 1942 e lavor\u00f2 quindi in varie produzioni cinematografiche e televisive italiane fra cui \"Francesco, giullare di Dio\", \"Tot\u00f2 sexy\" e \"Questi fantasmi\". Fu montatrice di fiducia di Roberto Rossellini, con cui lavor\u00f2 a partire da Roma citt\u00e0 aperta (1945), sebbene non accreditata nei titoli dei primi film."}
{"id": "3565095", "revid": "92723", "url": "https://it.wikipedia.org/wiki?curid=3565095", "title": "Komjatice", "text": "Komjatice (in ungherese \"Komj\u00e1t\") \u00e8 un comune della Slovacchia facente parte del distretto di Nov\u00e9 Z\u00e1mky, nella regione di Nitra."}
{"id": "3565099", "revid": "729019", "url": "https://it.wikipedia.org/wiki?curid=3565099", "title": "Gesiolo di san Miro", "text": "Il Gesiolo (in dialetto comasco Gesieu) \u00e8 una cappella rinascimentale costruita a protezione della fonte di san Miro sul sentiero per la chiesa a lui dedicata nel comune di Sorico.\nVenne eretta nel 1598 e (come ricorda l'iscrizione su marmo posta all'ingresso) fu voluta dal vicario generale del vescovo di Como, il milanese Giovanni Stefano Lunato.\nDescrizione.\nLa costruzione, di modeste dimensioni, sorge su una sorgente che la tradizione vuole venne fatta scaturire da san Miro; una tradizione vuole che dia benefici ai pellegrini in cammino verso il santuario.\nLe pareti e la volta a botte sono affrescate e raffigurano rispettivamente san Miro con un pellegrino e lo Spirito Santo con una colomba."}
{"id": "3565100", "revid": "15756", "url": "https://it.wikipedia.org/wiki?curid=3565100", "title": "Dmitrij F\u00ebdorovi\u010d Ustinov", "text": "Nominato da Stalin ministro degli Armamenti a soli 32 anni, svolse un ruolo di grande rilievo nel programma di sviluppo della produzione bellica dell'Unione Sovietica durante la seconda guerra mondiale, che ebbe un'importanza decisiva per la vittoria contro l'aggressione nazista.\nDopo la guerra, rimase il principale esponente politico, all'interno del Politburo, del complesso militare-industriale sovietico e persegu\u00ec con abilit\u00e0 e tenacia l'obiettivo di potenziare le forze armate dell'Unione per metterle in grado di competere con quelle degli Stati Uniti. Divenne infine maresciallo dell'Unione Sovietica e ministro della Difesa nel 1976 e durante l'ultimo fase del governo di Leonid Bre\u017enev assunse una grande influenza, rafforzando ulteriormente la macchina bellica sovietica, che raggiunse finalmente la parit\u00e0 strategica con gli statunitensi, e promuovendo istanze politiche di intransigenza e di duro confronto con la superpotenza rivale.\nBiografia.\nGli inizi.\nDimitrij F\u00ebdorovi\u010d Ustinov era nato in una famiglia operaia di Samara. Durante la guerra civile russa, in una situazione di crisi economica gravissima e carestie, il padre malato dovette abbandonare la famiglia per cure a Samarcanda e mor\u00ec nel 1922, lasciando il giovane Ustinov a capo della famiglia. L'anno seguente la morte del padre, egli e la madre, Evrosinija Martinovka, si trasferirono nella citt\u00e0 di Makarev, vicino Ivanovo-Voznesensk, dove Ustinov pot\u00e9 trovare lavoro come meccanico in un mulino; nel 1925 anche la madre mor\u00ec. Negli anni della guerra civile Ustinov si arruol\u00f2 nell'Armata Rossa a Samarcanda e prest\u00f2 servizio nel 1922-1923 come volontario nel 12\u00ba reggimento del Turkestan, prendendo parte ai combattimenti contro bande di predoni e irregolari.\nUstinov entr\u00f2 nel Partito Comunista dell'Unione Sovietica nel 1927 e due anni dopo inizi\u00f2 a frequentare la facolt\u00e0 di meccanica dell'Istituto Politecnico di Ivanovo-Voznesenskij. Ustinov venne quindi trasferito alla Scuola superiore di tecnica \"Bauman\" di Mosca, mentre nel marzo 1932 entr\u00f2 all'Istituto di ingegneria meccanica militare di Leningrado dove rimase fino al 1934. Dopo questi anni di apprendimento, Ustinov lavor\u00f2 inizialmente come ingegnere all'Istituto di ricerca dell'artiglieria di Leningrado prima di essere trasferito nel 1937 alla fabbrica d'armi \"Bol\u0161evik\" dove, dopo aver lavorato come ingegnere, divenne pi\u00f9 tardi direttore dello stabilimento.\nNella Grande Guerra Patriottica.\nIl 9 giugno 1941 Ustinov venne sorprendentemente nominato da Iosif Stalin responsabile del Commissariato del Popolo agli armamenti (\"Narkomat Vooru\u017eenija\") in sostituzione di Boris L'vovi\u010d Vannikov che era stato bruscamente destituito e arrestato. Secondo il figlio di Lavrentij Berija, l'assegnazione di questo incarico di enorme importanza al giovane Ustinov, ebbe luogo grazie all'interessamento e al favore proprio del potente capo della sicurezza dell'Unione.\nL'inizio dell'invasione tedesca provoc\u00f2 una situazione drammatica per l'Unione Sovietica; Stalin ritenne che fosse necessario superare le difficolt\u00e0 iniziali nella fabbricazione e assegnazione dei materiali militari e il 20 luglio 1941 Vannikov venne rilasciato e nominato vice-commissario del popolo agli armamenti con responsabilit\u00e0 per le munizioni; da quel momento egli collabor\u00f2 con Ustinov per potenziare in modo decisivo la produzione di armi necessaria per l'Armata Rossa. Ustinov entr\u00f2 in contatto con il generale Nikolaj Voronov con il quale promosse il grande sviluppo dell'artiglieria sovietica; nei primi mesi dovette anche impegnarsi nel programma di evacuazione d'emergenza delle industrie belliche essenziali per impedire che cadessero in mano dei tedeschi.\nIn particolare Ustinov diresse l'evacuazione generale delle industrie della difesa dalla citt\u00e0 assediata di Leningrado fino agli Urali; oltre ottanta fabbriche militari furono smontate e trasferite all'est insieme a circa 600.000 lavoratori, tecnici e ingegneri. Stalin riconobbe l'enorme impegno, la preparazione e l'efficienza di Ustinov, che egli chiamava \"il rosso\" per il colore dei suoi capelli, e in seguito gli assegn\u00f2 il prestigioso riconoscimento di Eroe del lavoro socialista. Durante la seconda guerra mondiale, Ustinov svolse un ruolo cruciale all'interno del gigantesco programma per la produzione, necessario per competere con la macchina da guerra della Germania nazista e liberare i territori occupati. Egli inoltre promosse a ruoli di responsabilit\u00e0 ingegneri, progettisti e tecnici giovani e particolarmente brillanti che contribuirono all'enorme sviluppo e alla modernizzazione degli armamenti sovietici. Ustinov si dimostr\u00f2 anche abile nei compiti amministrativi; grazie soprattutto al suo impegno e alle sue capacit\u00e0, l'industria degli armamenti sovietica assolse brillantemente ai suoi compiti fornendo alle forze armate i mezzi per vincere la guerra.\nNella Guerra fredda.\nDopo la fine della seconda guerra mondiale, Ustinov mantenne inizialmente il suo incarico alla guida del commissariato degli armamenti; egli inoltre fin dal 1945 promosse, dopo una serie di visite insieme al suo principale collaboratore V. M. Rjabikov agli istituti di ricerca sovietici, lo sviluppo dell'industria missilistica che inizi\u00f2 la sua attivit\u00e0 nel 1946. Ustinov manteneva rapporti diretti con Stalin e nel 1948, mentre la situazione internazionale evolveva rapidamente verso la Guerra fredda, consigli\u00f2 al dittatore di razionalizzare e potenziare l'industria degli armamenti, organizzando una nuova struttura amministrativa centralizzata per coordinare e dirigere tutto il complesso militare-industriale. Il ruolo di Ustinov divenne soprattutto centrale nel programma missilistico e spaziale sovietico; egli, incaricato di dirigere il nuovo ministero degli armamenti dal 1946 al 1953, segu\u00ec da vicino le attivit\u00e0 dei centri di ricerca, comprese l'importanza strategico-politica dei programmi spaziali e promosse la costituzione di strutture amministrative segrete dirette da abili tecnici che condividevano le sue valutazioni.\nIl 13 maggio 1946 Stalin costitu\u00ec con il decreto 1017-419 il cosiddetto Comitato numero 2 incaricato di sviluppare nel massimo segreto il programma missilistico sovietico e Ustinov divenne vice-presidente di questa organizzazione; pi\u00f9 tardi egli collabor\u00f2 anche con la cosiddetta 7\u00aa Direzione generale del Ministero della Difesa che, sotto la presidenza di S. I. Veto\u0161kin, svilupp\u00f2 ulteriormente il lavoro di ricerca e progettazione del missile sovietico. Ustinov condivideva con Veto\u0161kin le considerazioni sull'importanza decisiva politica e strategica della tecnologia e del programma missilistico e spaziale.\nLa morte di Stalin il 5 marzo 1953 e l'assunzione del potere da parte del nuovo gruppo dirigente guidato da Nikita Sergeevi\u010d Chru\u0161\u010d\u0451v provocarono un riesame generale della politica militare dell'Unione Sovietica; il 19 marzo 1953 Ustinov divenne ministro dell'industria della Difesa, ma egli dovette confrontarsi con i programmi di riforma del nuovo segretario generale che prevedevano una sostanziale riduzione delle spese militari. Chru\u0161\u010d\u0451v era intenzionato a ridurre l'apparato burocratico-amministrativo sciogliendo alcuni ministeri, e a limitare anche le risorse assegnate al settore industriale e tecnologico della difesa. Ustinov tuttavia prese posizione contro queste decisioni che a suo parere avrebbero messo in pericolo la sicurezza del paese e riusc\u00ec a convincere il segretario generale a costituire un nuovo organo di coordinamento incaricato di controllare e sviluppare tutto il settore della difesa. Venne quindi costituita la \"Commissione militare-industriale\" di cui Ustinov divenne presidente e massimo responsabile.\nNegli anni seguenti Ustinov accrebbe ancora la sua influenza all'interno del gruppo dirigente sovietico; in occasione della vicenda della cosiddetta opposizione \"anti-partito\" contro Chru\u0161\u010d\u0451v, formata da Vja\u010deslav Michajlovi\u010d Molotov, Georgij Maksimilianovi\u010d Malenkov, Lazar' Moiseevi\u010d Kaganovi\u010d e Dmitrij Trofimovi\u010d \u0160epilov, egli mantenne il suo appoggio al segretario generale e, nella riunione decisiva, parl\u00f2 a favore di Chru\u0161\u010d\u0451v e contro gli avversari \"anti-partito\". Il 14 dicembre 1957 divenne quindi vice-presidente del Consiglio dei ministri e presidente della Commissione militare-industriale del Presidium dell'Unione Sovietica. Ustinov ricevette nuovamente l'onorificenza di Eroe del lavoro socialista dopo il primo volo nello spazio dell'astronauta sovietico Jurij Gagarin il 12 aprile 1961, in riconoscimento dei suoi brillanti successi nella direzione del programma spaziale.\nIl 13 marzo 1963 Ustinov divenne primo vice-presidente del Consiglio dei ministri e presidente del Consiglio economico supremo dell'Unione Sovietica e mantenne questo incarico fino al 26 marzo 1965; egli partecip\u00f2 attivamente alla cospirazione contro Chru\u0161\u010d\u0451v dell'ottobre 1964 che condusse al potere la nuova direzione collegiale guidata a Leonid Il'i\u010d Bre\u017enev. Con la sostituzione del segretario generale, il potere e l'influenza di Ustinov crebbero ulteriormente: dal 26 marzo 1965 ricevette da Bre\u017enev l'incarico di segretario del Comitato centrale del PCUS con responsabilit\u00e0 su tutto il settore della difesa e quindi divenne contemporaneamente il dirigente politico del complesso-militare-industriale e il rappresentante degli interessi del complesso all'interno del partito stesso.\nMinistro della Difesa.\nIl 29 aprile 1976 Ustinov raggiunse l'apice della sua carriera con la nomina, dopo la morte del maresciallo Andrej Antonovi\u010d Gre\u010dko, a Ministro della difesa dell'Unione Sovietica, carica che avrebbe mantenuto fino alla morte il 20 dicembre 1984. Ustinov ricevette anche il grado supremo di Maresciallo dell'Unione Sovietica e da quel momento assunse un ruolo decisivo all'interno del processo decisionale della dirigenza sovietica, grazie al suo controllo sul grande complesso militare-industriale e ai suoi legami di amicizia personale con il potente capo del KGB Jurij Vladimirovi\u010d Andropov.\nNel suo nuovo incarico, Ustinov si fece promotore di una politica intransigente, attenta alle minacce alla sicurezza esterna e interna dell'Unione Sovietica, e promosse un rafforzamento della disciplina e della coesione stimolando programmi per lottare contro la corruzione e il rilassamento morale. Egli inoltre continu\u00f2 e acceler\u00f2 i programmi di rafforzamento militare, approvando in generale tutti i progetti di armamenti sviluppati dal complesso militare-industriale e favorendo un ulteriore, enorme aumento delle spese militari da lui ritenute necessarie per controbattere le potenze ostili all'unione Sovietica. Ustinov procedette allo schieramento dei nuovi missili a medio raggio RSD-10 (SS-20) che avrebbe allarmato i paesi dell'Europa occidentale e provocato un brusco peggioramento dei rapporti tra i due blocchi. Il ministro difese strenuamente la decisione di schierare gli SS-20 e si oppose ai tentativi di compromesso, promossi soprattutto dal cancelliere Helmut Schmidt, ottenendo l'appoggio alla sua politica militare di Bre\u017enev e di Andrej Andreevi\u010d Gromyko.\nIl maresciallo Ustinov assunse nell'ultimo periodo della sua vita un ruolo sempre pi\u00f9 importante all'interno della dirigenza sovietica; egli entr\u00f2 a far parte del gruppo ristretto di membri del Politburo che in modo informale prese la guida del paese, soprattutto dopo il peggioramento delle condizioni di salute di Bre\u017enev. Facevano parte di questo gruppo, oltre a Ustinov, il segretario generale Bre\u017enev, il principale ideologo del PCUS Michail Suslov, il presidente del KGB Jurij Andropov e il ministro degli esteri Gromyko; in un secondo momento entr\u00f2 in questo gruppo anche il segretario personale di Bre\u017enev, Konstantin Ustinovi\u010d \u010cernenko.\nQuesti personaggi prendevano direttamente, nel corso di riunioni informali, le decisioni pi\u00f9 importanti che venivano in un secondo momento formalmente approvate da un voto del Politburo. La cruciale decisione di inviare le truppe sovietiche in Afghanistan venne presa durante una di queste riunioni ristrette; Ustinov diede il suo consenso e sostenne le proposte presentate da Bre\u017enev, Andropov e Gromyko. Secondo alcune fonti Ustinov avrebbe svolto un ruolo fondamentale nel processo decisionale e avrebbe fatto pressioni per procedere all'intervento anche in contrasto con il parere degli esperti militari. Egli avrebbe convinto Bre\u017enev ad autorizzare l'invasione insinuando che, in caso di caduta del regime filo-sovietico locale, gli americani avrebbero costituito basi militari in Afghanistan e schierato altri missili in grado di minacciare il territorio sovietico.\nDopo la morte di Bre\u017enev il 10 novembre 1982, Ustinov sostenne la candidatura di Andropov alla carica di segretario generale del PCUS, in contrasto con altri esponenti del partito che avrebbe preferito la nomina di \u010cernenko. Andropov svolse subito una energica attivit\u00e0 per rafforzare la disciplina e migliorare l'efficienza del sistema; Ustinov collabor\u00f2 strettamente con il nuovo segretario che peraltro non era in buone condizioni di salute e sarebbe morto il 9 febbraio 1984.\nDurante l'ultima fase del periodo bre\u017eneviano e nella breve fase della direzione di Andropov, l'influenza e il potere di Ustinov divennero predominanti; egli fu presente e influ\u00ec in tutti i consigli ristretti che presero le decisioni politiche pi\u00f9 importanti per controllare la situazione interna e internazionale dell'Unione Sovietica. Nel 1980 furono Ustinov e Andropov che si recarono in Polonia segretamente per valutare i provvedimenti da prendere in accordo con il governo polacco per frenare le proteste popolari. Egli tuttavia fu risolutamente contrario ad un nuovo intervento dell'Esercito sovietico per occupare militarmente la Polonia; Ustinov era consapevole dell'ostilit\u00e0 della popolazione e afferm\u00f2 che non era assolutamente possibile una iniziativa militare \"in un paese che non \u00e8 pronto ad accogliere\" le truppe sovietiche. Negli anni seguenti Ustinov rappresent\u00f2 l'ala pi\u00f9 intransigente della dirigenza sovietica e, insieme a Gromyko e Andropov, si oppose aspramente alla politica aggressiva del nuovo presidente statunitense Ronald Reagan. Dopo la morte di Andropov, egli in pratica divenne il principale collaboratore del nuovo segretario generale \u010cernenko e assunse un potere ancora maggiore, apparendo per alcuni mesi il \"vero numero due del paese\".\nIn questa fase finale della sua vita Ustinov assunse posizioni sempre pi\u00f9 conservatrici e, insieme al ministro degli esteri Gromyko, influ\u00ec in modo decisivo sulla politica rigida estera sovietica; nella politica interna invece espresse apprezzamento per Stalin e la sua azione di governo, mentre propose di riabilitare Vja\u010deslav Michajlovi\u010d Molotov, Georgij Maksimilianovi\u010d Malenkov e Lazar' Moiseevi\u010d Kaganovi\u010d e di ridenominare Volgograd con lo storico nome di Stalingrado. Egli manifest\u00f2 anche un suo giudizio estremamente critico su Chru\u0161\u010d\u0451v.\nNonostante le crescenti difficolt\u00e0 dopo la fine della \"distensione\" e l'inizio della cosiddetta \"seconda guerra fredda\", Ustinov continu\u00f2 fino all'ultimo a impegnarsi nel suo incarico al ministero della difesa; egli dormiva solo poche ore al giorno e impiegava gran parte del tempo in compiti di servizio, mostrando energia e determinazione. Anche la salute di Ustinov peraltro era ormai declinante; egli si ammal\u00f2 dopo aver assistito all'aperto ad una esposizione di equipaggiamenti militari; il maresciallo mor\u00ec il 20 dicembre 1984 per le complicazioni di una polmonite. Ustinov venne sepolto sulla Piazza Rossa e successivamente cremato; l'urna con le ceneri fu collocata nelle mura del Cremlino.\nLa sua morte imprevista indebol\u00ec ulteriormente la dirigenza sovietica ed ebbe conseguenze anche per l'apparato militare-industriale sovietico che perse il suo pi\u00f9 esperto e potente rappresentante; un capo energico e rispettato, determinato ad affrontare e ribattere colpo su colpo le minacce politico-militari degli Stati Uniti della presidenza Reagan. Anche se Michail Gorba\u010d\u00ebv, che riteneva di avere il sostegno di Ustinov, credette in un primo tempo che la scomparsa del ministro avrebbe potuto pregiudicare la sua ascesa alla carica di segretario generale, \u00e8 possibile che al contrario Ustinov si sarebbe opposto al nuovo dirigente supremo e ne avrebbe ostacolato i propositi riformatori.\nIn suo onore la citt\u00e0 di I\u017eevsk, capoluogo dell'Udmurtia, si chiam\u00f2 Ustinov dal 1985 al 1987. Ustinov era sposato da molti anni con Taisa Alekseevna, dalla quale nel 1932 aveva avuto il figlio Ram.\nDottrina strategica.\nLa nomina di Ustinov alla guida del Ministero della difesa dell'Unione Sovietica nel 1976 ebbe profonda influenza sull'apparato militare-industriale sovietico e anche sulla dottrina strategica pianificata e attivata dalla dirigenza delle Forze armate sovietiche. Il maresciallo promosse in primo luogo un grande rafforzamento delle forze corazzate dell'esercito nella previsione di dover eventualmente combattere un \"conflitto ad alta intensit\u00e0 non nucleare\" in Europa centrale e in Estremo oriente. Inoltre Ustinov evidenzi\u00f2 la necessit\u00e0 di sviluppare le armi nucleari tattiche o \"di teatro\" secondo la teoria operativa di \"rafforzamento della direttrice strategica europea\". Sulla base di questa direttiva di fondo, nel 1976 ebbe inizio la sostituzione gi\u00e0 programmata dei vecchi missili a medio raggio R-12 (SS-4 Sandal) e R-14 (SS-5 Skean), con i moderni RSD-10 \u201cPioner\u201d (SS-20 Saber). Nel 1983-1984 su iniziativa di Ustinov inizi\u00f2 lo schieramento, oltre che in Unione Sovietica, anche in Cecoslovacchia e Repubblica Democratica Tedesca dei sistemi missilistici tattici OTR-21 To\u010dka e OTR-23 Oka, che permittevano di colpire obiettivi sull'intero territorio della Repubblica Federale Tedesca. Lo spiegamento di queste nuove armi, allarmarono fortemente gli Stati Uniti e la NATO, i cui analisti strategici giunsero alla conclusione che l'Unione Sovietica sembrava prepararsi per un conflitto nucleare limitato in Europa.\nLa dottrina strategica di Ustinov prevedeva anche il dispiegamento di missili SS-20 nella penisola di \u010cukotka, da dove avrebbero potuto colpire ampie zone dell'Alaska e del Canada nord-occidentale. I piani prevedevano che ai primi segni di un attacco nucleare della NATO, le forze missilistiche strategiche sovietiche avrebbero lanciato un attacco nucleare preventivo che avrebbe preceduto l'inizio delle operazioni offensive nel teatro europeo delle operazioni. L'obiettivo dell'attacco preventivo era quello di frantumare le difese della NATO per una profondit\u00e0 di 50-100 chilometri, a cui sarebbe seguita l'offensiva di gruppi d'urto di cinque fronti sovietici contro il territorio della Germania occidentale. Durante la prima fase delle operazioni, la 14\u00aa Armata, schierata sul territorio della Repubblica socialista sovietica della Moldavia, avrebbe effettuato un attacco contro la Turchia per prendere il controllo degli stretti del Mar Nero e aprire il passaggio verso il Mar Mediterraneo delle navi della Flotta del Mar Nero, le cui forze anfibie avrebbero dovuto attaccare le coste italiane. La pianificazione del ministero della difesa di Ustinov prevedeva che il 13-15 giorni, le forze sovietiche avrebbero occupato il territorio della Germania occidentale, della Danimarca, dei Paesi Bassi e del Belgio, e sarebbero avanzate fino al confine con la Francia.\nLa seconda fase delle operazioni in Europa occidentale avrebbe visto l'intervento delle forze di due altri fronti sovietici. Un raggruppamento avrebbe effettuato l'offensiva principale in direzione della Normandia, mentre l'altro fronte si sarebbe spinto in profondit\u00e0 fino ai confini della Spagna. I piani di Ustinov prevedevano di completare l'intera operazione di sconfiggere le forze NATO e creare un'area di controllo sovietico sull'Europa continentale, entro 30-35 giorni. Lo stato maggiore generale sovietico aveva fiducia sul successo e sulla fattibilit\u00e0 di questi piani, ma permanevano grandi incertezze sulla possibilit\u00e0 di sfruttare economicamente, amministrare e controllare i territori occupati la cui numerosa popolazione avrebbe verosimilmente mostrato ostilit\u00e0 verso i sovietici."}
{"id": "3565101", "revid": "767487", "url": "https://it.wikipedia.org/wiki?curid=3565101", "title": "Komo\u010da", "text": "Komo\u010da (in ungherese \"Kamocsa\") \u00e8 un comune della Slovacchia facente parte del distretto di Nov\u00e9 Z\u00e1mky, nella regione di Nitra."}
{"id": "3565102", "revid": "287204", "url": "https://it.wikipedia.org/wiki?curid=3565102", "title": "Komoca", "text": ""}
{"id": "3565103", "revid": "271907", "url": "https://it.wikipedia.org/wiki?curid=3565103", "title": "Dmitrij Ustinov", "text": ""}
{"id": "3565108", "revid": "3115", "url": "https://it.wikipedia.org/wiki?curid=3565108", "title": "Le\u013ea", "text": "Le\u013ea (in ungherese \"Lel\u00e9d\") \u00e8 un comune della Slovacchia facente parte del distretto di Nov\u00e9 Z\u00e1mky, nella regione di Nitra."}
{"id": "3565109", "revid": "729019", "url": "https://it.wikipedia.org/wiki?curid=3565109", "title": "Primera Divisi\u00f3n Profesional de Uruguay 2010-2011", "text": "La Primera Divisi\u00f3n Profesional de Uruguay 2010-2011 \u00e8 stata la 107\u00aa edizione del campionato uruguaiano di calcio di massima serie.\nIl Nacional si \u00e8 laureato campione per la 43\u00aa volta.\nTorneo di Apertura.\nIl Torneo di Apertura \u00e8 iniziato il 21 agosto e si \u00e8 concluso il 5 dicembre.\nTorneo di Clausura.\nIl Torneo di Clausura \u00e8 iniziato il 5 febbraio e si \u00e8 concluso il 5 giugno."}
{"id": "3565112", "revid": "298229", "url": "https://it.wikipedia.org/wiki?curid=3565112", "title": "Jillian Camarena-Williams", "text": "Ha un primato personale di 20,18 m ottenuto l'8 luglio 2011 al Meeting Areva. Il 1\u00ba luglio 2013 \u00e8 stata trovata positiva ad un test antidoping al clomifene e squalificata dalle competizioni per 6 mesi fino al 28 febbraio 2014."}
{"id": "3565115", "revid": "427407", "url": "https://it.wikipedia.org/wiki?curid=3565115", "title": "Jillian Camarena", "text": ""}
{"id": "3565117", "revid": "228587", "url": "https://it.wikipedia.org/wiki?curid=3565117", "title": "Boxer (album)", "text": "Boxer \u00e8 il quarto album discografico del gruppo musicale statunitense indie rock dei The National, pubblicato il 22 maggio 2007 dalla Beggars Banquet Records.\nIl disco.\nProdotto, come il precedente \"Alligator\", da Peter Katis e dalla stessa band, il disco si avvale della collaborazione di Sufjan Stevens in due tracce.\nIl brano \"Slow Slow\" contiene lo stesso testo di un'altra canzone della band, \"29 Years\", inserita nell'album \"The National\".\nDall'album sono stati estratti 3 singoli: \"Mistaken for Strangers\" (aprile 2007, nei formati vinile 7\" e CD), \"Apartment Story\" (novembre 2007, solo in formato 7\") e \"Fake Empire\" (giugno 2008, solo digitale).\nUn film-documentario intitolato \"A Skin, A Night\" \u00e8 stato pubblicato circa un anno dopo il disco e contiene delle registrazioni relative al processo di realizzazione dell'album stesso. Il film \u00e8 stato diretto da videomaker indipendente Vincent Moon.\nLa foto in copertina del disco \u00e8 stata scattata da Abbey Drucker mentre il gruppo suonava il brano \"The Geese of Beverly Road\", tratto da \"Alligator\", al matrimonio del produttore Peter Katis.\nCritica e vendite.\n\u00c8 stato nominato miglior disco del 2007 ed al 20\u00ba posto tra i cinquanta del decennio 2000-2009 dal mensile statunitense Paste. La rivista italiana Il Mucchio Selvaggio lo ha inserito tra i 100 dischi pi\u00f9 rappresentativi del decennio 2001-2010.\nPer quanto riguarda le vendite, l'album ha esordito alla posizione #68 della Billboard 200. Al 2010 il disco ha venduto circa 300.000 copie nel mondo.\nTracce.\nTutti i brani sono scritti dal gruppo, tranne dove indicato."}
{"id": "3565118", "revid": "729019", "url": "https://it.wikipedia.org/wiki?curid=3565118", "title": "Douglas World Cruiser", "text": "Il Douglas World Cruiser (a volte indicato con la sigla DWC) era un biplano monomotore realizzato dall'azienda statunitense Douglas nel corso del 1923, su specifica richiesta dello United States Army Air Service che lo volle impiegare in una crociera programmata allo scopo di compiere l'intera circumnavigazione del globo terrestre.\nSviluppo.\nIl progetto del World Cruiser nacque per un'idea ben definita: un giro del mondo in aereo. La componente aerea dell'US Army era alla ricerca di un velivolo che potesse unire caratteristiche di affidabilit\u00e0 e robustezza alla flessibilit\u00e0 operativa (rappresentata in particolare dalla possibilit\u00e0 di operare come velivolo anfibio) ed all'elevata autonomia.\nMentre, in un primo momento, le autorit\u00e0 mostrarono interesse nei confronti del Douglas Cloudster (primo prodotto della casa californiana), il costruttore stesso avanz\u00f2 la proposta per un velivolo derivato dal Douglas DT gi\u00e0 in servizio con la US Navy.\nLa proposta incontr\u00f2 il favore del committente e nell'estate del 1923 venne realizzato il prototipo: presto avviato ad un ciclo di prove valutative, non evidenzi\u00f2 aspetti critici, sia nella versione con carrello d'atterraggio che in quella idrovolante.\nVennero cos\u00ec ordinati altri quattro esemplari del World Cruiser (destinati a compiere la trasvolata); l'ultimo di questi venne consegnato nel marzo del 1924.\nDescrizione tecnica.\nStruttura.\nIl Douglas DWC manteneva tutte le caratteristiche di base del modello DT dal quale derivava: biplano con struttura mista, aveva ali in legno con rivestimento di tela e fusoliera in tubi di acciaio saldati; la parte anteriore era rivestita in lega leggera mentre in quella posteriore il rivestimento era in tela. Gli impennaggi erano costituiti da piani verticali realizzati in legno e da piani orizzontali in tubi d'acciaio con rivestimento in tela; lo stabilizzatore era collocato alla base della deriva.\nPer le manovre di atterraggio e di decollo il velivolo poteva impiegare sia il carrello (di tipo classico, fisso, con pattino di coda) sia due galleggianti; i due sistemi erano intercambiabili con facilit\u00e0.\nLa principale modifica rispetto al velivolo di base era costituita dalla dotazione di serbatoi di carburante: il DWC non prevedeva l'installazione delle dotazioni belliche ed il risparmio di peso ottenuto consent\u00ec di incrementare la quantit\u00e0 di carburante trasportabile; il risultato finale si concretizz\u00f2 nell'aumento dell'autonomia dalle 293 miglia del DT-2 alle 2\u00a0200 del DWC.\nMotore.\nAnche la motorizzazione del World Cruiser riprendeva quella gi\u00e0 collaudata con il DT: il propulsore era infatti un Liberty L-12, motore a V di dodici cilindri raffreddato a liquido. Volendo privilegiare l'affidabilit\u00e0, a discapito delle prestazioni massime, venne scelta una versione leggermente meno potente (420 hp) rispetto a quella impiegata nel velivolo in servizio attivo con l\"'US Navy\" (450\u00a0hp).\nAspetto particolare riguardava l'impianto di raffreddamento: questo era realizzato in modo tale che il radiatore fosse agevolmente sostituibile, consentendo cos\u00ec di adeguare con facilit\u00e0 le dimensioni della superficie radiante alle necessit\u00e0 determinate dal clima delle regioni di volta in volta attraversate nel corso del lungo tragitto previsto.\nImpiego operativo.\nIl primo giro del mondo in volo (l'obiettivo per cui era stato ordinato il Douglas World Cruiser) era, secondo alcune fonti, oggetto di competizione fra pi\u00f9 nazioni e, per l'epoca, rappresentava una sfida avventurosa: nel 1974 celebrando il 50\u00ba anniversario dell'impresa il giornalista specializzato Peter M. Bowers ebbe a scrivere che \"La grandezza di quel volo, in termini di studi preliminari, ingegneria, supporto logistico, addestramento degli equipaggi, cooperazione tra servizi, autorizzazioni diplomatiche, abilit\u00e0 e determinazione \u00e8 quasi direttamente paragonabile ad un allunaggio di oggi\".\nMentre il prototipo del DWC venne impiegato per l'addestramento degli equipaggi, i quattro velivoli destinati a compiere il giro del mondo vennero trasferiti a Sand Point (cittadina nei pressi di Seattle) dove, con una fastosa cerimonia, vennero ufficialmente battezzati: numerati da 1 a 4 divennero rispettivamente \"Seattle\", \"Chicago\", \"Boston\", \"New Orleans\".\nTra gli aspetti curiosi dell'evento vi fu l'utilizzo di acqua per la cerimonia di battesimo: in epoca di proibizionismo vennero impiegate acque provenienti dai luoghi dai quali i velivoli prendevano il nome.\nL'impresa, dopo qualche rinvio causato dalle condizioni meteorologiche, ebbe ufficialmente inizio il 6 aprile 1924 con direzione ovest. L'inverno pi\u00f9 rigido degli ultimi dieci anni mise subito a dura prova le macchine e gli equipaggi (che viaggiavano in postazioni scoperte); il 30 aprile nei cieli dell'Alaska il \"Seattle\" precipit\u00f2 durante una tempesta di neve. Dopo pochi giorni l'equipaggio, messosi in salvo, riusc\u00ec a far avere proprie notizie e venne dato l'ordine di proseguire la missione.\nIn tutte le grandi citt\u00e0 toccate lungo il tragitto gli equipaggi ricevettero grandi manifestazioni d'affetto; tuttavia la consapevolezza di avere davanti a s\u00e9 ancora la maggior parte del percorso e la necessit\u00e0 di portare a termine l'impresa (con la traversata dell'Atlantico) prima dell'arrivo del nuovo inverno, era fonte di preoccupazione per tutti i componenti della spedizione.\nLa parte del tragitto che tocc\u00f2 il Giappone, la Cina, la penisola indiana ed il medio oriente fu caratterizzata da climi caldi (che condizionarono negativamente le prestazioni dei propulsori), ma non fu interessata da incidenti di particolare rilievo.\nIl 17 luglio i tre velivoli lasciarono la Gran Bretagna alla volta delle Isole Orcadi per procedere verso l'Islanda: durante il tragitto, il 3 agosto quando le Isole F\u00e6r \u00d8er erano alle spalle, un guasto al motore costrinse il \"Boston\" all'ammaraggio d'emergenza. Anche in questo caso l'equipaggio venne recuperato dall'incrociatore leggero USS Richmond (CL-9) della US Navy, ma il velivolo era definitivamente perso.\nRimaneva l'ultima grande incognita: il 24 agosto i due restanti World Cruiser decollarono dal villaggio groenlandese di Ivittuut per compiere la traversata finale che li avrebbe riportati sul continente americano; dopo una settimana di silenzio, il 31 agosto, l'arrivo sulle coste del Labrador pose termine alla lunga attesa e diede nuovo vigore ai festeggiamenti: all'arrivo a Boston gli equipaggi vennero sommersi dalla folla in un tripudio di celebrazioni.\nLungo il tragitto che li riport\u00f2 a Seattle i velivoli, raggiunti ed accompagnati dal prototipo ribattezzato \"Boston II\" (in ricordo del secondo velivolo precipitato durante il viaggio), fecero tappa a Washington e furono ricevuti dal Presidente Calvin Coolidge che attese per ore sotto la pioggia l'arrivo dei velivoli, rifiutando di perdersi il grande evento.\nL'arrivo trionfale, il 28 settembre a Seattle delimit\u00f2 i confini dell'impresa: 26\u00a0345\u00a0miglia (circa 42\u00a0400\u00a0km), 175 giorni di viaggio, 363\u00a0h e 7\u00a0min di volo effettivo alla velocit\u00e0 media di 72,5\u00a0mph (circa 117\u00a0km/h).\nUtilizzatori.\n\"Dati tratti da \"Enciclopedia L'Aviazione\"\"."}
{"id": "3565119", "revid": "767487", "url": "https://it.wikipedia.org/wiki?curid=3565119", "title": "Lipov\u00e1 (Nitra)", "text": "Lipov\u00e1 (in ungherese \"Nyitramalomszeg\") \u00e8 un comune della Slovacchia facente parte del distretto di Nov\u00e9 Z\u00e1mky, nella regione di Nitra."}
{"id": "3565124", "revid": "767487", "url": "https://it.wikipedia.org/wiki?curid=3565124", "title": "\u013dub\u00e1", "text": "\u013dub\u00e1 (in ungherese \"Lib\u00e1d\") \u00e8 un comune della Slovacchia facente parte del distretto di Nov\u00e9 Z\u00e1mky, nella regione di Nitra."}
{"id": "3565127", "revid": "125983890", "url": "https://it.wikipedia.org/wiki?curid=3565127", "title": "Mohabbatein", "text": "Mohabbatein (Hindi: \u092e\u094b\u0939\u092c\u094d\u092c\u0924\u0947\u0902, Urdu: \u0645\u062d\u0628\u062a\u06cc\u06ba , italiano: \"Storie d'amore\"), \u00e8 un film indiano del 2000 diretto da Aditya Chopra. Il film vede protagonisti Amitabh Bachchan e Shahrukh Khan. Il film \u00e8 stato girato fra Oxford e Longleat, ed \u00e8 la seconda opera registica di Aditya Chopra dopo \"Dilwale Dulhaniya Le Jayenge\" del 1995. Il film ha ottenuto ottimi riscontri sia di critica che i pubblico, diventando il secondo migliore incasso dell'anno in India e vincendo due Filmfare Awards, dati a Bachchan e Khan per i rispettivi ruoli. Il personaggio di Shah Rukh Khan nel film \u00e8 ispirato a quello interpretato da Robin Williams nel film hollywoodiano \"L'attimo fuggente\".\nTrama.\nNarayan \u00e8 il severo preside di Gurukul, un prestigioso college per soli ragazzi, per 25 anni. Narayan crede nel tirare fuori il meglio dai suoi studenti enfatizzando l'onore, la tradizione e la disciplina. Disdegna il divertimento ed \u00e8 particolarmente intollerante al romanticismo e minaccia di espellere qualsiasi studente sorpreso ad avere una relazione romantica. Nonostante queste regole, tre studenti di Gurukul, Sameer, Vicky e Karan, si innamorano. Sameer si innamora di Sanjana, la sua amica d'infanzia; Vicky \u00e8 attratto da Ishika, una studentessa del vicino college femminile; e Karan \u00e8 infatuato di Kiran, una giovane vedova che Karan vede da sola una notte in una stazione ferroviaria.\nNarayan assume Raj come nuovo insegnante di musica di Gurukul. Raj crede nel potere dell'amore e decide di diffondere l'amore in Gurukul. Simpatizza per le difficolt\u00e0 di Sameer, Vicky e Karan e li incoraggia a persistere e rimanere fedeli ai loro amori. Raj dice ai tre studenti che lui stesso aveva un amore speciale e che sebbene sia morta, immagina che lo accompagni ogni giorno. Un giorno, come parte del suo piano, Raj organizza una festa, alla quale invita le studentesse del college femminile. Narayan scopre il partito e minaccia di licenziare Raj. A questo punto, Raj rivela di essere stato uno studente a Gurukul oltre un decennio prima e di essersi innamorato di Megha, l'unica figlia di Narayan. Narayan aveva espulso sommariamente Raj dal college e la sconvolta Megha si era suicidata. Raj torna a Gurukul per onorare la memoria di Megha invertendo la politica di tolleranza zero del college sul romanticismo; promette che riempir\u00e0 la scuola di amore e che Narayan non sar\u00e0 in grado di fermarlo. Narayan \u00e8 scioccato; lo prende come una sfida e permette a Raj di rimanere.\nSameer, Vicky e Karan sono in grado di vincere rispettivamente su Sanjana, Ishika e Kiran, ma Narayan si vendica inasprindo le regole del college. Il corpo studentesco, tuttavia, incoraggiato da Raj, continua a sfidare le regole e nell'ultimo sforzo per preservare l'atmosfera scolastica che ha costruito per 25 anni, Narayan espelle i tre studenti. Raj parla a loro nome, affermando che non hanno fatto nulla di male innamorandosi e accusando Narayan di aver causato la morte di sua figlia con la sua intolleranza all'amore. Raj dice anche che sente che Narayan ha perso la sfida perch\u00e9 sua figlia lo ha lasciato e ora anche Raj, che considerava Narayan un anziano, lo lascia. Le parole di Raj feriscono Narayan, che si rende conto che la sua rigida politica di non romanticismo \u00e8 fuorviante. Narayan si scusa con il corpo studentesco, si dimette da preside di Gurukul e nomina Raj come suo successore. Raj accetta e si riconcilia con Narayan.\nNote.\nISWAR ALLAH"}
{"id": "3565130", "revid": "767487", "url": "https://it.wikipedia.org/wiki?curid=3565130", "title": "Mal\u00e1 nad Hronom", "text": "Mal\u00e1 nad Hronom (in ungherese \"Kicsind\") \u00e8 un comune della Slovacchia facente parte del distretto di Nov\u00e9 Z\u00e1mky, nella regione di Nitra."}
