{"id": "3559453", "revid": "1706356", "url": "https://it.wikipedia.org/wiki?curid=3559453", "title": "Ferrari 159 C", "text": "La 159 C \u00e8 un'autovettura da competizione prodotta dalla Ferrari nel 1947.\nIl contesto.\nIl modello derivava dalla 159 S, che fu un'autovettura costruita dalla Ferrari in due esemplari nello stesso anno di produzione della \u201c159 C\u201d. La \u201c159 C\u201d montava un motore che fu progettato da Gioachino Colombo; questo propulsore originariamente aveva una cilindrata inferiore (circa 1,5 L) ed era installato sulla 125 S e sulla 125 C. Per il motore inizi\u00f2 quindi uno sviluppo che lo port\u00f2 gradualmente a cilindrate sempre maggiori; la prima cilindrata ottenuta fu di 2 L, e questa prima evoluzione venne installata sulla \u201c159 S\u201d. Il propulsore venne ulteriormente modificato e questo sviluppo fu montato sulla \u201c159 C\u201d; i cambiamenti furono operati sulle misure della corsa e dell'alesaggio (che diminuirono leggermente la cilindrata), sul rapporto di compressione (che pass\u00f2 da 6,8:1 a 8,5:1) e sull'alimentazione (ora a tre carburatori, contro il carburatore singolo della 159 S). Ci\u00f2 port\u00f2 all'aumento della potenza erogata, che pass\u00f2 da 90 CV a 120 CV.\nLa sigla numerica nel nome del modello era collegata alle caratteristiche del motore; pi\u00f9 precisamente richiamava la cilindrata unitaria, cio\u00e8 quella relativa ad un solo cilindro, che era circa di 159 cm\u00b3.\nLe competizioni.\nLa gara pi\u00f9 importante a cui prese parte la 159 C fu disputata a Modena e si concluse col ritiro del pilota Franco Cortese. \nAltra importante competizione fu il Gran Premio del Valentino 1947 svoltasi a Torino, il pilota fu Raymond Sommer.\nCaratteristiche tecniche.\nIl motore era un V12 a 60\u00b0 anteriore e longitudinale. L'alesaggio e la corsa erano rispettivamente di 59 mm e 58 mm, che portavano la cilindrata totale a 1902,84 cm\u00b3. Il rapporto di compressione era di 8,5:1. La potenza massima eroga dal propulsore era di 125 CV a 68500 giri al minuto.\nLa distribuzione era formata da un singolo albero a camme in testa che comandava due valvole per cilindro. L'impianto d'alimentazione era fornita da tre carburatori di marca Weber e modello 32 DCF. L'accensione era singola ed il relativo impianto comprendeva due magneti. La lubrificazione era a carter umido, mentre la frizione era monodisco.\nLe sospensioni anteriori erano indipendenti, con quadrilateri trasversali e balestra montata nello stesso modo, mentre quelle posteriori erano formate da un ponte rigido, balestre semiellittiche longitudinali e barra stabilizzatrice. Entrambe avevano montato ammortizzatori idraulici. I freni erano a tamburo, mentre la trasmissione era formata da un cambio a cinque rapporti pi\u00f9 la retromarcia. Lo sterzo era a vite senza fine e settore dentato.\nIl telaio era tubolare in acciaio, mentre la carrozzeria era spider a due posti con ruote scoperte."}
{"id": "3559455", "revid": "126257", "url": "https://it.wikipedia.org/wiki?curid=3559455", "title": "Ferrari 159C", "text": ""}
{"id": "3559456", "revid": "116497987", "url": "https://it.wikipedia.org/wiki?curid=3559456", "title": "Thure Lindhardt", "text": "Biografia.\nFiglio di genitori divorziati, Lindhardt \u00e8 nato a Copenaghen ed \u00e8 cresciuto a Roskilde. Quando aveva dodici anni, ottenne una parte nel film \"Pelle alla conquista del mondo\" di Bille August. Il successo in patria \u00e8 giunto con l'interpretazione di un ragazzo affetto da autismo nel film \"Her i n\u00e6rheden\" (\"A Place Nearby\" in inglese), accanto all'attrice Ghita N\u00f8rby.\nDa allora, ha ottenuto parti in vari film e serie televisive, che includono \"Into the Wild - Nelle terre selvagge\", \"Was n\u00fctzt die Liebe in Gedanken\", \"Sugar Rush\", \"Princess\", \"Rejseholdet\" e \"L'ombra del nemico\". In quest'ultimo, ambientato durante la seconda guerra mondiale, affianca Mads Mikkelsen nell'interpretare due combattenti dell\"'Holger Danske\", un gruppo della resistenza danese.\nSuccessivamente, ha interpretato il ruolo di un giovane ufficiale della guardia svizzera, il tenente Chartrand, in \"Angeli e demoni\", diretto da Ron Howard.\n\u00c8 stato il co-protagonista accanto a Sofia Helin della terza e quarta stagione della serie televisiva \"The Bridge - La serie originale\" (nota con il titolo \"Bron\" in lingua svedese e \"Broen\" in danese) nel ruolo del detective Henrik Sabroe."}
{"id": "3559467", "revid": "1028602", "url": "https://it.wikipedia.org/wiki?curid=3559467", "title": "Unione dei comuni del Coros", "text": "L'Unione dei comuni del Coros (in sardo: \"Unione de sos comunes de su Coros\") \u00e8 un'unione di comuni della Sardegna, in provincia di Sassari, costituita ai sensi dell'articolo 32 del Decreto legislativo 18 agosto 2000, numero 267, della quale fanno parte i Comuni di Cargeghe, Codrongianos, Florinas, Ittiri, Muros, Olmedo, Ossi, Ploaghe, Putifigari, Tissi, Uri ed Usini.\nStoria.\nNata il 23 aprile 2008, il territorio dell'Unione arriva ad una popolazione complessiva di 32.646 abitanti (dati al 2008), estendendosi su una superficie territoriale di kmq 512,16. All'Unione sono demandate diverse funzioni, tra le quali la protezione civile, il servizio barracellare, la polizia municipale, il nucleo di valutazione ed altre.\nA seguito della modifica statutaria la scelta del presidente avviene tramite elezione e dura in carica due anni insieme alla giunta. In data 11 luglio 2018 \u00e8 stato eletto presidente il sindaco del Comune di Ploaghe, Carlo Sotgiu. \nLa sede legale ed amministrativa si trova a Ossi in via Marconi 14, ospitata nello stabile del vecchio municipio.\nCuriosit\u00e0.\nNonostante la denominazione, soltanto pochi centri dell'Unione afferivano anticamente alla curatoria di Coros (villaggio oggi scomparso), ovvero Ossi, Tissi, Usini, Uri e Ittiri. I restanti afferivano alle curatorie di Figulinas e \"Ulumedu\"."}
{"id": "3559470", "revid": "93556", "url": "https://it.wikipedia.org/wiki?curid=3559470", "title": "Principato di Pontecorvo", "text": "Il principato di Pontecorvo fu un minuscolo Stato sovrano facente parte dell'Impero napoleonico e costituito nel 1806.\nStoria.\nFino ad allora, a partire dal 1463, il borgo di Pontecorvo era stato, sotto forma di signoria, un'exclave dello Stato della Chiesa e quindi un'enclave del Regno di Napoli, unitamente a Benevento.\nIl principato di Pontecorvo venne conferito al maresciallo Jean-Baptiste Jules Bernadotte (sposo, dal 1798, di D\u00e9sir\u00e9e Clary, allora principessa, poi regina di Svezia) che, per essersi distinto nella battaglia di Austerlitz, venne nominato primo principe di Pontecorvo e con tale titolo lo govern\u00f2 dal 5 giugno 1806 al 21 agosto 1810, quando lo stesso Bernadotte fu chiamato a succedere a Carlo XIII di Svezia, come Carlo XIV. Da lui \u00e8 discesa l'attuale famiglia reale svedese. I principi risiedettero e organizzarono una piccola ma prestigiosa corte nel palazzetto dei rettori pontifici, in seguito sede del comune.\nIl principato torn\u00f2 quindi all'imperatore e Bernadotte ricevette come indennit\u00e0 per lo stesso (e per delle dotazioni che aveva in Polonia) la promessa di un pagamento di tre milioni di franchi (ma ricevette solo un terzo di tale somma).\nIl principato fu quindi affidato di fatto a Gioacchino Murat anche se, ufficialmente, il 5 dicembre 1812, venne nominato secondo principe di Pontecorvo, tramite un apposito decreto imperiale, il suo giovanissimo secondogenito Luciano Murat (1803-1878) fino al 25 maggio 1815.\nNel 1815, il Congresso di Vienna, con l'articolo 103, sanc\u00ec la restituzione del principato di Pontecorvo, assieme a quello di Benevento e di altri territori, alla Santa Sede Questo ritorno al dominio pontificio non venne accolto di buon grado dai pontecorvesi e provoc\u00f2 alcuni tumulti, forse organizzati dalla Carboneria, che per\u00f2 vennero soffocati dall'esercito austriaco.\nUn prelato delegato pontificio resse, nuovamente, il governo di Pontecorvo."}
{"id": "3559477", "revid": "599013", "url": "https://it.wikipedia.org/wiki?curid=3559477", "title": "Jarol\u00edmek", "text": "Lo Jarol\u00edmek era un trampolino situato a \u0160trbsk\u00e9 Pleso, in Cecoslovacchia (oggi Vysok\u00e9 Tatry, in Slovacchia).\nStoria.\nInaugurato nel 1932, l'impianto ha ospitato le gare di salto con gli sci e di combinata nordica dei Campionati mondiali di sci nordico 1935. Gravemente danneggiato nel 1940, venne definitivamente smantellato nel 1962, quando iniziarono i lavori per il nuovo MS 1970.\nCaratteristiche.\nAll'epoca dei Mondiali il punto K era individuato a 72,5\u00a0m, per cui era un trampolino medio; il primato di distanza fu fissato in 76,5\u00a0m."}
{"id": "3559481", "revid": "287204", "url": "https://it.wikipedia.org/wiki?curid=3559481", "title": "Jarolimek", "text": ""}
{"id": "3559488", "revid": "112372427", "url": "https://it.wikipedia.org/wiki?curid=3559488", "title": "Willi W\u00fclbeck", "text": ""}
{"id": "3559489", "revid": "287204", "url": "https://it.wikipedia.org/wiki?curid=3559489", "title": "Dandini", "text": ""}
{"id": "3559490", "revid": "287204", "url": "https://it.wikipedia.org/wiki?curid=3559490", "title": "Willi Wulbeck", "text": ""}
{"id": "3559491", "revid": "124419024", "url": "https://it.wikipedia.org/wiki?curid=3559491", "title": "Gran Premio di Gran Bretagna 2011", "text": "Il Gran Premio di Gran Bretagna 2011 si \u00e8 corso domenica 10 luglio 2011 sul Circuito di Silverstone ed \u00e8 stata la nona prova della stagione del Campionato Mondiale di Formula 1. La gara \u00e8 stata vinta dallo spagnolo Fernando Alonso su Ferrari, al suo ventisettesimo successo nel mondiale. Alonso ha preceduto sul traguardo le Red Bull Racing-Renault del tedesco Sebastian Vettel e dell'australiano Mark Webber.\nVigilia.\nSviluppi futuri.\nIl 29 giugno 2011 la FIA comunica che i membri del Consiglio Mondiale hanno accettato la proposta, inviata dalla \"F1 Commission\", di introdurre nuovi motori turbo da 1.600 cm\u00b3 con architettura V6 dal .\nViene annunciato che la Williams dalla stagione utilizzer\u00e0 motori Renault al posto degli attuali Cosworth. La scuderia inglese ha corso 146 gran premi motorizzata dalla casa francese, conquistando 63 vittorie, 79 \"pole\", 69 giri veloci, 141 podi, quattro titoli piloti e cinque costruttori tra il e il .\nAspetti tecnici.\nLa Pirelli, fornitore unico degli pneumatici, annuncia per questo gran premio coperture di tipo \"morbido\" e \"duro\".\nDopo che nei precedenti due gran premi erano state previste due zone per l'attivazione del DRS, in questo gran premio la FIA decide di individuare una sola zona. Il punto per la determinazione del distacco viene posto prima della \"Arena\" e il sistema potr\u00e0 essere attivato nel rettilineo prima della curva \"Brooklands\".\nDopo il Gran Premio motociclistico di Gran Bretagna e le lamentele dei piloti, la pista \u00e8 stata riasfaltata all'altezza della curva \"Abbey\" per rimuovere un avvallamento.\nLa nuova \"pit-lane\".\nIl 17 maggio 2011 viene inaugurato il nuovo \"paddock\" del circuito; la linea d'arrivo viene spostata dalla zona tra le curve \"Woodcote\" e \"Copse\" a quella tra la \"Club\" e la \"Abbey\". Il nuovo complesso \u00e8 costato 27 milioni di sterline.\nLa nuova \"pit lane\" \u00e8 stata volutamente disegnata per essere maggiormente impegnativa per i piloti e per minimizzare il tempo necessario per entrare e uscire dalla corsia stessa. La corsia d'entrata, posta poco prima della curva \"Vale\", consente al pilota che la utilizza di continuare ad accelerare, mentre i piloti che restano sul tracciato devono invece rallentare per affrontare la pi\u00f9 secca curva della pista. La corsia dei box non procede parallela al circuito, ma \u00e8 angolata di cinque gradi per far s\u00ec che la curva all'entrata sia leggermente pi\u00f9 rapida.\nIl \"team principal\" della Red Bull Racing, Christian Horner, ha notato come la corsia d'entrata sia pi\u00f9 bassa rispetto al circuito e inoltre crede che i piloti dovranno percorrere la curva d'entrata ai \"box\" come fosse una curva del tracciato. Questa particolare conformazione non consente agli spettatori della tribuna di vedere il \"pit stop\". Sebastian Vettel, della Red Bull, ha pesantemente criticato questa nuova entrata alla corsia dei \"box\", definendo il progetto \"criminale\".\nLa controversia sui gas di scarico.\nDa questo gran premio entra in vigore il nuovo regolamento tecnico che vieta l'uso dei gas di scarico, in fase di rilascio dell'acceleratore, verso il diffusore posteriore della monoposto: sar\u00e0 permesso utilizzare solo il 10% dei gas di scarico. Il problema era stato sollevato nel corso del Gran Premio di Spagna dove era stato deciso per\u00f2 di non applicare tale divieto in quella gara, mentre nella gara seguente, a Monaco, il \"team manager\" della HRT, Colin Kolles, aveva dichiarato di essere pronto a inviare formale protesta, qualora la questione non venisse decisa prima del gran premio. Successivamente Kolles aveva affermato di voler attendere la riunione del gruppo tecnico del 16 giugno 2011.\nIl \"Technical Working Group\", composto da rappresentanti delle scuderie, e la FIA, rappresentata da Charlie Whiting, riuniti a Londra il 16 giugno 2011, hanno poi deciso di modificare l'applicazione del regolamento, vietando tale accorgimento. Inoltre \u00e8 stato stabilito che dal gli scarichi dovranno essere obbligatoriamente rivolti verso l'alto e non pi\u00f9 verso i diffusori.\nIl 25 giugno 2011, Charlie Whiting, delegato tecnico della FIA, ha annunciato infine le ragioni di tale divieto:\nWhiting ha aggiunto che la Federazione \u00e8 intervenuta precedentemente, all'inizio della stagione, in quanto le cartografie estreme non erano ancora utilizzate:\nIl direttore tecnico della Red Bull Racing, Adrian Newey, si \u00e8 detto molto contrariato per tale decisione affermando che:\nSuccessivamente, durante le prime prove libere, la FIA, ha portato il limite per l'utilizzo degli scarichi al 50% al fine di garantire maggiore affidabilit\u00e0 ai motori forniti dalla Renault. Questa decisione \u00e8 stata duramente criticata da Martin Whitmarsh, responsabile della McLaren.\nAlla fine di un week-end carico di polemiche e cambi di regolamento, le squadre troveranno l'accordo per liberalizzare l'impiego degli scarichi soffianti, cancellando di fatto l'aggiornamento delle norme proposto da Whiting.\nAspetti sportivi.\nL'australiano Daniel Ricciardo, dopo aver svolto il ruolo di terzo pilota per Red Bull e Toro Rosso e aver svolto le prove del venerd\u00ec con la casa italiana nella prima parte della stagione, sar\u00e0 pilota titolare alla HRT-Cosworth al posto dell'indiano Narain Karthikeyan. Non accadeva dal Gran Premio d'Olanda 1977 che due piloti australiani fossero iscritti ad uno stesso gran premio (all'epoca Alan Jones e Vern Schuppan).\nViene annunciato il passaggio di propriet\u00e0 della HRT da Jos\u00e9 Ramon Carabante al fondo spagnolo \"Thesan Capital\". Viene siglato un patto di partenariato tecnologico tra la Virgin Racing e la McLaren. La Virgin avr\u00e0 accesso al banco prova della McLaren, al simulatore e alla sua galleria del vento; i tecnici della McLaren saranno inseriti nella struttura tecnica della Virgin. La Ferrari modifica la sua denominazione ufficiale, facendo decadere il nome dello sponsor \"Marlboro\".\nNigel Mansell \u00e8 il commissario aggiunto nominato per la gara dalla FIA. Aveva gi\u00e0 svolto questa funzione nel gran premio del 2010.\nNella prima sessione di prove libere del venerd\u00ec Nico H\u00fclkenberg ha preso il posto di Adrian Sutil alla Force India-Mercedes, mentre Karun Chandhok quello di Heikki Kovalainen alla Lotus-Renault.\nProve.\nResoconto.\nLa prima sessione \u00e8 caratterizzata dalla pioggia intermittente; per i primi venti minuti nessuno dei piloti accede alla pista. Il miglior tempo \u00e8 fatto segnare inizialmente da Nico Rosberg, poi battuto da Jenson Button e Mark Webber. Nel primo giro Fernando Alonso si gira senza conseguenze.\nCol passaggio dei piloti sulla pista il tempo si \u00e8 successivamente ancora abbassato dai piloti della McLaren-Mercedes, poi da Sebastian Vettel e Michael Schumacher, autore anche di un'escursione fuori pista. I tempi sono abbassati poi da Mark Webber e Fernando Alonso. A 25 minuti dal termine vi \u00e8 un nuovo scroscio di pioggia.\nA tredici minuti dal termine Kamui Kobayashi \u00e8 finito contro le barriere dopo aver perso il controllo della vettura sui cordoli. Negli ultimi minuti la pista \u00e8 migliorata ancora tanto che il tempo migliore \u00e8 stato fatto segnare da Mark Webber, che poi ha lasciato la vettura in pista per aver terminato la benzina, davanti a Michael Schumacher e Rubens Barrichello.\nNella seconda sessione, disputata ancora su pista bagnata, Felipe Massa ottiene il miglior tempo seguito da Nico Rosberg e Kamui Kobayashi. La pioggia battente, caduta poco prima dell'inizio della sessione, ha permesso solo a poche vetture di completare alcuni giri. Prima Jaime Alguersuari, poi S\u00e9bastien Buemi, Michael Schumacher e Adrian Sutil sono scesi in pista effettuando qualche giro, prima che Mark Webber ottenesse il primo posto.\nL'australiano, per\u00f2, a condizione meteo migliorate, \u00e8 precipitato al 14\u00ba posto, mentre il suo compagno di squadra Sebastian Vettel \u00e8 solo 18\u00ba, senza aver sfruttato le condizioni migliori rese dal tracciato. Sorpresa per il giapponese della Sauber Kamui Kobayashi il quale, dopo l'incidente in mattinata, ha chiuso al terzo posto davanti a Lewis Hamilton e Jenson Button.\nFernando Alonso con l'altra Ferrari \u00e8 15\u00ba, mentre il debuttante Daniel Ricciardo ha chiuso una posizione davanti rispetto al suo compagno di squadra Vitantonio Liuzzi alla guida della HRT.\nAl sabato mattina, a seguito di una riunione coi responsabili tecnici delle scuderie, la FIA revoca la deroga sull'utilizzo degli scarichi, concessa ai motori della Renault. \u00c8 stata invece mantenuta la deroga concessa ai motori della Mercedes di iniettare pi\u00f9 benzina in fase di rilascio.\nAnche nella terza sessione di prove i piloti devono affrontare condizioni meteorologiche mutevoli. Inizialmente \u00e8 Michael Schumacher che segna il tempo migliore, poi la pioggia torna a cadere ma Mark Webber segna un tempo migliore di quello del tedesco.\nLa seconda parte della sessione vede la cessazione delle precipitazioni. Nico Rosberg passa in testa, grazie all'uso delle gormme morbide. Negli ultimi dieci minuti della sessione tutti i \"team\" hanno provato a montare questo tipo di coperture. Prima Pastor Maldonado poi Fernando Alonso fanno segnare i tempi migliori, poi, negli ultimi minuti \u00e8 Sebastian Vettel che strappa il risultato migliore: per soli 63 millesimi \u00e8 pi\u00f9 rapido di Alonso.\nRisultati.\nNella prima sessione del venerd\u00ec si \u00e8 avuta questa situazione:\nNella seconda sessione del venerd\u00ec si \u00e8 avuta questa situazione:\nNella sessione del sabato mattina si \u00e8 avuta questa situazione:\nQualifiche.\nResoconto.\nNella prima fase il miglior tempo \u00e8 di Mark Webber seguito da Pastor Maldonado. Fernando Alonso \u00e8 autore di un'escursione nella ghiaia, ma pu\u00f2 ripartire. Negli ultimi minuti la pioggia torna a far capolino sul circuito e nessuno dei piloti \u00e8 capace di migliorare la posizione. Vengono eliminate le due STR-Ferrari, le due Virgin-Cosworth, le due HRT-Cosworth e Jarno Trulli. Passa alla Q2 Heikki Kovalainen sull'altra Lotus-Renault.\nNella Q2 la pista umida non impedisce ai piloti di montare gomme da asciutto. Nelle prima parte il tempo migliore \u00e8 di Adrian Sutil. Quando i piloti passano all'uso delle coperture pi\u00f9 dure \u00e8 Fernando Alonso a portarsi in testa, davanti a Lewis Hamilton e Michael Schumacher. S'inserisce Vettel fra i due, ma il tempo migliore \u00e8 fatto da Felipe Massa, all'ultimo tentativo. Vengono eliminate le due Renault, Kovalainen, Adrian Sutil, Sergio P\u00e9rez, Michael Schumacher e Rubens Barrichello.\nNella decisiva fase tutti usano subito gomme morbide. Vettel va in testa ma viene battuto dal compagno di scuderia Webber. La pioggia torna sul circuito negli ultimi istanti della sessione e nessuno \u00e8 capace di impensierire il duo della Red Bull. La scuderia anglo-austriaca conquista la nona \"pole\", su nove gare, della stagione.\nRisultati.\nNella sessione di qualifica si \u00e8 avuta questa situazione:\nCon i tempi in grassetto sono visualizzate le migliori prestazioni in Q1, Q2 e Q3.\nGara.\nResoconto.\nAlla mattina la FIA tenta di trovare un accordo con i costruttori per determinare in via definitiva la regola sull'utilizzo dei gas di scarico in funzione aerodinamica. Nel \"Technical Working Group\" non viene per\u00f2 trovato un accordo per ritornare alla situazione regolamentare precedente al Gran Premio d'Europa, per la contrariet\u00e0 di Ferrari e Sauber.\nLa pioggia disturba il giro di allineamento di P\u00e9rez che danneggia il musetto della sua Sauber. Le vetture iniziano la gara con gomme intermedie.\nAlla partenza Sebastian Vettel brucia il \"poleman\" Mark Webber; Fernando Alonso mantiene la sua posizione, mentre Lewis Hamilton scatta dal decimo posto fino al sesto, dopo aver passato anche Paul di Resta alla curva \"Stowe\". L'inglese della McLaren prosegue nella sua avanzata scalando al quinto posto, dopo un sorpasso su Jenson Button, che aveva passato alla partenza Felipe Massa, prima di essere ripassato dal brasiliano.\nDopo un contatto al nono giro con Kamui Kobayashi, Michael Schumacher va ai \"box\", cambia il musetto e mette gomme da asciutto: i suoi tempi diventano subito molto interessanti. Per via di questa collisione, il tedesco sar\u00e0 costretto a scontare uno \"stop &amp; go\" di dieci secondi. Poco dopo anche Button segue la stessa strategia. Hamilton intanto attacca Massa ma va lungo. Al giro 12 e 13 i primi vanno a cambiare le coperture, e montano tutti gomme da asciutto. Nella corsia dei \"box\" viene sfiorato il contatto tra Kobayashi e Pastor Maldonado. A perderci nel giro dei pit, \u00e8 una volta di pi\u00f9 Massa che perde il quarto posto a favore di Hamilton.\nAl giro 14 Massa viene passato da Button mentre il giro successivo Hamilton diventa terzo passando Alonso alla \"Copse\". Ora Sebastian Vettel comanda davanti a Webber, Hamilton, Alonso, Button e Massa.\nLe Ferrari aumentano il ritmo con la pista che via via si asciuga e al 24\u00ba giro Fernando Alonso si riprende la posizione su Lewis Hamilton; alla fine del giro Lewis inaugura la seconda tornata di \"pit stop\", seguito da Webber un paio di passaggi dopo. Alonso gira velocissimo e si avvicina a Vettel tanto che al giro 28 va ai box in scia al tedesco. Problemi tecnici al cambio gomme della RBR consentono al ferrarista di passare in testa.\nLo spagnolo deve difendersi da un arrembante Hamilton ma Alonso inanella giri veloci e pone un certo margine sull'inglese che ora \u00e8 seguito da vicino da Vettel. Dietro c'\u00e8 Webber, che precede Jenson Button e Massa.\nAl 36\u00ba giro Vettel \u00e8 richiamato ai \"box\", non riuscendo a passare Hamilton in pista. Quando, un giro dopo, \u00e8 il turno dell'inglese a cambiare gomme, Vettel \u00e8 davanti. Il giro seguente Vettel passa anche Massa che non ha ancora effettuato il terzo cambio gomme.\nAl giro 39 vanno ai \"box\" sia Alonso che Button. All'inglese non viene fissata bene la gomma anteriore destra e deve ritirarsi. Hamilton e Webber passano Massa che, a dieci giri alla fine, va finalmente ai box per l\u2019ultimo stop. Ora dietro ad Alonso c'\u00e8 Vettel, seguito da Hamilton, Webber e Massa. Al giro 46 Webber sorpassa Hamilton, al quale \u00e8 stato comunicato di preservare la benzina. Negli ultimi giri Webber cerca di passare Vettel, ma inutilmente, anche perch\u00e9 dai \"box\" lo invitano a \"mantenere le distanze\"; anche Massa cerca di passare Hamilton, i due si toccano nell'ultimo giro e l'inglese prevale sul brasiliano sul traguardo per 24 millesimi.\nRosberg e Perez lottano fino alla fine per il sesto posto, avendo effettuato solo due stop; per il messicano \u00e8 il miglior risultato di una carriera ancora giovane.\nFernando Alonso vince cos\u00ec per la 27\u00aa volta nel mondiale come Jackie Stewart. Sia lui che la Ferrari non prevalevano dal Gran Premio di Corea 2010.\nRisultati.\nI risultati del gran premio sono i seguenti:\nDecisioni della FIA.\nAl termine della gara, la FIA ha multato di 5.000 \u20ac la McLaren per aver fatto ripartire Jenson Button senza aver prima avvitato la gomma anteriore destra. La Sauber, invece, \u00e8 stata multata di 20.000 \u20ac per aver fatto ripartire Kamui Kobayashi dalla corsia dei \"box\" non in condizioni di sicurezza."}
{"id": "3559493", "revid": "110157", "url": "https://it.wikipedia.org/wiki?curid=3559493", "title": "Don't Be Proud", "text": "Don't Be Proud \u00e8 un singolo del 1994 dei Cappella.\nIl brano, ultimo estratto dall'album \"U Got 2 Know\" ebbe un riscontro nelle classifiche di vendita di Belgio e Paesi Bassi."}
{"id": "3559495", "revid": "30610", "url": "https://it.wikipedia.org/wiki?curid=3559495", "title": "Diplomificio", "text": ""}
{"id": "3559497", "revid": "76963", "url": "https://it.wikipedia.org/wiki?curid=3559497", "title": "Lauren Collins", "text": "Biografia.\nNata nell'Ontario da Sari e Stan Collins, Lauren \u00e8 figlia di un ebreo di origini di Londra, Gran Bretagna. L'attrice ha un fratello, di mestiere editore, mentre suo cugino \u00e8 Spencer Rice, una delle star del reality canadese \"Kenny vs Spenny\".&lt;br&gt;Lauren Collins \u00e8 diplomata alla Thornlea Secondary School.\nCarriera.\nLauren Collins ha iniziato a recitare nel 1998, quando \u00e8 stata scelta per interpretare ruoli in diverse serie televisive quali \"Once a Thief\", \"Noddy\" e \"I Was a Sixth Grade Alien\". Dal 2000 al 2001 ha interpretato il personaggio ricorrente di supporto di Brooke Lanier, nella serie originale Disney Channel \"In a Heartbeat\", prima di ottenere il ruolo che avrebbe segnato la svolta nella sua carriera, quello di Paige Michalchuk nella popolarissima soap opera \"\", nel 2001. Ha ottenuto il ruolo della ex-ragazza di Derek, Kendra, nella serie \"La mia vita con Derek\", oltre ad aver avuto un ruolo ricorrente in \"The Best Years\" e ad aver partecipato al film tv \"Virtual Mom\".&lt;br&gt;Per quanto riguarda la carriera al di l\u00e0 della televisione, Lauren ha anche recitato in spettacoli teatrali quali \"Alice nel paese delle meraviglie\", nel quale ha interpretato la protagonista, ed il musical di Broadway \"Annie\". Per pi\u00f9 di cinque anni \u00e8 stata membro della compagnia teatrale CharActors Theatre Troupe, una compagnia teatrale per bambini.\nNel 2006, Lauren ha debuttato al cinema nel lungometraggio \"Ti va di ballare?\", il cui protagonista \u00e8 Antonio Banderas. L'anno successivo \u00e8 apparsa in \"Charlie Bartlett\". Nel 2008 ha recitato nel film in DVD \"Se mi guardi mi sciolgo\", insieme ad Ashley Tisdale.\nIl 6 marzo 2010, ha partecipato ad un video parodia della fiction che l'ha resa famosa, \"\", ideato dalla star di YouTube Shane Dawson.\nIl suo ruolo pi\u00f9 recente \u00e8 del 2011, di nuovo insieme ad Ashley Tisdale, nello spinoff di \"High School Musical\" \"Sharpay's Fabulous Adventure\", sempre della Disney Channel. Il suo ruolo \u00e8 quello di Tiffany.\nDoppiatrici italiane.\nNelle versioni in italiano dei suoi film, Lauren Collins \u00e8 stata doppiata da:"}
{"id": "3559501", "revid": "27723", "url": "https://it.wikipedia.org/wiki?curid=3559501", "title": "Brin (metropolitana di Genova)", "text": "La stazione di Brin \u00e8 una stazione a cielo aperto nonch\u00e9 attuale capolinea settentrionale della metropolitana di Genova.\nStoria.\nLa stazione \u00e8 situata lungo via Benedetto Brin presso la frazione Certosa del quartiere Rivarolo, area urbana della periferia nord-occidentale del capoluogo ligure.\nSul percorso della locale rete metroviaria, la fermata successiva \u00e8 quella di Dinegro.\nDopo I lavori di adattamento della galleria Certosa, la stazione fu costruita a partire dal 1986, mentre l'inaugurazione ufficiale avvenne in data 13 giugno 1990. Insieme a Dinegro, con cui costituiva inizialmente la prima originaria tratta, Brin \u00e8 stata la prima stazione della metropolitana di Genova a divenire operativa.\nIdentificata come \"Certosa\" nel progetto originario (solo in seguito assunse la denominazione odierna), Brin era stata pensata come fermata intermedia del tronco Principe-Rivarolo: questo perch\u00e9 la linea doveva essere da subito prolungata verso piazza Pallavicini, per cui esisteva gi\u00e0 il progetto e la predisposizione, ma i lavori non furono mai avviati e la stazione ricopr\u00ec il ruolo di capolinea per pi\u00f9 di trent'anni.\nNel 2021 Brin \u00e8 ancora capolinea, nonostante sia in fase di realizzazione un prolungamento a nord verso quella che sar\u00e0 la nuova fermata di Canepari.\nStrutture ed impianti.\nLa stazione sorge su un viadotto sopraelevato posto all'uscita della Galleria Certosa, tunnel che divide Brin dalla stazione Dinegro con i suoi 1.750 metri di lunghezza. Il tipo di struttura \u00e8 in fly-over a due banchine laterali lunghe 85 m (tipico delle metropolitane leggere), le quali si trovano ad un'altezza compresa tra i 5 e i 10 metri rispetto al piano strada (essendo Via Brin in discesa).\nProgettata dall'architetto Renzo Piano, la stazione \u00e8 caratterizzata da una copertura vetrata ad arcate, come una sorta di \"tunnel\" artificiale, la quale si estende per l'intera lunghezza della banchina di sosta; ha una doppia funzione: protegge le banchine dalle intemperie ed \u00e8 fonoassorbente per gli edifici limitrofi (la stazione sorge nel cuore di un quartiere densamente popolato).\nBrin dispone di due accessi, su entrambi i lati della via da cui prende il nome. Poco distante della stazione si trova il parcheggio pubblico di Via Ferri, utilizzato sia dai residenti che dagli utenti della metropolitana.\nNelle adiacenze della stazione \u00e8 presente inoltre la centrale di controllo della linea.\nAll'inizio del 2021 viene fatto un ammodernamento tecnico della stazione, consistente nella sostituzione degli impianti di segnalamento e nella manutenzione dei binari.\nNell'ambito del prolungamento a Canepari, \u00e8 previsto che l'attuale tronchino sopraelevato venga parzialmente demolito e sostituito da un nuovo viadotto con diversa curvatura."}
{"id": "3559505", "revid": "424910", "url": "https://it.wikipedia.org/wiki?curid=3559505", "title": "Brin - Certosa (metropolitana di Genova)", "text": ""}
{"id": "3559508", "revid": "406447", "url": "https://it.wikipedia.org/wiki?curid=3559508", "title": "SAM Broadcaster", "text": "SAM Broadcaster \u00e8 un software professionale per la trasmissione e la gestione di una web radio.\nPermette di gestire lo streaming di una radio simulando una regia tramite numerosi strumenti offerti all'interno della piattaforma, compreso un mixer virtuale e molti moduli per l'organizzazione e l'archiviazione delle tracce audio.\nIl software \u00e8 compatibile con la maggior parte dei formati audio e permette di codificare il suono, per la trasmissione in streaming, nei seguenti formati:\nSAM Broadcaster utilizza un database per memorizzare e gestire le informazioni delle tracce audio.\nIn fase di utilizzo \u00e8 possibile scegliere fra tre tipologie di database: Firebird SQL, MySQL e Microsoft SQL Server."}
{"id": "3559511", "revid": "48344", "url": "https://it.wikipedia.org/wiki?curid=3559511", "title": "Subcontinente sudamericano", "text": ""}
{"id": "3559529", "revid": "144796", "url": "https://it.wikipedia.org/wiki?curid=3559529", "title": "Ordine della Testa di Morto", "text": ""}
{"id": "3559538", "revid": "633110", "url": "https://it.wikipedia.org/wiki?curid=3559538", "title": "Volkssturmgewehr 1-5", "text": "Il \"Volkssturmgewehr\" 1-5 (\"Fucile d'assalto del popolo\") \u00e8 un fucile semiautomatico calibro 7.92x33mm Kurz progettato dalla Germania Nazista durante la seconda guerra mondiale. \u00c8 conosciuto anche come VG 1-5, Volkssturm-Gewehr 1-5, Versuchs-Ger\u00e4t 1-5, Gustloff e Gustloff Ger\u00e4ts 507. Fu progettato per essere un'arma poco costosa per essere prodotta in massa per la milizia popolare (Volkssturm).\nSviluppo.\nIl VG 1-5 fu progettato nel 1944 da Karl Barnitzke della Gustloff-Werke per il \"Primitiv-Waffen-Programm\" (\u201cProgramma delle armi primitive\u201d) e fu inteso per essere usato dalla Volkssturm. La produzione del VG 1-5 inizi\u00f2 dal gennaio del 1945 e continu\u00f2 fino alla fine della guerra; ne furono prodotti circa 10.000 esemplari.\nDesign.\nL'arma utilizza la stessa munizione media 7,92 \u00d7 33 mm Kurz e il caricatore da 30 colpi utilizzati anche dal fucile d'assalto StG 44.\nIl Volkssturmgewehr 1-5 utilizza il sistema di ritardo a gas basato sul sistema di Barnitzke, dove i gas di combustione della carica vengono parzialmente convogliati dentro ad un condotto che sbocca contro un pistone solidale all'otturatore. L'otturatore, spinto dai gas, arretra insieme al pistone, il quale per\u00f2 nella sua corsa all'indietro \u00e8 frenato dai gas provenienti dalla canna, contribuendo cos\u00ec a rallentare l'arretramento del sistema otturatore-pistone. Questo principio fu utilizzato successivamente per la pistola della Heckler &amp; Koch P7.\nBD 1-5.\nIl BD 1-5 \u00e8 una copia semiautomatica del Volkssturmgewehr 1-5 costruita dalla HZA Kulmbach GmbH.\nCuriosit\u00e0.\nL'arma appare nel DLC Far Harbour di Fallout 4, come Fucile al radio, nel videogioco Battlefield V, come una delle armi primarie della classe Assalto nonch\u00e9 nel videogioco del 2021 Call of Duty:Vanguard."}
{"id": "3559545", "revid": "287204", "url": "https://it.wikipedia.org/wiki?curid=3559545", "title": "GDF SUEZ Grand Prix 2011", "text": "Il GDF SUEZ Grand Prix 2011 \u00e8 stato un torneo femminile di tennis giocato sulla terra battuta. \u00c8 stata la 17\u00aa edizione del Budapest Grand Prix, che fa parte della categoria International nell'ambito del WTA Tour 2011. Si \u00e8 giocato a Budapest in Ungheria, dal 4 al 10 luglio 2011.\nPartecipanti.\nAltre partecipanti.\nGiocatrici che hanno ricevuto una Wild card:\nGiocatrici passate dalle qualificazioni:\nGiocatrici entrate in tabellone come lucky loser:\nCampionesse.\nSingolare.\n Roberta Vinci ha battuto in finale Irina-Camelia Begu, 6\u20134, 1-6, 6-4\nDoppio.\n Anabel Medina Garrigues / Alicja Rosolska hanno battuto in finale Natalie Grandin / Vladim\u00edra Uhl\u00ed\u0159ov\u00e1, 6\u20132, 6\u20132"}
{"id": "3559551", "revid": "1442080", "url": "https://it.wikipedia.org/wiki?curid=3559551", "title": "Episodi di Summer Crush (quinta stagione)", "text": "La quinta stagione di \"Summer Crush\" \u00e8 composta da 40 episodi ed \u00e8 trasmessa in Francia sul canale France 2 dal 4 luglio 2011."}
{"id": "3559555", "revid": "287204", "url": "https://it.wikipedia.org/wiki?curid=3559555", "title": "Swedish Open 2011", "text": "Lo Swedish Open 2011 \u00e8 stato un torneo di tennis giocato sulla terra battuta facente parte della categoria ATP World Tour 250 series nell'ambito dell'ATP World Tour 2011 e della categoria International nell'ambito del WTA Tour 2011. Sia il torneo maschile che femminile si sono tenuti a B\u00e5stad in Svezia. Il torneo femminile \u00e8 stato giocato dal 4 al 10 luglio, quello maschile dall'11 al 17 luglio 2011. \u00c8 stata la 64\u00aa edizione del torneo maschile e la 3\u00aa del torneo femminile.\nPartecipanti WTA.\nAltre partecipanti.\nLe seguenti giocatrici hanno ricevuto una wild-card per il tabellone principale:\nLe seguenti giocatrici sono entrate nel tabellone principale passando dalle qualificazioni:\nPartecipanti ATP.\nAltri partecipanti.\nI giocatori seguenti hanno ricevuto una wild card per l'ingresso nel tabellone principale singolare:\nI giocatori seguenti hanno sono entrati come special exempt nel tabellone principale singolare:\nI giocatori seguenti hanno superato tutti i turni di qualificazione per il tabellone principale singolare:\nCampioni.\nSingolare maschile.\n Robin S\u00f6derling ha sconfitto in finale David Ferrer per 6-2, 6-2.\nSingolare femminile.\n Polona Hercog ha battuto in finale Johanna Larsson, 6\u20134, 7-5\nDoppio maschile.\n Robert Lindstedt / Horia Tec\u0103u hanno sconfitto in finale Simon Aspelin / Andreas Siljestr\u00f6m per 6-3, 6-3.\nDoppio femminile.\n Lourdes Dom\u00ednguez Lino e Mar\u00eda Jos\u00e9 Mart\u00ednez S\u00e1nchez hanno battuto in finale Nuria Llagostera Vives e Arantxa Parra Santonja, 6\u20133, 6\u20133"}
{"id": "3559560", "revid": "1782831", "url": "https://it.wikipedia.org/wiki?curid=3559560", "title": "Kim Possible - La cerimonia del diploma", "text": "La cerimonia del diploma (\"Graduation\") \u00e8 l'episodio finale del cartone animato statunitense \"Kim Possible\", diretto da Steve Loter.\nAmbedue le parti che lo compongono sono state trasmesse il 7 settembre 2007 su Disney Channel.\nTrama.\nPrima parte.\nIl giorno del diploma si avvicina, ma Kim e Ron guardano al futuro in modo diverso: mentre la prima \u00e8 convinta che sar\u00e0 un nuovo inizio per le loro vite, il secondo ha paura per il futuro della loro relazione dopo l'evento.\nKim e Ron irrompono nel laboratorio di Drakken mentre questo sta organizzando un nuovo piano di conquista globale servendosi di un super-fertilizzante per creare piante mutanti; il risultato non \u00e8 tuttavia quello sperato ed al posto delle agognate piante-mostro lo scienziato si ritrova ad avere dei semplici fiori. Nel combattimento che segue tra Kim e Shego lo scienziato ha un incidente e viene esposto al fertilizzante col risultato di subire una mutazione genetica che fa crescere dei petali sul suo collo. Resisi conto dell'effettiva assenza di pericolo nel piano dello scienziato i due abbandonano il covo felici di non lasciarsi un'esplosione alle spalle, per la prima volta nella loro carriera.\nNel frattempo compaiono degli strani simboli sul terreno in diversi centri sportivi e prati sparsi per il mondo; i sospetti di Kim ricadono su Duff Killigan, che tuttavia rivela di essere stato a sua volta vittima dei suddetti vandalismi nel suo campo da golf personale. Non sembrando nulla di pi\u00f9 dell'opera di qualche teppista diffusa in larga scala e conducendo generalmente ad una pista morta, Kim decide di lasciar perdere e di concentrarsi unicamente sul diploma. Nel frattempo Ron, sempre pi\u00f9 preoccupato per l'avvenire tenta di discutere l'argomento con Kim, ma prima che possano riuscire a parlarsi la ragazza viene chiamata a fare un discorso ai compagni di corso durante la cerimonia; proprio in questo momento essa, di fronte a tutti i compagni e le famiglie Possible e Stoppable, viene rapita da un disco volante. Contemporaneamente al covo di Drakken, mentre lo scienziato e Shego hanno una delle loro solite discussione questi viene rapito alla stessa maniera.Poco dopo tutto il pianeta si trova privato di energia elettrica e dei mezzi di comunicazione e nei luoghi dove erano comparsi i disegni misteriosi atterrano dei droidi simili a ragni meccanici giganteschi.\nKim e Drakken, intanto, a bordo dell'UFO incontrano gli artefici di tutto ci\u00f2: Warmonga e il suo compagno Warhok, intenzionati a distruggere la terra per vendetta.\nSeconda parte.\nSulla terra la situazione \u00e8 critica, la tecnologia dei lowardiani non sembra poter essere fermata con mezzi convenzionali; tuttavia a Middleton, grazie all'ingegno dei vari personaggi ed alla cooperazione generale Ron riesce ad arrivare alla base spaziale con il Dr. Possible; qui i due progettano di utilizzare un razzo per raggiungere la protagonista e liberarla dalla prigionia degli alieni, tuttavia vengono colti di sorpresa da un droide lowardiano e si salvano unicamente grazie all'inaspettato aiuto di Shego decisa a seguire il ragazzo nello spazio per salvare il suo datore di lavoro. Ron e Shego partono dunque insieme per lo spazio profondo lasciando a terra il dottor Possible.\nNel frattempo anche Kim e Drakken decidono di collaborare e, scoperti i nuovi poteri floreali dello scienziato se ne servono per fuggire. Ron e Shego irrompono nella nave ed incontrano i due fuggitivi appena sbarcati; al vedersi Kim e Ron si gettano l'una nelle braccia dell'altro, mentre Drakken e Shego a un passo dal fare lo stesso si fermano imbarazzati. Successivamente Rufus riesce a sabotare l'astronave ed a farla precipitare sulla terra, nel trambusto Drakken, Shego, Ron e Kim fuggono inseguiti da Warmonga e Warhok. Lo scienziato blu, a seguito di un'illuminazione escogita un piano per salvare il mondo, cosparge i droidi lowardiani con del fertilizzante e vi fa crescere delle piante mutanti sotto il suo controllo mentale, con le quali cattura i due alieni dopo che Shego e Kim li sconfiggono.\nMalauguratamente Warhok si rivela pi\u00f9 difficile da trattenere del previsto e, liberatosi dai viticci mette al tappeto Shego e Kim dopodich\u00e9 libera Warmonga e si appresta a dare il colpo di grazia all'eroina. Al vedere questo spettacolo Ron, unico ancora in piedi, decide di opporsi ai due alieni da solo e, finalmente, ottiene il pieno controllo del \"Mistico Potere della Scimmia\", con il quale affronta i potenti alieni senza sforzo e li sconfigge rapidamente gettandoli nella loro navicella spaziale e facendola in seguito esplodere provocando cos\u00ec la loro morte. Il ragazzo si ricongiunge successivamente alla persona pi\u00f9 importante della sua vita, Kim, che lo rincuora delle sue paure riguardanti il diploma ed il futuro, ammettendo di condividerle ma di essere anche certa che niente e nessuno si frapporr\u00e0 mai tra loro.\nSalvato il mondo Kim e Ron, al pari degli altri ragazzi del liceo di Middleton (eccetto Bonnie, rimandata ai corsi estivi per aver marinato l'ultima settimana) conseguono il diploma e lanciano in aria i cappelli come da tradizione. Contemporaneamente il governo statunitense e l'ONU concedono a Drakken una medaglia al valore, durante la cerimonia Shego \u00e8 al suo fianco con indosso un abito da sera, i due si lanciano uno sguardo piuttosto eloquente e sorridono dolcemente, poi la pianta controllata mentalmente da Drakken li avvicina cingendo la vita a entrambi in una sorta di abbraccio rivelatore del loro sentimento d'amore nascosto.\nPi\u00f9 tardi la sera, Kim e Ron fanno festa sulla spiaggia con i loro amici e tutti gli altri personaggi della serie, finch\u00e9 non si allontanano sulla loro macchina volante, la ragazza rassicura nuovamente Ron che \"Il diploma non \u00e8 la fine ma l'inizio\", i due si baciano e spariscono poi nel chiaro di luna.\nScena dopo i titoli di coda.\nAll'interno di un bar di supercriminali, Drakken e Dementor discutono sul paradosso costituito dal salvataggio del pianeta da parte dello scienziato; quando questi si dimostra spazientito dall'argomento Dementor cambia discorso e domanda ci\u00f2 che svariati fan si sono sempre chiesti: il motivo per cui la pelle di Drakken sia blu, egli risponde alla domanda iniziando a raccontare la storia, tuttavia l'episodio finisce prima che riesca a pronunciare la frase e tutto ci\u00f2 che si sente \u00e8: \"Era un marted\u00ec...\""}
{"id": "3559561", "revid": "1935652", "url": "https://it.wikipedia.org/wiki?curid=3559561", "title": "Girolamo Gherarducci", "text": "\u00c8 venerato come beato dalla Chiesa cattolica.\nBiografia.\nDella vita del beato Girolamo da Recanati si sa molto poco. Nacque, visse e mor\u00ec a Recanati, nelle Marche, dove divenne un sacerdote dell'Ordine degli Eremitani di Sant'Agostino. In un periodo in cui imperversavano lotte fratricide, spese la sua vita per acquietare gli animi e ricondurli alla pace.\nCulto.\nIl corpo \u00e8 sepolto a Recanati, nella chiesa di Sant'Agostino. Il suo nome \u00e8 legato alla sua opera di concordia e pacificazione tra i popoli.\nLa sua beatificazione fu confermata da papa Pio VII, nel 1804.\n\u00c8 venerato il 12 marzo, giorno in cui fino agli inizi del XX secolo i recanatesi, per commemorarlo, erano soliti nominare dei pacieri per le future liti che potessero scoppiare in citt\u00e0."}
{"id": "3559563", "revid": "201394", "url": "https://it.wikipedia.org/wiki?curid=3559563", "title": "Beato Girolamo Gherarducci", "text": ""}
{"id": "3559565", "revid": "80598", "url": "https://it.wikipedia.org/wiki?curid=3559565", "title": "Orazio Grillo", "text": ""}
{"id": "3559567", "revid": "709565", "url": "https://it.wikipedia.org/wiki?curid=3559567", "title": "Joan (personaggio)", "text": "Joan \u00e8 un personaggio dei fumetti creato da Garth Ennis (testi) e Steve Dillon (disegni), pubblicato dalla Marvel Comics. La sua apparizione avviene in \"The Punisher\" (vol. 4) n. 1 del 2000.\nSoprannominata \"Mouse\" (\"topo\"), \u00e8 la vicina di casa del Punitore. Segretamente innamorata di lui, Joan ha spesso aiutato il freddo vigilante quando era in difficolt\u00e0.\nBiografia del personaggio.\nJoan \u00e8 la vicina di casa di Frank Castle (che vive l\u00ec sotto la falsa identit\u00e0 di \"Mr. Smith\"); tenebrosamente dolce, timida, sensibile e sentimentale, Joan cerca di conquistare il cuore del freddo vicino offrendogli torte e biscotti che ha preparato con le sue mani. Un giorno Joan trova Mr. Smith ferito e scopre che in realt\u00e0 \u00e8 il Punitore; per curarlo si fa aiutare dai suoi amici Spacker Dave e Mr. Bumpo.\nUna volta finito il suo lavoro, il Punitore consegna i soldi sottratti a Ma Gnucci ai tre amici, lasciando un biglietto a Joan con scritto semplicemente \u00abVai via, Joan\u00bb. Joan si stabilir\u00e0 in una casetta in campagna dove incontrer\u00e0 nuovamente il Punitore quando questi, ferito, le chieder\u00e0 nuovamente aiuto.\nAltri media.\nIl personaggio \u00e8 interpretato da Rebecca Romijn in \"The Punisher\" del 2004. A differenza della sua controparte cartacea, nel film Joan \u00e8 una donna attraente bionda anzich\u00e9 rossa, non \u00e8 timida, n\u00e9 veste sempre in nero.\nJoan \u00e8 uno dei personaggi principali del videogioco \"The Punisher\" del 2005."}
{"id": "3559570", "revid": "729019", "url": "https://it.wikipedia.org/wiki?curid=3559570", "title": "Spacker Dave", "text": "Dave \u00e8 un personaggio dei fumetti creato da Garth Ennis (testi) e Steve Dillon (disegni), pubblicato dalla Marvel Comics. La sua apparizione avviene in \"The Punisher\" vol. 4 del 2000.\nRicoperto di piercing e tatuaggi, \"Spacker\" Dave \u00e8 il vicino di casa del Punitore. \u00c8 ossessionato dal suo soprannome e dai supereroi.\nBiografia del personaggio.\n\"Spacker\" Dave \u00e8 stato il vicino di casa di Frank Castle per un breve periodo. Un giorno aiuta il Punitore, terribilmente ferito, e lo nasconde. Gli uomini di Ma Gnucci lo interrogano strappandogli via tutti i piercing; nonostante ci\u00f2, Dave non rivela la locazione del suo amico.\nSuccessivamente Dave ricever\u00e0 in regalo una cospicua somma di denaro sottratta a Ma Gnucci. Anni dopo incontrer\u00e0 nuovamente il Punitore durante un combattimento contro l'Uomo Ragno, Wolverine e Daredevil. Viene urtato da Hulk e reso tetraplegico.\nAltri media.\nVideogiochi.\nSpacker Dave \u00e8 uno dei personaggi principali di \"The Punisher\" del 2005.\nCinema.\nIl personaggio \u00e8 interpretato da Ben Foster in \"The Punisher\" del 2004."}
{"id": "3559572", "revid": "729019", "url": "https://it.wikipedia.org/wiki?curid=3559572", "title": "Mr. Rotondi", "text": "Nathaniel Rotondi (\"Nathaniel Bumpo\") \u00e8 un personaggio immaginario creato da Garth Ennis (testi) e Steve Dillon (disegni) per i fumetti Marvel Comics. La sua prima apparizione avviene in \"The Punisher\" vol. 4 del 2000.\nBiografia del personaggio.\nMr. Rotondi \u00e8 il vicino di casa del Punitore. Obeso, Rotondi viene spesso ricoverato in ospedale, costringendo il vigilante ad aiutarlo spesso e volentieri.\nDurante la battaglia con il Russo, il Punitore lo user\u00e0 come arma per soffocare il nemico. Successivamente viene ricompensato con del denaro sottratto a Ma Gnucci; attualmente vive in una clinica.\nAltri media.\nVideogiochi.\nMr. Rotondi appare in \"The Punisher\" del 2005.\nCinema.\nIl personaggio \u00e8 interpretato da John Pinette in \"The Punisher\" del 2004."}
{"id": "3559577", "revid": "1005847", "url": "https://it.wikipedia.org/wiki?curid=3559577", "title": "Edizioni musicali Curci", "text": "Le Edizioni musicali Curci sono una delle pi\u00f9 note aziende di edizioni musicali italiane, con pi\u00f9 di un secolo di attivit\u00e0 e con in repertorio molti successi, di cui il pi\u00f9 noto \u00e8 \"Nel blu dipinto di blu\".\nDowntown Music Publishing rappresenta le opere di Edizioni Curci nel Nord America.\nStoria della Curci.\nFondata nel 1860 dall'avellinese Francesco Curci, che si era trasferito a Napoli qualche anno prima ed aveva aperto un negozio di musica, iniziarono l'attivit\u00e0 pubblicando sia spartiti di musica classica sia canzoni napoletane.\nCon la morte di Francesco nel 1912 l'azienda pass\u00f2 al figlio Pasquale Curci, coadiuvato dal fratello Achille, incisore, che si occup\u00f2 dell'aspetto grafico e dalla sorella Concetta, amministratrice.\nPasquale fu l'artefice dell'espansione delle Edizioni Curci: a partire dagli anni trenta infatti inizi\u00f2 ad espandere la sua attivit\u00e0 oltre i confini, diffondendo inoltre in Italia alcuni successi americani, spesso legati a pellicole cinematografiche; nel 1932 apr\u00ec due sedi distaccate, a Roma e a Milano, in Galleria del Corso 4 (quest'ultima diventer\u00e0 poi la sede principale).\nScomparso Pasquale nel 1938, l'azienda pass\u00f2 ai figli Giuseppe, Alberto e Alfredo; il quarto fratello, Arturo Curci, prefer\u00ec, dopo la laurea in medicina, dedicarsi alla professione di medico.\nAlberto ed Alfredo, entrambi diplomati al conservatorio di San Pietro a Majella, seguirono pi\u00f9 la parte musicale (Alberto fu anche un noto paroliere, con lo pseudonimo Devilli), mentre Giuseppe, che aveva studiato per quattro anni a Londra, si occup\u00f2 dell'aspetto organizzativo.\nNel 1950 entr\u00f2 nello staff aziendale Giuseppe Gramitto Ricci, marito di Clotilde (figlia di Alfredo Curci), che svilupp\u00f2 la ricerca di nuovi autori, scoprendo e lanciando Domenico Modugno, con cui le edizioni musicali Curci vinsero due edizioni consecutive del Festival di Sanremo nel 1958 e nel 1959.\nGramitto Ricci inoltre diede vita ad altre edizioni musicali distribuite dalla Curci, come le edizioni musicali Accordo, le edizioni musicali Asso e le edizioni musicali Cervino, ed a partire dal 1960 fu l'artefice dell'espansione aziendale nel settore discografico con la fondazione della Carosello e la riorganizzazione del gruppo con la denominazione Cemed (acronimo di \"Carosello Edizioni Musicali e Discografiche\"), di cui le edizioni musicali Curci diventarono un ramo.\nNel 1968 la Curci fu l'editrice di tutte le canzoni della commedia musicale del Quartetto Cetra \"Non cantare, spara\".\nNel 1998 Giuseppe Gramitto Ricci (diventato, dopo la morte di Alberto Curci nel 1973 l'unico responsabile dell'azienda) si ritir\u00f2 per motivi di salute, lasciando la Curci al figlio Alfredo Gramitto Ricci, che la guida tuttora. Giuseppe Gramitto Ricci muore nel gennaio del 2009.\nNel 2009 la Curci ha pubblicato con la propria etichetta l'album-compilation \"A La Costa Sud (La Musique De La C\u00f4te D'Azur)\", un triplo CD prodotto da Pino Presti realizzato in Francia.\nNel 2016, Edizioni Curci ha firmato un contratto di amministrazione e di pubblicazione pluriennale con Downtown Music Publishing per il Nord America. Downtown \u00e8 divenuto dalla firma dell'accordo, il catalogo delle Edizioni Curci, che comprende pi\u00f9 di 50,000 opere dal mondo del pop italiano, dell'opera, della musica classica e della musica da film, con successi internazionali come \"Nel blu dipinto di blu\" e \"Io che non vivo (senza te)\" (\"You Do not Have To Say You Love Me\")."}
{"id": "3559578", "revid": "80598", "url": "https://it.wikipedia.org/wiki?curid=3559578", "title": "Edizioni Curci", "text": ""}
{"id": "3559584", "revid": "80598", "url": "https://it.wikipedia.org/wiki?curid=3559584", "title": "Alfa Record", "text": "L'Alfa Record S.r.l. \u00e8 stata una casa discografica italiana attiva dal 1960 al 1964. Il suo logo era composto dalle quattro lettere Alfa in carattere stampatello racchiuse in un ideale semicerchio.\nStoria.\nFondata all'inizio del 1960, pubblic\u00f2 inizialmente dischi di musica da ballo. Successivamente, comprese il potenziale commerciale della musica beat in Italia, e decise di produrre una serie di gruppi del genere, quali i Meteors o Silvano Silvi e gli Erranti.\nPer la distribuzione si appoggiava ad etichette maggiori come la Compagnia Generale del Disco.\nAlla fine del decennio ha chiuso le attivit\u00e0.\nFondatore e direttore artistico \u00e8 stato il Maestro Nino Casiroli (1910-1975), milanese, compositore di musica, autore di testi ed editore. Autore di grandi successi dagli anni trenta agli anni settanta, tra i quali \"\u00c8 arrivato l'ambasciatore\", \"Evviva la torre di Pisa\", \"La famiglia Brambilla\", \"Qualcuno cammina\", \"Serenata ad un angelo\", \"Era lei\", \"Il pinguino innamorato\", \"Sotto l'ombrello, dagli una spinta\" vincitrice dello Zecchino d'oro del 1965.\nI dischi pubblicati.\nPer la datazione ci si basa sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci si basa sulla numerazione del catalogo, se esistenti, vengono riportati oltre all'anno il mese e il giorno (quest'ultimo dato si trova, a volte, stampato sul vinile)."}
{"id": "3559585", "revid": "1543377", "url": "https://it.wikipedia.org/wiki?curid=3559585", "title": "Nido di rondine", "text": "Nido di rondine (; ) \u00e8 un castello decorativo vicino a Jalta, in Crimea. Fu costruito in stile neogotico fra il 1911 e il 1912 vicino a Gaspra, su una scogliera a strapiombo sul mare (40 metri di altezza) ed \u00e8 opera dell'architetto russo Leonid Sherwood. Il castello domina il capo di Ai-Todor sul Mar Nero e sorge a poca distanza dalle rovine dell'accampamento romano di Charax. Nido di rondine \u00e8 uno dei monumenti pi\u00f9 visitati della Crimea ed \u00e8 divenuto il simbolo della costa meridionale della penisola.\nStoria.\nIl primo edificio sulla scogliera fu costruito per un generale russo nel 1895 circa. La prima struttura era un cottage in legno chiamato romanticamente il \"Castello dell'Amore\". Successivamente la propriet\u00e0 del cottage pass\u00f2 a A. K. Tobin, un medico della Corte dello zar.\nNel 1911 il barone von Steingel, un nobile tedesco del Baltico che aveva fatto fortuna estraendo petrolio a Baku, acquist\u00f2 il cottage di legno e nell'arco di un anno lo sostitu\u00ec con l'edificio attuale. Il gotico scozzese e lo stile neomoresco erano stati introdotti in Crimea negli anni 1820 da Edward Blore, l'architetto del palazzo di Alupka (1828-1846). Paragonato ad Alupka e a Koreiz, il Nido di rondine \u00e8 pi\u00f9 simile allo stile di alcuni castelli tedeschi come il Castello di Neuschwanstein, il Babelsberg di Potsdam e il Castello di Stolzenfels, sebbene l'ambientazione a picco sul mare ricordi piuttosto la torre di Bel\u00e9m a Lisbona.\nNel 1914 von Steinheil vendette l'edificio a P. G. \u0160elaputin per farne un ristorante. Per breve tempo dopo la Rivoluzione russa, il castello fu usato solo come attrazione turistica. Negli anni trenta, l'edificio fu utilizzato come sala di lettura della vicina colonia marina \"\u017dem\u010du\u017eina\".\nNel 1927 il castello Nido di rondine sopravvisse ad un grave terremoto di intensit\u00e0 fra 6 e 7 della scala Richter. L'edificio non fu danneggiato, ad eccezione di alcuni dettagli decorativi che caddero nel mare insieme con una piccola parte della scogliera. Tuttavia nella scogliera si apr\u00ec una vasta crepa e per i successivi quarant'anni il castello fu chiuso al pubblico.\nIl rinnovo e il restauro del castello furono intrapresi nel 1968. Il progetto prevedeva il restauro di una piccola porzione del castello e l'aggiunta di una soletta di cemento per rinforzare la scogliera. Dal 1975 il castello ospit\u00f2 un ristorante italiano. Il Nido di rondine appare anche in numerosi film sovietici.\nArchitettura.\nL'edificio ha dimensioni piuttosto ridotte (lunghezza di 20 m e larghezza di 10 m). Il progetto originale prevedeva un ingresso, una stanza per gli ospiti, una scala per la torre e due camere su differenti livelli nella torre. L'interno della stanza per gli ospiti \u00e8 decorato con pannelli di legno, mentre le pareti delle altre stanze presentano stucchi e dipinti. Un balcone panoramico circonda l'edificio, con una magnifica vista sul mare e sulla distante costa di Jalta."}
{"id": "3559586", "revid": "339392", "url": "https://it.wikipedia.org/wiki?curid=3559586", "title": "The Meteors", "text": ""}
{"id": "3559589", "revid": "1819104", "url": "https://it.wikipedia.org/wiki?curid=3559589", "title": "T.U.F.F. Puppy", "text": "T.U.F.F. Puppy \u00e8 una serie televisiva a cartoni animati andata in onda su Nickelodeon negli Stati Uniti nel 2010, creata da Butch Hartman (stesso creatore di \"Due Fantagenitori\"). In Italia \u00e8 stata messa in onda dal 12 settembre 2011.\nTrama.\nLa serie \u00e8 incentrata sulle peripezie di Dudley Puppy, un cane ottuso ma determinato che lavora come spia per un'organizzazione chiamata T.U.F.F. (Turbo Agenti Forti Furbissimi). La sua compagna \u00e8 una gatta di nome Kitty Katswell. Altri membri dell'agenzia sono il capo Herbert Dumbrowski, ovvero una pulce, e il cane scienziato Keswick. La serie si svolge nella citt\u00e0 immaginaria di Petropolis, popolata da animali antropomorfi. Il compito di Dudley \u00e8 quello di proteggere la citt\u00e0 insieme alla sua partner Kitty da vari cattivi come il malefico Verminious Snaptrap, il Camaleonte e Bird Brain.\nDoppiaggio.\nLa sigla italiana \u00e8 stata eseguita da TAO (Edizione Studio Compresso/Erazero srl)."}
{"id": "3559592", "revid": "1543377", "url": "https://it.wikipedia.org/wiki?curid=3559592", "title": "Aquileia (citt\u00e0 antica)", "text": "Aquileia romana (l'odierna Aquileia in Friuli; in latino \"Aquileia\") fu fondata nel 181 a.C. dai Romani, nel territorio degli antichi Carni:\nImportante citt\u00e0 militare di frontiera fin dall'epoca repubblicana, divenne una delle capitali dell\u2019Impero romano sotto Massimiano. Nel 452 d.C. fu infine distrutta dalle orde degli Unni di Attila, non tornando mai pi\u00f9 agli antichi splendori.\nEcco come la descrive Erodiano, al tempo del suo assedio del 238, da parte delle truppe di Massimino il Trace:\nPeriodo repubblicano (181-31 a.C.).\nFu fondata nel 181 a.C. nei pressi del fiume \"Natissa\" come colonia di diritto latino, da Lucio Manlio Acidino, Publio Scipione Nasica e Gaio Flaminio, mandati dal Senato a sbarrare la strada alle popolazioni limitrofe di Carni ed Istri, che minacciavano i confini orientali d'Italia. Fu retta inizialmente da duumviri e poi da quattuorviri con un suo senato. La citt\u00e0 dapprima crebbe quale avamposto militare in vista delle future campagne contro Istri e Carni, pi\u00f9 tardi come \"quartier generale\" per una eventuale espansione romana verso il Danubio.\nI primi coloni furono veterani, seguiti dalle rispettive famiglie provenienti dal Sannio, per un totale di circa persone, a cui fecero seguito dei gruppi di Veneti; pi\u00f9 tardi, nel 169 a.C., si aggiunsero altre famiglie, mentre in citt\u00e0 si insediarono anche comunit\u00e0 orientali, come quella egizia, ebraica e siriana.\nAquileia costitu\u00ec la base principale delle operazioni militari nell'Illirico dei consoli Lucio Cornelio Lentulo Lupo, Gaio Marcio Figulo e Publio Cornelio Scipione Nasica Corculo, durante gli anni 156-155 a.C., contro le trib\u00f9 dei Dalmati, che portarono poi alla conquista della citt\u00e0 di \"Delminium\". Nel 129 a.C. il console Gaio Sempronio Tuditano attaccava le popolazioni degli Istri di Iapodi e Liburni dall'Italia settentrionale (dal suo \"quartier generale\" di Aquileia, come risulta da un elogio che gli venne dedicato) e successivamente sconfisse anche le popolazioni Alpine dei Carni e dei Taurisci (della zona di Nauporto), meritandosi per questi successi il Trionfo. Dieci anni pi\u00f9 tardi, nel 119 a.C. Lucio Cecilio Metello portava a termine una nuova campagna vittoriosa contro i Dalmati, utilizzando Aquileia come base delle sue operazioni, celebrando l'anno seguente il trionfo e meritandosi il titolo vittorioso di \"Delmaticus\". Quattro anni dopo, nel 115 a.C., il console Marco Emilio Scauro, oper\u00f2 in Gallia Cisalpina sia contro i Liguri ad ovest, sia contro i Carni ed i Taurisci ad est, utilizzando in questo secondo caso Aquileia, come \"quartier generale\". Ancora due anni pi\u00f9 tardi, nel 113 a.C., il console Gneo Papirio Carbone fu inviato a fronteggiare un'invasione di genti germanico-celtiche (tra cui i Cimbri), le quali erano penetrate nell'Illirico e poi nel Norico. Carbone, a capo di un esercito che aveva come quartier generale Aquileia, fu per\u00f2 sconfitto presso Noreia.\nDall'origine di base militare deriva la forma quadrilatera del presidio, divisa dal cardine massimo, l'attuale via Giulia Augusta, e dal decumano massimo. Pacificata e romanizzata la regione, la citt\u00e0, municipio dopo l'89 a.C. grazie alla \"lex Iulia de civitate\" (che conferiva la pienezza del diritto romano, assegnandola alla trib\u00f9 della \"Velina\") si ingrand\u00ec in fasi successive, come attestano le diverse cinte murarie. Divenne centro politico-amministrativo (capitale della X Regione augustea, \"Venetia et Histria\") e prospero emporio, avvantaggiata dal lungo sistema portuale e dalla raggiera di importanti strade che se ne dipartivano sia verso il Nord, oltre le Alpi e fino al Mar Baltico (\"via dell'ambra\"), sia in senso latitudinale, dalle Gallie all'Oriente. Fin da tarda et\u00e0 repubblicana e durante quasi tutta l'epoca imperiale Aquileia costitu\u00ec uno dei grandi centri nevralgici dell'Impero romano. Notevole fu la vita artistica, sostenuta dalla ricchezza dei committenti e dall'intensit\u00e0 dei traffici e dei contatti. La sua posizione faceva s\u00ec che la citt\u00e0 fosse il crocevia del commercio di vetro, ferro e ambra; veniva anche prodotto un vino di nome \"Pucinum\".\nAquileia proprio in questo periodo acquis\u00ec sempre pi\u00f9 importanza strategico-militare. Doveva fungere da postazione avanzata a protezione dell'Italia settentrionale, contro eventuali invasioni da nord e da est, come accadde:\nSappiamo che durante il suo primo consolato del 59 a.C., Gaio Giulio Cesare, con l'appoggio degli altri triumviri (Pompeo e Crasso), ottenne con la \"Lex Vatinia\" del 1\u00ba marzo il proconsolato delle province della Gallia Cisalpina e dell'Illirico per cinque anni e il comando di un esercito composto da tre legioni. Poco dopo un senatoconsulto aggiunse anche quella della Gallia Narbonense, il cui proconsole era morto all'improvviso, e il comando della X legione.\nIl fatto che a Cesare sia stata assegnata inizialmente la provincia dell'Illirico come parte del suo \"imperium\", e che all'inizio del 58 a.C. ben tre legioni fossero state dislocate ad Aquileia, potrebbe indicare che egli intendesse cercare proprio in quest'area gloria e ricchezze con cui accrescere il suo potere e la sua influenza militare e politica. Cesare aveva infatti bisogno di importanti vittorie militari cos\u00ec da costruirsi un suo potere personale con il quale controbilanciare quello che Pompeo si era costruito con le vittorie ottenute in Oriente. A tal fine progettava probabilmente una campagna oltre le Alpi Carniche fin sul Danubio, sfruttando la crescente minaccia delle trib\u00f9 della Dacia (corrispondente grosso modo all'odierna Romania), che si erano riunite sotto la guida di Burebista, il quale aveva poi guidato il suo popolo alla conquista dei territori dislocati ad ovest del fiume Tibisco, oltrepassando il Danubio e sottomettendo l'intera area su cui si estende l'attuale pianura ungherese, ma soprattutto avvicinandosi pericolosamente all'Illirico romano e all'Italia. Le sue armate si erano per\u00f2 fermate all'improvviso, forse per il timore di un possibile intervento diretto di Roma nell'area balcano-carpatica. Cos\u00ec, invece di continuare nella sua marcia verso occidente, Burebista era tornato nelle sue basi in Transilvania, rivolgendo poi le proprie mire ad Oriente: attacc\u00f2 i Bastarni e infine assedi\u00f2 e distrusse l'antica colonia greca di Olbia (nei pressi dell'attuale Odessa).\nSappiamo di numerosi soggiorni di Cesare ad Aquileia durante la conquista della Gallia: nell'inverno del 57-56 a.C., relativamente ad operazioni militari/diplomatiche condotte dallo stesso proconsole nei pressi di Salona attorno al 3 marzo di quell'anno; nel 54 a.C. per condurre una breve campagna contro il popolo dei Pirasti che abitavano l'Illirico meridionale; ancora negli inverni del 54-53 a.C. e del 53-52 a.C.; qui Cesare torn\u00f2 insieme alla legio \"XV\" durante l'inverno successivo, dopo che la citt\u00e0 era stata attaccata insieme a \"Tergeste\" dagli Iapidi, quando il proconsole era impegnato in Gallia contro Vercingetorige. La conseguenza fu che gli abitanti di Aquileia, non solo furono costretti a riparare le mura danneggiate, ma iniziarono la costruzione di due \"castella\" difensivi: a Tricesimo (50\u00a0km a nord di Aquileia) ed a \"Iulium Carnicum\".\nNel 49 a.C., allo scoppio della guerra civile, Aulo Gabinio fu richiamato da Cesare e gli fu affidato il comando delle operazioni nell'Illirico. Sembra che disponesse di tre nuove legioni ad Aquileia (la XXXIII, la XXXIV e la XXXV, pari a 30 coorti totali) e che, a capo di 15 coorti e cavalieri, marciando verso sud in direzione della Macedonia, sub\u00ec un improvviso attacco da parte dei Dalmati, riuscendo a riparare a Salona solo con pochi superstiti. Alla fine riusc\u00ec ad unirsi a Lucio Cornificio (che aveva alle sue dipendenze le legioni XXXI e XXXII) con i pochi armati rimasti, per combattere contro queste popolazioni.\nUn quindicennio pi\u00f9 tardi, tra il 35 ed il 33 a.C., Aquileia rimase ancora \"quartier generale\" delle campagne militari di Ottaviano nell'Illirico. Si trovava al centro di tre differenti direttrici di marcia: quella pi\u00f9 a sud-est verso le trib\u00f9 della costa; quella \"centrale\" che portava nei territori dei Giapidi; e quella pi\u00f9 a nord-est contro le popolazioni di Carni e Taurisci.\nArcheologia di Aquileia repubblicana.\nNel 148 a.C. da Aquileia ebbe inizio la costruzione della via Postumia che congiungeva l'Adriatico con il Tirreno presso Genova. La strada era una via consolare romana fatta costruire dal console romano Postumio Albino nei territori della Gallia Cisalpina, l'odierna Pianura Padana, per scopi prevalentemente militari. Una quindicina di anni pi\u00f9 tardi, nel 131 a.C., il pretore Tito Annio Rufo diede inizio alla via Annia che collegava \"Hatria\" (la moderna Adria) con \"Patavium\" (Padova), \"Altinum\" (Altino), \"Iulia Concordia\" (moderna Concordia Sagittaria, dove incrociava la via Postumia) e infine Aquileia.\nI resti del grande porto fluviale sul fiume Natissa (moli, magazzini e strade che si collegavano con la citt\u00e0), costruiti su entrambe le sponde del fiume, sono visitabili lungo la Via Sacra e risalirebbero fin dalla fine del II secolo a.C., in seguito ampliato e ristrutturato pi\u00f9 volte. Vi \u00e8 da aggiungere che fin dai primordi ad Aquileia erano adorate le divinit\u00e0 del pantheon latino, ma anche di quello locale. Non a caso le numerose iscrizioni dei soldati della guarnigione, che qui risiedettero per circa due secoli, portarono il culto di Mitra, e pi\u00f9 tardi anche quello del Cristianesimo.\nPeriodo alto-imperiale (30 a.C.-285 d.C.).\nAl tempo di Augusto, dopo una prima campagna condotta da Publio Silio Nerva nel 16 a.C. in seguito ad un'invasione di Pannoni in Istria ed alla successiva conquista romana dei territori fino a Pola ed all'Arsia, nel 15 a.C., il figliastro Tiberio, insieme al fratello Druso, condussero una campagna militare contro le popolazioni di Reti, stanziati tra il Norico e la Gallia, e Vindelici. I due, nel tentativo di accerchiare il nemico attaccandolo su due fronti senza lasciargli vie di fuga, progettarono una grande \"operazione a tenaglia\" che misero in pratica anche grazie all'aiuto dei loro luogotenenti: Tiberio mosse dall'Elvezia, mentre il fratello minore da Aquileia e raggiunta Tridentum, divise l'esercito in due colonne. Una prima colonna percorse la valle dell'Adige e dell'Isarco (alla cui confluenza costru\u00ec il \"Pons Drusi\", presso l'attuale Bolzano), risalendo fino all'Inn; la seconda percorse quella che diventer\u00e0 sotto l'imperatore Claudio la via Claudia Augusta (tracciata pertanto dal padre Druso) e che attraverso la val Venosta ed il passo di Resia, raggiungeva anch'essa il fiume Inn. Tiberio, che avanzava da ovest, sconfisse i Vindelici, riunendosi nei pressi del lago di Costanza con il fratello Druso che, nel frattempo, aveva sconfitto e sottomesso i popoli dei Breuni e dei Genauni. Questi successi permisero ad Augusto di sottomettere le popolazioni dell'arco alpino fino al Danubio, e gli valsero una nuova acclamazione imperatoria. Pochi anni pi\u00f9 tardi, a partire dal 14 a.C., ancora Aquileia risult\u00f2 fondamentale per la sottomissione dell'intero Illirico e della Pannonia, sotto i comandi prima di Marco Vinicio, poi del genero ed amico fraterno di Augusto, Agrippa, poi del figliastro Tiberio. Ancora Aquileia continu\u00f2 a costituire un importante centro militare durante la rivolta dalmato-pannonica del 6-9, costituendo l'ultimo baluardo contro la possibile minaccia di un'invasione di queste genti, che avrebbero cos\u00ec potuto raggiungere la stessa Roma in soli dieci giorni. Era invece chiaro che Aquileia avesse invece perduto la sua antica funzione di \"quartier generale\", che veniva ora attribuita da Tiberio a \"Siscia\" sul fiume Sava, in posizione pi\u00f9 avanzata. Da questo momento in poi, infatti, Aquileia cess\u00f2 di avere ancora un ruolo militare determinante, mantenendo invece un'importante funzione economica e sociale nelle retrovie, ora che tutte le forze militari erano state spostate in Pannonia e Dalmazia.\nDa Aquileia pass\u00f2 molto probabilmente Druso minore, figlio di Tiberio, quando si rec\u00f2 in Pannonia a sedare una rivolta tra le legioni (nel 14). Oltre cinquant'anni pi\u00f9 tardi, nel 69, transitarono da questa citt\u00e0 le legioni VII \"Claudia\" e VIII \"Augusta\" sotto la guida di Antonio Primo. Esse si erano schierate ed avevano proclamato Vespasiano, loro imperatore. Qualcuno ha anche ipotizzato che le scene della colonna Traiana n.58-63 ritraggano il foro di Aquileia, da dove sarebbe passato Traiano per la campagna dacica del 105.\nL'Impero tra il 165 ed il 189 (al tempo di Marco Aurelio e del figlio Commodo) venne afflitto da una pestilenza, probabilmente un'epidemia di vaiolo, conosciuta con il nome di \"peste antoniniana\" o \"peste di Galeno\", che dur\u00f2 circa 15 anni e secondo certe fonti stermin\u00f2 una ingente percentuale della popolazione imperiale (le cifre, per\u00f2, sono oggetto di discussione tra gli storici). Secondo alcuni si tratt\u00f2 di uno di quegli eventi che cambiarono profondamente la storia romana, quasi da determinare una rottura epocale con il periodo precedente.\nLa citt\u00e0 di Aquileia vide, a partire dal 168 al 170, ammassarsi nel suo territorio immense quantit\u00e0 di truppe, e il timore che questo assembramento potesse trascinarsi dietro il pericoloso morbo si rivel\u00f2 presto fondato. Nella primavera del 168 l'imperatore Marco Aurelio e Lucio Vero decidono di recarsi nella zona danubiana per raggiungere Carnunto; Aquileia divenne cos\u00ec la prima tappa, dove lo stato maggiore imperiale era composto dal prefetto del pretorio Tito Furio Vittorino, Pomponio Proculo Vitrasio Pollione, Daturnio Tullo Prisco, Claudio Frontone, Avvento Antistio. I due imperatori giunti ad Aquileia e preoccupati per l'epidemia che intanto aveva gi\u00e0 provocato la morte del prefetto Furio Vittorino inviano una lettera a Galeno richiedendolo quale medico personale per la campagna germanica. Finita l'estate dello stesso anno Marco Aurelio si ritira dalla campagna militare con le sue truppe per svernare ad Aquileia. Qui fu raggiunto da Galeno proprio con lo scoppio dei primi casi di peste in citt\u00e0. La sempre maggiore diffusione di casi di peste ad Aquileia indusse gli imperatori a decidere di ritirarsi con la sola scorta personale a Roma; Lucio Vero, che aveva sollecitato questa partenza a causa dei suoi continui malesseri, mor\u00ec poco dopo ad Altino, colpito da apoplessia (gennaio 169). La citt\u00e0 infine nel 170 fu assediata da una coalizione di genti germaniche proveniente dai territori a nord del Danubio, che attraverso la via dell'ambra raggiunse l'Italia settentrionale. \"Opitergium\" a quel tempo priva di mura fu distrutta, non Aquileia che doveva averne ancora.\nGli apprestamenti difensivi, potenziati fra il II e il III secolo, le permisero di superare gli assedi dei Quadi e dei Marcomanni (170), e dell'imperatore Massimino il Trace, che in seguito all'elezione a suo discapito da parte del Senato romano degli imperatori Pupieno e Balbino che accettarono Gordiano III come Cesare, scese in Italia dalla Pannonia con l'esercito (nel 238). Quando l'esercito di Massimino giunse in vista di Aquileia, posta all'incrocio di importanti vie di comunicazione e deposito dei viveri e dell'equipaggiamento necessari ai soldati, la citt\u00e0 chiuse le porte all'imperatore, guidata da due senatori incaricati dal Senato, Rutilio Pudente Crispino e Tullio Menofilo. Massimino prese allora una decisione fatale: invece di scendere rapidamente sulla capitale con un contingente, marci\u00f2 su \"Emona\", che occup\u00f2, e mise personalmente sotto assedio la citt\u00e0 di Aquileia, permettendo ai suoi avversari di organizzarsi: Pupieno raggiunse infatti Ravenna, da cui diresse la difesa della citt\u00e0 assediata.\nSebbene il rapporto di forze fosse ancora a vantaggio di Massimino, il prolungato assedio, la penuria di viveri e la rigida disciplina imposta dall'imperatore causarono a quest'ultimo l'ostilit\u00e0 delle truppe. Soldati della Legio II \"Parthica\" strapparono le sue immagini dalle insegne militari per segnalarne la deposizione, poi lo assassinarono nel suo accampamento, assieme al figlio Massimo ed ai suoi ministri (10 maggio 238).\nLe loro teste, tagliate e poste su pali, furono portate a Roma da messaggeri a cavallo, mentre i corpi di padre e figlio furono mutilati e dati in pasto ai cani, una \"poena post mortem\". Il Senato elesse imperatore il tredicenne Gordiano III e ordin\u00f2 la \"damnatio memoriae\" per Massimino.\nNel 259-260, al tempo dell'Imperatore Gallieno, una nuova incursione germanica (forse di Marcomanni), raggiunse Ravenna prima di essere fermata, proprio mentre l'imperatore Valeriano era impegnato sul fronte orientale contro i Sasanidi di Sapore I. \u00c8 evidente che l'orda di barbari pass\u00f2 ancora una volta nei pressi di Aquileia. Una decina di anni pi\u00f9 tardi (nel 270), Claudio il Gotico, poco prima di morire di peste, aveva lasciato ad Aquileia un presidio di truppe al comando del fratello Quintillo, al quale il Senato confer\u00ec la carica imperiale, una volta giunta la notizia della scomparsa del fratello. Saputo della morte di Claudio e della nomina di Quintillo, Aureliano concluse rapidamente la guerra contro i Goti in Tracia e nelle Mesie, ponendo fine agli assedi di Anchialus, nei pressi della moderna Pomorie in Bulgaria sul Mar Nero, e di Nicopolis ad Istrum, per accorrere a Sirmio, dove fu acclamato imperatore: a questa notizia Quintillo, che era rimasto ad Aquileia, abbandonato dai suoi stessi soldati, prefer\u00ec suicidarsi. Morto poi Aureliano nel 275, si racconta che, una volta eletto nuovo Imperatore, Marco Claudio Tacito, il Senato di Roma invi\u00f2 notizia alle citt\u00e0 pi\u00f9 importanti di tutto l'Impero. Tra queste c'era Aquiliea, oltre a \"Mediolanum\", Antiochia, Tessalonica, Atene, Corinto ed Alessandria d'Egitto.\nArcheologia di Aquileia alto imperiale.\nA partire dal 15 a.C. in seguito alla conquista dell'arco alpino orientale, fu iniziata la costruzione della Via Claudia Augusta, che collegava la \"Venetia\" alle rive del Danubio, in Norico (pressappoco l'attuale Baviera), attraverso il Brennero o il passo di Resia. Fu realizzata da Druso maggiore figliastro e generale dell'imperatore Augusto; pi\u00f9 tardi ampliata ed ultimata dal figlio ed imperatore Claudio nel 47 d.C.. Questa via metteva in comunicazione il mondo latino con il mondo germanico, e sulla stessa confluivano altre importanti arterie stradali romane: \u00e8 il caso della via Annia (che univa Adria ad Aquileia), della via Popilia (che collegava Altino e Rimini), della via Aurelia (tra Padova e Feltre passando per Asolo) e della via Postumia (la strada consolare che da Genova arrivava ad Aquileia). Negli anni successivi (attorno al 14 a.C.) fu iniziata anche la Via Gemina che collegava Aquileia con Emona, seguendo il primo tratto della via dell'ambra. Questa via sembra sia stata costruita dalla Legio XIII Gemina che in questi anni si trovava nei pressi della citt\u00e0 della \"Venetia et Histria\".\nDalla met\u00e0 del I secolo d.C. la citt\u00e0 cominci\u00f2 ad essere dotata di strutture in pietra lungo il porto fluviale ad est della citt\u00e0 (in precedenza le strutture erano di legno), ricavato da un allargamento artificiale del Natissa, e delle relative installazioni portuali, ancora in legno; verso la fine del secolo, il porto venne ricostruito in pietra.\nRisalirebbe invece sia la collocazione attuale, sia la struttura del foro romano di Aquileia alla fine del II-inizi del III secolo. Le misure sembra fossero di 115 metri x 57 metri, secondo uno studio di Giovanni Battista Brusin del 1934. Il continuo ampliamento della citt\u00e0 port\u00f2 alla costruzione di nuove ed imponenti mura nella parte meridionale ed occidentale, prima al tempo di Massimino il Trace, poi di Flavio Claudio Giuliano e Teodosio I.\nPeriodo tardo imperiale (286-452).\nMassimiano, una volta divenuto \"Augusto\" d'Occidente, prefer\u00ec utilizzare due capitali: Aquileia (che Ausonio definisce la nona citt\u00e0 dell'Impero), pi\u00f9 ad est, quale porto fluviale-marittimo sull'Adriatico e retrovia militare, vista la sua vicinanza al \"limes\" dei \"Claustra Alpium Iuliarum\"; \"Mediolanum\", invece pi\u00f9 ad ovest, era posizionata a guardia dei passi a nord dei grandi laghi alpini. In queste due sedi fece, quindi, erigere strutture e palazzi imperiali di grandi dimensioni, lasciando principalmente la cura della difesa del \"limes\" renano a Costanzo.\nNel 312, durante la guerra civile, Costantino I, ormai sospettoso nei confronti di Massenzio, riunito un grande esercito, mosse alla volta dell'Italia attraverso le Alpi, e dopo aver sconfitto due volte consecutive le armate di Massenzio, presso Torino e Brescia, pose sotto assedio ed occup\u00f2, prima Verona e poi Aquileia, sottomettendo l'intera Italia settentrionale. Poco dopo marci\u00f2 su Roma, dove vinse definitivamente l'esercito di Massenzio poco a nord della \"Citt\u00e0 eterna\", nella decisiva battaglia di Ponte Milvio, il 28 ottobre del 312. Con la morte di Massenzio, tutta l'Italia pass\u00f2 sotto il controllo di Costantino, mentre la guardia pretoriana ed i Castra Praetoria furono soppressi.\nPer tutto il prosieguo del IV secolo si intensificarono le presenze imperiali ad Aquileia, e molti scontri sanguinosi risolsero contese fratricide come quella tra Costantino II e Costante I nel 340; o tra Costanzo II e Magnenzio nel 351-352; o episodi di usurpazione: Teodosio I vi sconfisse Magno Massimo (nel 388); Valentiniano III vi uccise Giovanni Primicerio nell'Ippodromo (nel 425).\nAquileia esercit\u00f2, inoltre, una nuova funzione morale e culturale con l'avvento del Cristianesimo che, secondo la tradizione, fu predicato dall'apostolo san Marco, ed il cui sviluppo fu in ogni caso fondato su una serie di vescovi, diaconi e presbiteri che subirono il martirio. I primi furono Ermagora e Fortunato (circa 70 d.C.). Nativo di Aquileia dovrebbe essere stato papa Pio I (m. 154). Altri martiri della chiesa aquileiese furono, nel III secolo, Ilario e Taziano (m. 284). Agli inizi del IV secolo furono martirizzati Crisogono, Proto e i fratelli Canzio, Canziano e Canzianilla, il culto dei quali trov\u00f2 ampia diffusione in tutti i territori della Diocesi di Aquileia, dal Veneto all'Istria, dalla Carinzia alla Slovenia. Nel 313 l'imperatore Costantino pose fine alle persecuzioni. Col vescovo Teodoro (m. 319 circa) sorse un grande centro per il culto composto da tre aule splendidamente mosaicate, ciascuna delle quali conteneva oltre fedeli.\nTra il 317 ed il 323 quando Licinio dovette cedere a Costantino I l'Illirico, Costantino potenzi\u00f2 le flotte sull'Adriatico ed Egeo, rafforzando i porti marittimi di Aquileia, Pireo e \"Tessalonica\" (ex-capitale di Galerio), con la costruzione di arsenali, cantieri navali, oltre a migliorare l'armamento delle squadre navali.\nNel 340 Costantino II attese che il fratello Costante I si recasse in una provincia che fosse fedele a Costantino stesso e scese in Italia con un esercito, col pretesto di dirigersi sul fronte orientale (gennaio-febbraio); Costante, che si trovava all'epoca in Dacia, venne a sapere delle intenzioni del fratello e gli invi\u00f2 contro una forza in grado di rallentarlo prima dell'arrivo del giovane augusto col resto dell'esercito. I generali di Costante finsero un attacco su Aquileia per poi ritirarsi e tendere una serie di imboscate a Costantino che li inseguiva; in occasione di una di queste, nei pressi di Cervenianum all'inizio del mese di aprile, circondarono gli uomini di Costantino uccidendone molti, tra cui Costantino stesso, il cui corpo fu gettato nel fiume Alsa. Nel 345 Costante trascorre alcuni mesi nella citt\u00e0, incontrando Atanasio di Alessandria. Alcuni anni pi\u00f9 tardi, Costanzo II pass\u00f2 l'inverno 351/352 a Sirmio, poi riprese la campagna scacciando Magnenzio da Aquileia e forzandolo a tornare in Gallia. Nel 361 Flavio Claudio Giuliano invi\u00f2 la guarnigione di Sirmio in Gallia, ma lungo strada, fermandosi ad Aquileia, si ribell\u00f2, assediata dalle forze di Gioviano. Giuliano invece prosegu\u00ec perso Oriente, insieme con l'esercito di Nevitta, per Naisso in Mesia, e di qui in Tracia, pronto allo scontro con Costanzo II.\nI vescovi di Aquileia crebbero di importanza nei secoli seguenti, dando un vigoroso contributo allo sviluppo del cristianesimo occidentale, sia sotto il profilo dottrinario (celebre e decisivo per la lotta contro l'arianesimo il concilio del 381, che interess\u00f2 tutte le chiese d'Occidente) sia per l'autorit\u00e0 esercitata (fu metropoli per una ventina di diocesi in Italia e una decina oltre le Alpi). Pochi anni pi\u00f9 tardi, nel 387, Magno Massimo pensando di deporre Valentiniano II, attravers\u00f2 le Alpi arrivando a minacciare Aquileia.; mentre l'anno successivo (nel 388), Teodosio I mosse guerra a Magno Massimo, che fu sconfitto prima a \"Siscia\" (oggi Sisak), poi nella battaglia della Sava a \"Poetovio\" (odierna Ptuj in Slovenia), ed infine ad Aquileia.\nAquileia fu assediata e occupata durante le ripetute incursioni di Alarico del 401 e del 408. Si racconta che circa quindici anni pi\u00f9 tardi, Valentiniano III, dopo essere stato fidanzato alla figlia di Teodosio I, Licinia Eudossia, fu inviato in Occidente con un forte esercito, al comando del \"magister militum\" Ardaburio e di suo figlio Aspare, e sotto la tutela della madre Placidia, che agiva da reggente per il figlio di cinque anni; mentre era in viaggio, a Tessalonica, fu nominato cesare da Elione, il 23 ottobre 424. Dopo aver svernato acquartierandosi ad Aquileia, l'esercito romano d'Oriente si mosse verso Ravenna, dove si trovava Giovanni; la citt\u00e0 cadde dopo quattro mesi di assedio, per il tradimento della guarnigione, e Giovanni fu catturato, deposto e ucciso (giugno o luglio 425).\nAquileia non resistette infine ad Attila che in seguito all'incidentale crollo di un muro della fortificazione riusc\u00ec a penetrare nella citt\u00e0 devastandola (18 luglio del 452) e, si dice, spargendo il sale sulle rovine, la prese costringendo i legionari che aveva fatto prigionieri a costruire macchine da assedio in uso presso i romani e massacr\u00f2 o fece schiava gran parte della popolazione. Alla figura di Attila sono legate due leggende: una inerente al crollo delle mura di Aquileia ed un sogno premonitore grazie al quale Attila conquist\u00f2 la citt\u00e0; l'altra sul tesoro di Aquileia, sepolto per evitare che fosse depredato. Da questo momento in poi Aquileia smise di essere roccaforte a protezione dell'Italia settentrionale, nella sua parte orientale, venendo cos\u00ec sostituita da Verona sull'Adige.\nArcheologia di Aquileia tardo imperiale.\nNonostante la Crisi del III secolo, Diocleziano fonda la zecca di Aquileia e la citt\u00e0, grazie ai numerosi uffici e istituzioni autorevoli, risulta ancora essere, alla morte dell'Imperatore Teodosio I (395), la nona citt\u00e0 dell'Impero e la quarta d'Italia, celebre per le sue mura e per il porto. Sappiamo, infatti, che al tempo della tetrarchia \"Aquileia\" divenne una delle capitali dell'Impero romano e che fu dotata di magnifiche strutture pubbliche e private per l'Augusto Massimiano. A partire dal 293 vi fu edificato un grande circo, collegato alla vicina residenza imperiale (posizionata ad est dell'impianto), oltre ad una zecca con tre officine (dal 294/296 al 425). Dopo la calata degli Unni di Attila e la conseguente devastazione, la citt\u00e0 non si riprese pi\u00f9, tanto da ridursi nelle sue dimensioni fino a dimezzarsi, lungo l'asse nord-sud.\nRisale invece agli inizi del IV secolo la costruzione della basilica Patriarcale. Fondata nel 313 dal vescovo Teodoro con il diretto appoggio dell'imperatore Costantino, gli edifici noti come aule teodoriane (i cui resti sono ancora visitabili nella navata dell'edificio attuale e sotto le fondamenta del campanile) costituiscono probabilmente il primo complesso pubblico di culto per i cristiani. Le \"aule\" poggiavano su preesistenti edifici romani (probabilmente degli \"horrea\", vasti granai romani che di certo sorgevano nell'area presso la basilica) di cui presumibilmente vennero riutilizzate le mura perimetrali. Le due aule parallele (entrambe di circa 37x20\u00a0m) erano collegate tra loro da un vestibolo di 29x13\u00a0m, accanto al quale si trovava il primo battistero. Erano entrambe prive di abside, con sei colonne che sostenevano un soffitto a cassettoni riccamente decorato e una pavimentazione costituita da uno straordinario complesso musivo. L'aula nord costituiva probabilmente la chiesa vera e propria, mentre quella sud (posta dove sorge l'attuale basilica) era un \"catecumeneo\", luogo in cui i battezzandi ricevevano l'istruzione cristiana e si preparavano all'ingresso nella comunit\u00e0. La successiva fase della basilica risale alla met\u00e0 del IV secolo, al tempo del vescovo Fortunaziano, con l'ampliamento dell'aula nord (73x31\u00a0m) e la creazione di nuove sale. La grande basilica, divisa in tre navate da ventotto colonne e priva di abside era collegata, attraverso il battistero, al catecumeneo e preceduta da un ampio chiostro (secondo uno schema riscontrabile anche nel contemporaneo complesso di \"Augusta Treverorum\").\nConseguenze.\nSopravvissero l'autorit\u00e0 della sua chiesa e il mito di una citt\u00e0 che era stata potente, bench\u00e9 ormai il suo dominio diretto si limitasse ad un territorio di ridotta estensione che aveva i suoi punti di forza nell'area urbana con lo scalo marittimo e nel borgo di Grado. Quest'ultimo si svilupp\u00f2 ed acquist\u00f2 un'importanza sempre maggiore a seguito dell'invasione longobarda del 568. Da quel momento la regione di Aquileia venne suddivisa fra romano-bizantini (che ne occuparono la zona litoranea) ed i Longobardi (la parte interna). Nell'VIII secolo la sede del patriarcato viene trasferita nella pi\u00f9 sicura Cividale.\nVerso l'anno Mille si assist\u00e9 alla rinascita della citt\u00e0, che torn\u00f2 ad avere grande prestigio con il patriarca Poppone (1019-45), che riport\u00f2 la sede ad Aquileia."}
{"id": "3559601", "revid": "28592", "url": "https://it.wikipedia.org/wiki?curid=3559601", "title": "Ritrovamento di Mos\u00e8", "text": ""}
{"id": "3559606", "revid": "1483974", "url": "https://it.wikipedia.org/wiki?curid=3559606", "title": "Farinata", "text": "La farinata \u00e8 un popolare alimento, diffuso in varie zone d'Italia costituito da farina stemperata, cio\u00e8 sciolta in un liquido, e successivamente cotta finche' il composto diviene solido.\nDescrizione.\nA seconda della ricetta, la farina puo' essere di frumento o di ceci e il liquido puo' essere acqua, latte o brodo. \nCon qualche variante, \u00e8 un alimento che viene somministrato ai bambini durante lo svezzamento: in questo caso \u00e8 comune l'uso del latte e della farina diastasata in modo da formare un composto simile a una pappa."}
{"id": "3559608", "revid": "1649409", "url": "https://it.wikipedia.org/wiki?curid=3559608", "title": "Joseph Dor\u00e9", "text": "Biografia.\nMonsignor Joseph Dor\u00e9 nacque ad Arlon il 26 settembre 1936.\nFormazione e ministero sacerdotale.\nStudi\u00f2 ad Ancenis e dopo aver prestato servizio nella guerra d'Algeria entr\u00f2 nel seminario di Nantes.\nIl 22 ottobre 1961 fu ordinato diacono nella cappella de seminario maggiore di Nantes da monsignor Jean-Joseph-L\u00e9once Villepelet. Il 21 dicembre successivo fu ordinato presbitero per la diocesi di Nantes nella chiesa di Santa Teresa del Bambin Ges\u00f9 a Nantes da monsignor Jean-Joseph-L\u00e9once Villepelet. L'anno seguente entr\u00f2 nella Compagnia dei sacerdoti di San Sulpizio. Studi\u00f2 per un anno all'Institut catholique di Parigi e poi fu inviato a Roma dove consegu\u00ec il dottorato in teologia. Da quel momento, frequent\u00f2 regolarmente lezioni in Germania, comprese quelle dell'allora professore Joseph Ratzinger, il futuro papa Benedetto XVI.\nPer sei anni, dal 1965 al 1971, fu direttore e professore nel seminario maggiore di Nantes, dove insegn\u00f2 teologia fondamentale. Nel 1971 fu nominato direttore del seminario dei carmelitani, un seminario dell'Institut catholique di Parigi. Divenne professore alla Facolt\u00e0 di teologia dello stesso istituto, della quale fu decano dal 1988 al 1994. Insegn\u00f2 cristologia e teologia del religioni e promosse, durante il suo rettorato, la creazione dell'Istituto di arti sacre, che poi divenne l'Istituto superiore di teologia delle arti. Fu direttore del dipartimento di ricerca dell'Institut catholique di Parigi dal 1994 al 1997.\nDal 1991 \u00e8 membro dell'Accademia internazionale di scienze religiose di Bruxelles della quale fu presidente dal 1993 al 1999.\nFu membro della Commissione teologica internazionale dal 1992 al 1997 e della Commissione storica e teologica del Grande Giubileo dell'anno 2000 dal 1995.\nMinistero episcopale.\nIl 23 ottobre 1997 papa Giovanni Paolo II lo nomin\u00f2 arcivescovo di Strasburgo. Ricevette l'ordinazione episcopale il 23 novembre successivo nella cattedrale arcidiocesano dall'arcivescovo emerito di Strasburgo Charles-Amarin Brand, coconsacranti l'arcivescovo metropolita di Tolosa \u00c9mile Marcus e il vescovo di Rottenburg-Stoccarda Walter Kasper. Durante la stessa celebrazione prese possesso dell'arcidiocesi.\nIn seno alla Conferenza episcopale di Francia fu membro della commissione dottrinale dal 1997 al 2003 e membro del consiglio permanente dal 2004 al 2006.\nFu consultore e poi membro del Pontificio consiglio della cultura.\nDal 2001 fece parte del \"gruppo di San Gallo\", un gruppo informale di chierici di alto rango e riformisti che si incontravano ogni anno a gennaio vicino a San Gallo, in Svizzera, per scambiarsi liberamente idee sulle questioni ecclesiastiche.\nIl 25 agosto 2006 papa Benedetto XVI accett\u00f2 la rinuncia al governo pastorale dell'arcidiocesi per motivi di salute. Rimase amministratore apostolico fino al 21 aprile 2007 quando il pontefice chiam\u00f2 a succedergli monsignor Jean-Pierre Grallet. Il 1\u00ba aprile 2007 salut\u00f2 ufficialmente la diocesi\nAutore di numerose opere, collabor\u00f2 con riviste teologiche e di scienze religiose come \"Concilium\" e \"Recherches de science religieuse\", fondando e dirigendo anche la collana \"J\u00e9sus et J\u00e9sus-Christ\" presso le \u00c9ditions Descl\u00e9e de Brouwer.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "3559609", "revid": "767487", "url": "https://it.wikipedia.org/wiki?curid=3559609", "title": "L'altra faccia dello specchio", "text": "L'altra faccia dello specchio. Per una storia naturale della conoscenza \u00e8 un libro di Konrad Lorenz pubblicato per la prima volta in lingua tedesca nel 1973, vale a dire nello stesso anno in cui il padre dell'etologia ricevette il premio Nobel per la medicina.\nIn questo libro Lorenz sintetizza le proprie idee filosofiche: l'evoluzione \u00e8 vista come un processo diretto verso una sempre maggiore consapevolezza del mondo. Dimostra inoltre come, dall'organismo pi\u00f9 semplice al pi\u00f9 complesso, l'attivit\u00e0 principale degli esseri viventi consiste nella raccolta di informazioni attraverso metodi creati nel corso dell'evoluzione intesa come storia naturale dell'organismo. \nLo specchio, per Lorenz, l'essere umano che, con il suo comportamento, riflette ci\u00f2 che conosce con i sensi. L'altra faccia dello specchio \u00e8 \"l'apparato fisiologico, la cui prestazione consiste nel conoscere il mondo reale\" ed il libro tratta proprio della costruzione, attraverso una folgorazione evolutiva, di questo apparato fisiologico e della vita spirituale che ne deriva e che pone in essere una forma di vita mai vista prima nel mondo naturale: la cultura umana."}
{"id": "3559611", "revid": "767487", "url": "https://it.wikipedia.org/wiki?curid=3559611", "title": "Robinson College", "text": "Il Robinson College \u00e8 uno dei collegi costituenti l'Universit\u00e0 di Cambridge. Fondato nel 1977, \u00e8 il collegio pi\u00f9 nuovo dell'universit\u00e0 e l'unico ad aver ammesso sia uomini che donne dal primo momento. Una grossa donazione di \u00a317 milioni da parte dell'imprenditore David Robinson ne permise la costruzione; fu poi aperto ufficialmente dalla regina Elisabetta II nel 1981. Il collegio mantiene molte delle tradizioni antiche, anche se rimane generalmente meno formale e austero degli altri, ad esempio nel permettere ai suoi studenti di calpestare il prato all'interno. La costruzione principale \u00e8 formata da distintivi mattoni rossi, con l'entrata principale a ponte levatoio, che permette l'accesso anche agli studenti disabili."}
{"id": "3559617", "revid": "267975", "url": "https://it.wikipedia.org/wiki?curid=3559617", "title": "Arcidiocesi di Arcadiopoli di Europa", "text": "L'arcidiocesi di Arcadiopoli di Europa () \u00e8 una sede soppressa del patriarcato di Costantinopoli e sede titolare della Chiesa cattolica.\nStoria.\nArcadiopoli, che corrisponde all'odierna L\u00fcleburgaz, fu una sede ecclesiastica della provincia romana di Europa (corrispondente all'odierna Turchia europea) nella diocesi civile di Tracia e nel patriarcato di Costantinopoli.\nEretta nel V secolo (dopo il 431), ed originariamente suffraganea dell'arcidiocesi di Eraclea di Europa, fu in seguito elevata al rango di arcidiocesi autocefala come appare nella \"Notitia Episcopatuum\" dello pseudo-Epifanio, composta durante il regno dell'imperatore Eraclio I (circa 640). La sede appare nelle \"Notitiae\" fino al XIV secolo.\nSono quattro i vescovi noti di questa antica diocesi. Luciano fu presente al concilio di Calcedonia nel 451; Sabbazio partecip\u00f2 al secondo concilio di Costantinopoli del 553; Giovanni prese parte al secondo concilio niceno nel 787; e Basilio assistette al Concilio di Costantinopoli dell'879-880 che riabilit\u00f2 il patriarca Fozio di Costantinopoli. La sigillografia ha restituito i nomi di tre arcivescovi di Arcadiopoli, Pietro, Stefano e Giovanni, i cui sigilli sono datati tra IX e XI secolo.\nDal 1933 Arcadiopoli di Europa \u00e8 annoverata tra le sedi arcivescovili titolari della Chiesa cattolica; la sede \u00e8 vacante dal 24 ottobre 1968."}
{"id": "3559618", "revid": "767487", "url": "https://it.wikipedia.org/wiki?curid=3559618", "title": "Christian Myklebust", "text": "Carriera.\nClub.\nMyklebust ha iniziato la carriera con la maglia dell'Aalesund. Ha debuttato in squadra il 19 maggio 2010, in un match valido per l'edizione stagionale del Norgesmesterskapet: \u00e8 subentrato a Magnus Sylling Olsen nella vittoria per 2-3 in casa dello Skarb\u00f8vik. Per l'esordio nell'Eliteserien ha dovuto attendere il 21 marzo 2011: ha sostituito Michael Barrantes nella sconfitta interna per 1-2 contro il Fredrikstad.\nHa segnato la prima rete nel successo per 1-2 sul campo dello Stab\u00e6k. Si \u00e8 svincolato al termine del campionato 2014.\nInfortunato per lungo tempo, il 15 marzo 2016 \u00e8 stato reso noto che Myklebust avrebbe ricominciato a giocare a calcio con la maglia dell'Emblem, compagine militante in 4. divisjon. L'anno seguente \u00e8 passato al Norges Handelsh\u00f8yskole.\nStatistiche.\nPresenze e reti nei club.\n\"Statistiche aggiornate al 19 settembre 2017.\""}
{"id": "3559619", "revid": "1442080", "url": "https://it.wikipedia.org/wiki?curid=3559619", "title": "Business scout", "text": "Un business scout, o societ\u00e0 di business scouting, \u00e8 un operatore che si occupa della valutazione delle idee imprenditoriali. Il suo lavoro consiste nel raccogliere un certo numero di progetti imprenditoriali, valutarne la fattibilit\u00e0 e selezionare quelli meritevoli di essere messi in pratica.\nRelativamente alla idee che passano la fase di valutazione, in gergo screening, il business scout si impegna a reperire sul mercato le risorse finanziarie necessarie per permettere all'imprenditore di iniziare l'attivit\u00e0. L'ammontare finanziato per la realizzazione dell'idea imprenditoriale non \u00e8 dunque di propriet\u00e0 del business scout, il quale si avvale a questo proposito di una rete di investitori istituzionali e/o privati. Tradizionalmente il business scout opera trasversalmente sia ai settori produttivi che alle tipologie di impresa, contribuendo alla nascita di micro-imprese esattamente come di grandi progetti industriali."}
{"id": "3559624", "revid": "287204", "url": "https://it.wikipedia.org/wiki?curid=3559624", "title": "St Edmund's College", "text": "Il St Edmund's College \u00e8 uno dei collegi costituenti l'Universit\u00e0 di Cambridge. \u00c8 uno dei quattro collegi che ammettono solo \"mature students\", cio\u00e8 studenti sopra i 21 anni di et\u00e0: la maggior parte degli studenti risulta quindi essere di livello \"postgraduate\", ma una minoranza segue dei corsi universitari per \"undergraduates\".\nDi forte tradizione cattolica, il collegio ha affrontato diverse difficolt\u00e0 con il governo centrale dell'universit\u00e0 per poter assumere il pieno statuto di cui gode attualmente. Inizialmente chiamato St Edmund's House, era costituito solamente da alloggi per \"postgraduates\", che via via si ampliariono nei primi decenni del XX secolo. Solo nel 1975 assunse lo statuto di \"Societ\u00e0 Approvata\", per diventare poi ufficialmente un collegio nel 1996."}
{"id": "3559628", "revid": "1123126", "url": "https://it.wikipedia.org/wiki?curid=3559628", "title": "Diocesi di Agatopoli", "text": "La diocesi di Agatopoli (in latino: \"Dioecesis Agathopolitana\") \u00e8 una sede soppressa del patriarcato di Costantinopoli e sede titolare della Chiesa cattolica.\nStoria.\nAgatopoli, identificata oggi con la citt\u00e0 di Ahtopol in Bulgaria, fu una sede vescovile della provincia romana dell'Emimonto nella diocesi civile di Tracia. Faceva parte del patriarcato di Costantinopoli ed era suffraganea dell'arcidiocesi di Adrianopoli.\nLe Quien, nell'opera \"Oriens Christianus\", non menziona alcun vescovo per questa sede nel primo millennio cristiano, forse perch\u00e9 appare tardivamente nel Patriarcato. Infatti \u00e8 menzionata per la prima volta solo nelle \"Notitiae Episcopatuum\" del X secolo. Sono noti vescovi di Agatopoli, sede spesso unita con quella di Sozopoli, solo a partire dal XVI secolo.\nDal XVII secolo Agatopoli \u00e8 annoverata tra le sedi vescovili titolari della Chiesa cattolica; la sede \u00e8 vacante dal 26 agosto 2008."}
{"id": "3559634", "revid": "767487", "url": "https://it.wikipedia.org/wiki?curid=3559634", "title": "Gi\u00e1como Di Giorgi", "text": "Caratteristiche tecniche.\nGioca come centrocampista. Ricopre prevalentemente ruoli difensivi, come quello di \"volante\".\nCarriera.\nClub.\nNella stagione 2002-2003 gioca con l'Uni\u00f3n Lara, ottenendo peraltro la prima convocazione in Nazionale; nel 2003 ai accasa all'Estudiantes di M\u00e9rida, rimanendovi sino al 2005. In quell'anno lascia la compagine bianco-rossa per trasferirsi al Carabobo, dove disputa due stagioni e mezzo in massima serie venezuelana: dopo 13 partite dell'annata 2007-2008 passa al Llaneros de Guanare. Nel 2008 viene acquistato dal Deportivo Anzo\u00e1tegui, dove gioca con continuit\u00e0, ottenendo la maglia da titolare sia nel club che in Nazionale.\nNazionale.\nNel 2001 gioc\u00f2 alcuni incontri con la selezione Under-20. Debutt\u00f2 in Nazionale nel 2002. Dopo aver raccolto due presenze, venne escluso dal giro fino al 2008, anno in cui venne nuovamente chiamato, stavolta dal CT Far\u00edas: lo stesso allenatore lo ha poi confermato nelle convocazioni seguenti, rendendolo uno dei membri fissi del suo Venezuela."}
{"id": "3559635", "revid": "92723", "url": "https://it.wikipedia.org/wiki?curid=3559635", "title": "Diocesi di Bucello", "text": "La diocesi di Bucello (in latino: \"Dioecesis Bucellensis\") \u00e8 una sede soppressa del patriarcato di Costantinopoli e sede titolare della Chiesa cattolica.\nStoria.\nBucello, identificata oggi con il villaggio di Matochina (l'antica Fikel o Fikla) a nord di Edirne in Bulgaria, \u00e8 un'antica sede vescovile della provincia romana dell'Emimonto nella diocesi civile di Tracia. Faceva parte del patriarcato di Costantinopoli ed era suffraganea dell'arcidiocesi di Adrianopoli.\nLa diocesi \u00e8 menzionata per la prima volta nella \"Notitia Episcopatuum\" attribuita all'imperatore Leone VI e databile all'inizio del X secolo); la sede, al sesto posto fra le suffraganee di Adrianopoli, \u00e8 documentata nelle \"Notitiae\" fino al XII secolo.\nPrimo vescovo conosciuto di Bucello \u00e8 Giovanni, che partecip\u00f2 al concilio di Costantinopoli dell'879-880 dove fu riabilitato il patriarca Fozio di Costantinopoli. La sigillografia ha restituito i nomi dei vescovi Teodoro, vissuto tra X e XI secolo, e di Giovanni, vissuto nell'XI secolo. La diocesi \u00e8 ancora documentata nel 1403.\nDal 1933 Bucello \u00e8 annoverata tra le sedi vescovili titolari della Chiesa cattolica; la sede \u00e8 vacante dal 20 aprile 1993."}
{"id": "3559638", "revid": "287204", "url": "https://it.wikipedia.org/wiki?curid=3559638", "title": "Giacomo Di Giorgi", "text": ""}
{"id": "3559640", "revid": "28592", "url": "https://it.wikipedia.org/wiki?curid=3559640", "title": "Giochi olimpici del 1980", "text": ""}
{"id": "3559649", "revid": "599013", "url": "https://it.wikipedia.org/wiki?curid=3559649", "title": "Jonas Sandqvist", "text": "Carriera.\nClub.\nSandqvist inizi\u00f2 la carriera nel Lunds BK ed in seguito nel Landskrona BoIS. Si trasfer\u00ec in seguito al Malm\u00f6, difendendone i pali fino al 2009. Proprio in quest'ultima stagione, per\u00f2, annunci\u00f2 di voler lasciare il club a parametro zero. Il Malm\u00f6 ingaggi\u00f2 allora Johan Dahlin come nuovo portiere titolare e Sandqvist divent\u00f2 il secondo.\nFirm\u00f2 cos\u00ec per l' ed il contratto sarebbe stato valido dal 1\u00ba gennaio 2010. Anche qui, per\u00f2, non fu la prima scelta per il ruolo di estremo difensore. Fu svincolato a fine anno.\nDopo aver sostenuto un provino per il Middlesbrough, Sandqvist firm\u00f2 per lo Aalesund. Esord\u00ec in squadra il 1\u00ba maggio 2011, difendendo i pali della porta del club nella vittoria per 8-0 sullo Stranda. A gennaio 2012, torn\u00f2 in patria, per militare nell'\u00d6rebro: al primo anno con i bianconeri gioca 16 partite, mentre nel corso del secondo non colleziona presenze in campionato.\nNel marzo 2014, da svincolato, firma con gli islandesi del Keflav\u00edk. Un anno dopo, sempre a parametro zero, si accasa al Landskrona BoIS appena retrocesso in Division 1.\nAsker.\nIl 15 gennaio 2016, l'Asker ha comunicato sul proprio sito internet d'aver ingaggiato Sandqvist. Al termine dell'annata si \u00e8 ritirato dall'attivit\u00e0 agonistica.\nNazionale.\nPartecip\u00f2 al campionato europeo Under-21 2004 con la sua Nazionale. Il 26 gennaio 2005 debutt\u00f2 anche nella Nazionale maggiore, nel pareggio per 0-0 contro il .\nStatistiche.\nPresenze e reti nei club.\n\"Statistiche aggiornate al 28 aprile 2017.\""}
{"id": "3559650", "revid": "767487", "url": "https://it.wikipedia.org/wiki?curid=3559650", "title": "Roberto Fontanini", "text": "Carriera.\nClub.\nCresciuto nell', nel 1981 pass\u00f2 al , societ\u00e0 a cui rimarr\u00e0 legato per dieci anni, di cui sette giocati in Serie B (per un totale di 157 partite fra i cadetti con tre reti). Nel 1990 pass\u00f2 al dove gioc\u00f2 le sue ultime partite da professionista, chiudendo a soli 29 anni.\nNazionale.\nDa giovanissimo \u00e8 stato nel giro della Nazionale Under-20 con cui ha partecipato ai Mondiali di categoria del 1981, giocando le tre partite in cui furono impegnati gli \"azzurrini\"."}
{"id": "3559651", "revid": "92723", "url": "https://it.wikipedia.org/wiki?curid=3559651", "title": "Diocesi di Bulgarofigo", "text": "La diocesi di Bulgarofigo (in latino: \"Dioecesis Bulgarophygensis\") \u00e8 una sede soppressa del patriarcato di Costantinopoli e sede titolare della Chiesa cattolica.\nStoria.\nBulgarofigo, identificata con Babaeski in Turchia, \u00e8 un'antica sede vescovile della provincia romana dell'Emimonto nella diocesi civile di Tracia. Faceva parte del patriarcato di Costantinopoli ed era suffraganea dell'arcidiocesi di Adrianopoli.\nLa diocesi \u00e8 documentata nelle \"Notitiae Episcopatuum\" del patriarcato dal IX al XII secolo. Sono solo due i vescovi conosciuti di questa sede: al secondo concilio di Nicea nel 787 prese parte il vescovo Teodoro, mentre Costantino partecip\u00f2 al concilio di Costantinopoli dell'879-880 che riabilit\u00f2 il patriarca Fozio di Costantinopoli. La diocesi probabilmente scomparve con la conquista ottomana della regione.\nDal 1933 Bulgarofigo \u00e8 annoverata tra le sedi vescovili titolari della Chiesa cattolica; il titolo finora non \u00e8 stato assegnato."}
{"id": "3559655", "revid": "410660", "url": "https://it.wikipedia.org/wiki?curid=3559655", "title": "Italia ai campionati del mondo di atletica leggera 2011", "text": "La squadra italiana ai campionati del mondo di atletica leggera 2011, disputati a Taegu dal 27 agosto al 4 settembre, \u00e8 stata composta da 33 atleti (17 uomini e 16 donne). Il direttore tecnico della nazionale \u00e8 stato Francesco Uguagliati.\nLa squadra ha conquistato due medaglie di bronzo e si \u00e8 classificata 33\u00aa nel medagliere, mentre nella classifica dei finalisti si \u00e8 piazzata 17\u00aa con 22 punti."}
{"id": "3559661", "revid": "92723", "url": "https://it.wikipedia.org/wiki?curid=3559661", "title": "Diocesi di Deulto", "text": "La diocesi di Deulto (in latino: \"Dioecesis Deultensis\") \u00e8 una sede soppressa del patriarcato di Costantinopoli e sede titolare della Chiesa cattolica.\nStoria.\nDeulto, identificata oggi con le rovine di Yakizli (presso l'odierna Burgas), fu una sede vescovile della provincia romana dell'Emimonto nella diocesi civile di Tracia. Faceva parte del patriarcato di Costantinopoli ed era suffraganea dell'arcidiocesi di Adrianopoli.\nSono diversi i vescovi noti di questa antica sede. Agli inizi il titolo episcopale era unito a quello di Sozopoli fino a che questa sede, forse nel V secolo, divenne una sede autonoma. Secondo lo storico Eusebio di Cesarea nel II secolo visse il vescovo Elio Publio Giulio che si distinse nella lotta contro il montanismo. Atanasio prese parte al concilio di Efeso del 431 come vescovo di Deulto e Sozopoli. Giovino (o Gioviano) \u00e8 documentato in tre occasioni: prese parte al sinodo di Costantinopoli del 448, al concilio di Calcedonia del 451 e sottoscrisse la lettera dei vescovi dell'Emimonto all'imperatore Leone (458) in seguito all'uccisione del patriarca alessandrino Proterio. Eustrazio fu uno dei padri del secondo concilio di Nicea del 787. Quando i Bulgari del khan Krum distrussero Deulto nell'812, il suo vescovo fu fatto prigioniero e deportato con i suoi fedeli. Le Quien e Gams, ma non Janin, aggiungono un ultimo vescovo, Simeone, che avrebbe partecipato al Concilio di Costantinopoli dell'879-880 che riabilit\u00f2 il patriarca Fozio.\nDal 1933 Deulto \u00e8 annoverata tra le sedi vescovili titolari della Chiesa cattolica; dal 15 maggio 2013 il vescovo titolare \u00e8 John Rodrigues, vescovo ausiliare di Bombay."}
{"id": "3559662", "revid": "118315569", "url": "https://it.wikipedia.org/wiki?curid=3559662", "title": "Arturo (rete televisiva)", "text": "Arturo \u00e8 stata un'emittente televisiva italiana dell'editore LT Multimedia.\nStoria.\nLa rete, rivolta principalmente a un pubblico femminile, inizia le trasmissioni l'8 novembre 2010 sul canale 138 della piattaforma satellitare Sky Italia.\nArturo \u00e8 stato trasmesso anche sul canale 221 del digitale terrestre, inizialmente all'interno del RAI Mux 2 a partire dal 27 settembre 2011 ed in seguito nel mux TIMB 2 dal 5 novembre 2012. Dal 7 novembre 2012 la versione del RAI Mux 2 \u00e8 stata rinominata in \"ARTURO PROVVISORIO\" e successivamente \u00e8 stata rimossa l'8 gennaio 2013; Arturo rimane cos\u00ec disponibile esclusivamente nel mux TIMB 2. Dal 1\u00ba al 25 giugno 2012 il canale era stato disponibile anche nel mux Retecapri Alpha e sui mux locali di Telecampione all'LCN 20 al posto di Retecapri.\nA partire dal 2012, anno in cui \u00e8 stata completata la transizione alla televisione digitale su tutto il territorio italiano, Arturo ha cominciato a trasmettere in replica alcune serie televisive in diverse fasce orarie (compresa la prima serata), come ad esempio \"La saga dei McGregor\" e \"The West Wing\".\nIl 10 settembre 2012, Arturo ha cessato le trasmissioni all'interno della piattaforma Sky Italia, abbandonando la frequenza satellitare assegnatale da News Corporation sui satelliti Hot Bird, e rimanendo visibile esclusivamente via etere.\nNell'ottobre 2013, per un breve periodo, l'emittente ritorna sul satellite su una frequenza Hot Bird, non pi\u00f9 in standard DVB-S, ma in DVB-S2.\nHa cessato definitivamente le trasmissioni dalle ore 23:59 del 31 dicembre 2013, unificandosi al canale Alice."}
{"id": "3559664", "revid": "267975", "url": "https://it.wikipedia.org/wiki?curid=3559664", "title": "Diocesi di Plotinopoli", "text": "La diocesi di Plotinopoli (in latino: \"Dioecesis Plotinopolitana\") \u00e8 una sede soppressa del patriarcato di Costantinopoli e una sede titolare della Chiesa cattolica.\nStoria.\nPlotinopoli, identificata oggi con la citt\u00e0 di Didymoteicho in Grecia, fu una sede vescovile della provincia romana dell'Emimonto nella diocesi civile di Tracia. Faceva parte del patriarcato di Costantinopoli ed era suffraganea dell'arcidiocesi di Adrianopoli.\nSono solo due i vescovi documentati di questa antica sede vescovile. Nel 434 il vescovo Proclo fu trasferito da Cizico al patriarcato di Costantinopoli; questo trasferimento suscit\u00f2 le critiche di coloro che lo ritenevano contrario alle norme canoniche. Lo storico Socrate Scolastico, nella sua \"Historia ecclesiastica\", difese la legittimit\u00e0 di quest'atto riportando una serie di precedenti, tra cui quello di Ierofilo che venne trasferito da Trapezopoli in Frigia a Plotinopoli. \u00c8 impossibile stabilire il periodo in cui sarebbe avvenuto questo cambiamento di sede. Al secondo concilio di Nicea nel 787 prese parte il vescovo Giorgio.\nLa diocesi \u00e8 documentata nelle \"Notitiae Episcopatuum\" del patriarcato di Costantinopoli fino alla prima met\u00e0 del IX secolo. L'antica citt\u00e0 di Plotinopoli prese in seguito il nome di Didymoteicho, nome con il quale appare nelle \"Notitiae\" a partire dal X secolo; questa sede fu elevata al rango di arcidiocesi autocefala nel XII secolo e di metropolia dopo il 1261. Ancora oggi, con il nome di \"metropolia di Didymoteicho, Orestiada e Soufli\", \u00e8 una sede del patriarcato di Costantinopoli, affidata pastoralmente alla Chiesa di Grecia.\nDal 1933 Plotinopoli \u00e8 annoverata tra le sedi vescovili titolari della Chiesa cattolica; la sede \u00e8 vacante dal 20 aprile 1993. Il suo unico titolare \u00e8 stato finora Pavlo Vasylyk, vescovo ausiliare di Stanislaviv."}
{"id": "3559673", "revid": "1543377", "url": "https://it.wikipedia.org/wiki?curid=3559673", "title": "P\u00e5l Erik Ulvestad", "text": "Biografia.\n\u00c8 il figlio di Rune Ulvestad, nonch\u00e9 fratello dei calciatori Dan Peter, Fredrik e Andreas.\nCarriera.\nClub.\nUlvestad ha debuttato nell'Eliteserien il 17 aprile 2011, in sostituzione di Magnus Wolff Eikrem nella vittoria per 3-2 sullo Stab\u00e6k. \u00c8 passato poi in prestito al Kristiansund dal 1\u00ba aprile 2012, per i successivi quattro mesi. Il 5 aprile 2013 \u00e8 passato in prestito all'H\u00f8nefoss. Ha esordito in squadra il 21 aprile, sostituendo Heiner Mora nel pareggio per 1-1 in casa del Sandnes Ulf.\nIl 10 febbraio 2014 \u00e8 tornato ufficialmente al Kristiansund: si leg\u00f2 al club con un contratto triennale.\nIl 16 dicembre 2021 ha annunciato il proprio ritiro dal calcio professionistico.\nStatistiche.\nPresenze e reti nei club.\n\"Statistiche aggiornate al 26 gennaio 2022.\""}
{"id": "3559676", "revid": "1649409", "url": "https://it.wikipedia.org/wiki?curid=3559676", "title": "Diocesi di Scopelo di Emimonto", "text": "La diocesi di Scopelo di Emimonto (in latino: \"Dioecesis Scopelensis in Haemimonto\") \u00e8 una sede soppressa del patriarcato di Costantinopoli e una sede titolare della Chiesa cattolica.\nStoria.\nScopelo, identificabile con Eski-Poloz (Yo\u011funta\u015f) a nord-ovest di K\u0131rklareli in Turchia, fu una sede vescovile della provincia romana dell'Emimonto nella diocesi civile di Tracia. Faceva parte del patriarcato di Costantinopoli ed era suffraganea dell'arcidiocesi di Adrianopoli.\nLa diocesi \u00e8 menzionata per la prima volta nella \"Notitia Episcopatuum\" attribuita all'imperatore Leone VI e databile agli inizi del X secolo. Alcune \"Notitiae\" del XIV secolo la annoverano tra le sedi metropolitane del patriarcato. Ma come altre metropolie effimere, anche Scopelo dovette ben presto essere retrocessa al rango inferiore, gi\u00e0 prima della conquista turca, epoca in cui di questa sede non si conosce pi\u00f9 nulla.\nA questa diocesi Le Quien assegna come primo vescovo san Regino, menzionato nel sinassario greco, che avrebbe preso parte al concilio di Sardica e che, secondo la tradizione cristiana, avrebbe subito il martirio durante le persecuzioni ordinate dall'imperatore Flavio Claudio Giuliano.\nLe fonti conciliari attestano l'esistenza di due vescovi. Al secondo concilio di Nicea nel 787 prese parte il vescovo Rubino. Bardanes partecip\u00f2 al concilio di Costantinopoli dell'879-880 che riabilit\u00f2 il patriarca Fozio, e il suo nome appare nelle liste conciliari dopo quello del metropolita Filippo di Adrianopoli.\nUn sigillo episcopale dell'XI secolo riporta il nome del vescovo Costantino, che Vitalien Laurent assegna alla diocesi di Tracia, piuttosto che a quella omonima di Tessaglia. Tuttavia altri autori fanno notare che questo sigillo riporta anche l'immagine con l'iscrizione di san Regino (o Rigino), che sarebbe stato vescovo di Scopelo in Tessaglia, dove \u00e8 oggi venerato; ne consegue che anche Costantino apparterrebbe alla sede greca e non a quella di Emimonto.\nDal 1933 Scopelo di Emimonto \u00e8 annoverata tra le sedi vescovili titolari della Chiesa cattolica; la sede \u00e8 vacante dal 7 settembre 2003. Il suo unico titolare \u00e8 stato finora Ivan Marghitych, eparca ausiliare di Muka\u010devo in Ucraina."}
{"id": "3559680", "revid": "287204", "url": "https://it.wikipedia.org/wiki?curid=3559680", "title": "Marino Vanhoenacker", "text": "Inizia ad interessarsi al triathlon nel 1997; inizialmente si dedica all'attivit\u00e0 sportiva e al contempo lavora come istruttore sportivo.\nNel 2001 partecipa alla sua prima gara sulla distanza Ironman in Florida e conclude quinto. Nel 2003, durante una gara in Danimarca durante la quale si ritira, la compagna Elke d\u00e0 alla luce la figlia Jirte. Conclude la stagione con la prima partecipazione all'Ironman Hawaii concludendo 54\u00ba\nNel 2005 vince la sua prima gara all'Ironman Florida. L'anno successivo partecipa all'Ironman Austria, evento in cui \u00e8 imbattuto dal 2006. Nello stesso anno partecipa all'Ironman Hawaii concludendo sesto.\nNel 2010 conclude terzo all'Ironman Hawaii (davanti a lui Chris McCormack e Andreas Raelert).\nIl 3 luglio 2011 segna il nuovo record mondiale all'Ironman Austria concludendo in 7:45:59 (46:49 nuoto, T1 2:19, 4:15:36 bici, T2 1:48, 2:39:24 corsa).\nLa settimana successiva, in occasione del Challenge Roth, Andreas Raelert ha stabilito il nuovo record sulla distanza Ironman concludendo la gara in 7:41:33 (46:18 nuoto, T1 1:28, 4:11:43 bici, T2 1:14, 2:40:52 corsa)"}
{"id": "3559691", "revid": "599013", "url": "https://it.wikipedia.org/wiki?curid=3559691", "title": "American Institute of Electrical Engineers", "text": "La American Institute of Electrical Engineers (acronimo AIEE), \u00e8 stata un'organizzazione statunitense di ingegneri elettrici fondata nella primavera del 1884 a New York con lo scopo di promuovere le tecnologie e le scienze connesse con la produzione e l'utilizzazione dell'energia elettrica.\nStoria.\nIl primo convegno tecnico si svolse nell'ottobre dello stesso anno (1884) a Filadelfia nello stato di Pennsylvania.\nNel 1963, insieme con l'IRE (\"Institute of Radio Engineers\"), ha dato vita all'attuale IEEE (\"Institute of Electrical and Electronics Engineers\") il cui scopo principale \u00e8 quello di cercare nuove applicazioni e teorie nella scienza.\nPersonalit\u00e0 legate.\nTra i fondataori dell'AIEE compaiono importanti personaggi nella storia dell'ingegneria elettrica, quali Nikola Tesla e Thomas Alva Edison. Primo presidente dell'Istituto fu Norvin Green, presidente della Western Union Telegraph Company."}
{"id": "3559692", "revid": "84184", "url": "https://it.wikipedia.org/wiki?curid=3559692", "title": "AIEE", "text": ""}
{"id": "3559693", "revid": "1305772", "url": "https://it.wikipedia.org/wiki?curid=3559693", "title": "Breslin", "text": ""}
{"id": "3559694", "revid": "110568198", "url": "https://it.wikipedia.org/wiki?curid=3559694", "title": "Alessandro Blocksteiner", "text": "Biografia.\nNoto soprattutto nel campo del cinema, ha diretto l'orchestra di ben oltre 30 film. Tra gli artisti con cui ha lavorato, ricordiamo Franco Micalizzi, Nico Fidenco, Manuel De Sica, Guido e Maurizio De Angelis e Walter Rizzati.\nHa composto anche colonne sonore, condotte da lui stesso. \n\u00c8 noto anche come Alexander Blonksteiner."}
{"id": "3559696", "revid": "1124164", "url": "https://it.wikipedia.org/wiki?curid=3559696", "title": "Diocesi di Anteopoli", "text": "La diocesi di Anteopoli (o Anteo) (in latino: \"Dioecesis Antaeopolitana\") \u00e8 una sede soppressa del patriarcato di Alessandria e sede titolare della Chiesa cattolica.\nStoria.\nAnteopoli, identificata oggi con la localit\u00e0 di Qaw el-Kebir sulla riva destra del Nilo, fu una sede vescovile della provincia romana della Tebaide Prima nella diocesi civile di Egitto. Essa faceva parte del patriarcato di Alessandria ed era suffraganea dell'arcidiocesi di Antinoe.\nDal XVIII secolo Anteopoli \u00e8 annoverata tra le sedi vescovili titolari della Chiesa cattolica; la sede \u00e8 vacante dal 9 novembre 1978."}
{"id": "3559697", "revid": "1543377", "url": "https://it.wikipedia.org/wiki?curid=3559697", "title": "Michael Sandel", "text": " Riconosciuto come uno dei principali esponenti del comunitarismo, rivolge la sua ricerca alla filosofia morale e politica. \u00c8 noto soprattutto per la sua critica alla teoria della giustizia di John Rawls condotta in \"Il liberalismo e i limiti della giustizia\" e per il suo corso intitolato \"Giustizia\", disponibile su internet. Sandel, che \u00e8 stato allievo di Charles Taylor a Oxford, \u00e8 professore presso l'Universit\u00e0 di Harvard. Nel 2002 \u00e8 stato nominato \"Fellow\" dall'American Academy of Arts and Sciences."}
{"id": "3559700", "revid": "1442080", "url": "https://it.wikipedia.org/wiki?curid=3559700", "title": "Hong Kong Open 1991 - Doppio", "text": "Il doppio del torneo di tennis Hong Kong Open 1991, facente parte dell'ATP Tour, ha avuto come vincitori Patrick Galbraith e Todd Witsken che hanno battuto in finale Glenn Michibata e Robert Van't Hof 6-2, 6-4."}
{"id": "3559704", "revid": "287204", "url": "https://it.wikipedia.org/wiki?curid=3559704", "title": "Gran Premio motociclistico di Finlandia 1968", "text": "Il Gran Premio di Finlandia fu l'ottavo appuntamento del motomondiale 1968.\nSi svolse il 4 agosto 1968 a Imatra, e corsero le classi 125, 250, 500 e sidecar.\nEnnesima vittoria di Giacomo Agostini in 500, che lasci\u00f2 tutti i suoi avversari a un giro di distanza.\nDoppietta di Phil Read in 125 e 250. Nella \"quarto di litro\" arrivarono al traguardo solo sette piloti.\nNei sidecar Helmut Fath vinse approfittando dei ritiri di Klaus Enders e Siegfried Schauzu."}
{"id": "3559706", "revid": "1442080", "url": "https://it.wikipedia.org/wiki?curid=3559706", "title": "Estoril Open 1991 - Doppio", "text": "Il doppio del torneo di tennis Estoril Open 1991, facente parte dell'ATP Tour, ha avuto come vincitori Paul Haarhuis e Mark Koevermans che hanno battuto in finale Tom Nijssen e Cyril Suk 6-3, 6-3."}
{"id": "3559714", "revid": "287204", "url": "https://it.wikipedia.org/wiki?curid=3559714", "title": "Verizon Tennis Challenge 1991 - Doppio", "text": "Il doppio del torneo di tennis Verizon Tennis Challenge 1991, facente parte dell'ATP Tour 1991, ha avuto come vincitori Luke Jensen e Scott Melville che hanno battuto in finale Nicol\u00e1s Pereira e Pete Sampras 6-7, 7-6, 6-3."}
{"id": "3559716", "revid": "1305772", "url": "https://it.wikipedia.org/wiki?curid=3559716", "title": "Ulvestad", "text": ""}
{"id": "3559717", "revid": "1305772", "url": "https://it.wikipedia.org/wiki?curid=3559717", "title": "ATP Nizza 1991 - Doppio", "text": "Il doppio del torneo di tennis ATP Nizza 1991, facente parte dell'ATP Tour, ha avuto come vincitori Rikard Bergh e Jan Gunnarsson che hanno battuto in finale Vojt\u011bch Fl\u00e9gl e Nicklas Utgren 6-4, 4-6, 6-3."}
{"id": "3559718", "revid": "85154903", "url": "https://it.wikipedia.org/wiki?curid=3559718", "title": "Isole per popolazione", "text": "Questa \u00e8 una lista delle 50 isole pi\u00f9 popolate del mondo.\nLa popolazione di tutte le isole del mondo \u00e8 di oltre 730 milioni di abitanti, circa l'11% della popolazione mondiale. \nNel caso in cui il nome dell'isola sia lo stesso del paese a cui appartiene politicamente, il dato della popolazione si riferisce solo all'isola in quanto tale e non all'intero paese. Per esempio, il dato sulla Gran Bretagna comprende solo la popolazione di Inghilterra, Galles e Scozia, con esclusione dell'Irlanda del Nord e di altre isole minori, che non fanno parte dell'isola della Gran Bretagna. \n\u00c8 esclusa da questa lista l'Australia, considerata per convenzione un continente. Se fosse invece considerata un'isola, sarebbe al settimo posto in questa lista. "}
{"id": "3559719", "revid": "767487", "url": "https://it.wikipedia.org/wiki?curid=3559719", "title": "Fed Cup 2011 Zona Americana Gruppo II - Pool A", "text": "Il Pool A della zona Americana Gruppo II nella Fed Cup 2011 \u00e8 uno dei due gruppi in cui \u00e8 suddiviso il Gruppo II della zona Americana. Cinque squadre si sono scontrate nel formato round robin. "}
{"id": "3559720", "revid": "92723", "url": "https://it.wikipedia.org/wiki?curid=3559720", "title": "Diocesi di Apollonopoli Minore", "text": "La diocesi di Apollinopoli Minore (in latino: \"Dioecesis Apollonopolitana Minor\") \u00e8 una sede soppressa del patriarcato di Alessandria e sede titolare della Chiesa cattolica.\nStoria.\nApollinopoli Minore, identificata oggi con il villaggio di Kom Isfaht (Com-Esfaht) sulla riva occidentale del Nilo, fu una sede vescovile della provincia romana della Tebaide Prima nella diocesi civile di Egitto. Essa faceva parte del patriarcato di Alessandria ed era suffraganea dell'arcidiocesi di Antinoe.\nDal 1933 Apollonopoli minore \u00e8 annoverata tra le sedi vescovili titolari della Chiesa cattolica; finora la sede non \u00e8 mai stata assegnata."}
{"id": "3559722", "revid": "3535", "url": "https://it.wikipedia.org/wiki?curid=3559722", "title": "Manville (pianta)", "text": ""}
{"id": "3559732", "revid": "92723", "url": "https://it.wikipedia.org/wiki?curid=3559732", "title": "Diocesi di Cuse", "text": "La diocesi di Cuse (in latino: \"Dioecesis Cusiensis\") \u00e8 una sede soppressa del patriarcato di Alessandria e sede titolare della Chiesa cattolica.\nStoria.\nCuse, identificata oggi con il villaggio di el-Qusiya sulla riva occidentale del Nilo, fu una sede vescovile della provincia romana della Tebaide Prima nella diocesi civile di Egitto. Essa faceva parte del patriarcato di Alessandria ed era suffraganea dell'arcidiocesi di Antinoe.\nSono noti alcuni vescovi di questa diocesi. Achille (o Achilleo) fu consacrato vescovo da Melezio di Licopoli. Un vescovo di nome Elia \u00e8 attribuibile ai secoli IV o V. Teonas prese parte al concilio del 553. I successivi vescovi noti appartengono alla Chiesa ortodossa copta: il primo di questi \u00e8 Gregorio, che assistette il patriarca Giovanni III sul letto di morte (689).\nDal 1914 Cuse \u00e8 annoverata tra le sedi vescovili titolari della Chiesa cattolica; la sede \u00e8 vacante 13 maggio 1982."}
{"id": "3559734", "revid": "2052878", "url": "https://it.wikipedia.org/wiki?curid=3559734", "title": "Le notti di maggio/Fino a fermarmi", "text": "Le notti di maggio/Fino a fermarmi \u00e8 un singolo di Fiorella Mannoia pubblicato nel 1988.\nIl disco.\nIl 45 giri \u00e8 stato prodotto, con etichetta DDD, da Piero Fabrizi con gli arrangiamenti di Fio Zanotti. Sul lato A troviamo \"Le notti di maggio\" scritta da Ivano Fossati, mentre sul lato B troviamo \"Fino a fermarmi\" scritta da Rosalino Cellamare e Bruno Tirinelli.\n\"Le notti di maggio\".\nCon \"Le notti di maggio\" Fiorella Mannoia partecipa nel 1988 al 38\u00ba Festival di Sanremo dove si classifica decima e vince il Premio della Critica del Festival della canzone italiana \"Mia Martini\"."}
{"id": "3559735", "revid": "247222", "url": "https://it.wikipedia.org/wiki?curid=3559735", "title": "Le notti di maggio", "text": ""}
{"id": "3559737", "revid": "1442080", "url": "https://it.wikipedia.org/wiki?curid=3559737", "title": "Singapore Open 1991 - Doppio", "text": "Il doppio del torneo di tennis Singapore Open 1991, facente parte dell'ATP Tour, ha avuto come vincitori Grant Connell e Glenn Michibata che hanno battuto in finale Stefan Kruger e Christo van Rensburg 6-4, 5-7, 7-6."}
{"id": "3559746", "revid": "92723", "url": "https://it.wikipedia.org/wiki?curid=3559746", "title": "Diocesi di Ermopoli Maggiore", "text": "La diocesi di Ermopoli Maggiore \u00e8 una sede soppressa del patriarcato di Alessandria ed \u00e8 stata una sede titolare della Chiesa cattolica ().\nStoria.\nErmopoli Maggiore, l'antica Khmunu di epoca faraonica, identificata oggi con il sito di el-Ashmuneyn nei pressi della citt\u00e0 di Mallawi (governatorato di Minya), fu una sede vescovile della provincia romana della Tebaide Prima nella diocesi civile di Egitto. Faceva parte del patriarcato di Alessandria ed era suffraganea dell'arcidiocesi di Antinoe.\nSecondo una tradizione, \u00e8 in questa citt\u00e0 che si rifugiarono Giuseppe, Maria e Ges\u00f9 durante la loro fuga in Egitto. Da qui trae origine la presunta antichit\u00e0 della sede vescovile. In effetti il primo vescovo \u00e8 attestato verso la met\u00e0 del III secolo, Conone (o Colone), destinatario di una lettera sulla penitenza di Dionisio di Alessandria (248-264).\nI sinassari greci menzionano diversi santi originari della regione. Tra questi san Sabino, ricordato anche dal Martirologio Romano alla data del 13 marzo: \"\u00abA Minya in Egitto, san Sabino, martire, che, dopo aver patito molto, mor\u00ec infine gettato nel fiume\u00bb.\" La regione era poi uno dei principali centri monastici egiziani; san Pacomio vi fond\u00f2 due monasteri; \u00e8 tra questi monasteri della Tebaide che trov\u00f2 rifugio Atanasio di Alessandria durante la sua fuga dalla persecuzione nel 363.\nSono oltre una decina i vescovi noti di epoca romana e bizantina, mentre si conoscono anche i nomi di alcuni vescovi copti dal X al XIV secolo. In seguito alla decadenza della citt\u00e0, nel corso del XIV secolo i vescovi lasciarono il sito di el-Ashmuneyn per trasferirsi nella vicina citt\u00e0 di Minya, dove esiste ancora oggi una metropolia del patriarcato copto-ortodosso di Alessandria.\nErmopoli Maggiore \u00e8 stata anche una sede vescovile titolare della Chiesa cattolica, istituita nel XVIII secolo e soppressa nel 1949. Nel 1895, la diocesi era stata restaurata come eparchia della Chiesa cattolica copta (l\"Eparchia Hermopolitana\"). Il titolo \u00e8 stato conferito inizialmente con il solo termine \"Hermopolis\" nella Tebaide, divenuto \"Hermopolis Maior\" nell'Annuario Pontificio del 1885 per distinguerla dalla sede di Ermopoli Minore."}
{"id": "3559747", "revid": "287204", "url": "https://it.wikipedia.org/wiki?curid=3559747", "title": "BMW Open 1991 - Doppio", "text": "Il doppio del torneo di tennis BMW Open 1991, facente parte dell'ATP Tour, ha avuto come vincitori Patrick Galbraith e Todd Witsken che hanno battuto in finale Anders J\u00e4rryd e Danie Visser 7-5, 6-4."}
{"id": "3559749", "revid": "108002", "url": "https://it.wikipedia.org/wiki?curid=3559749", "title": "Pratt &amp; Whitney GTF", "text": ""}
{"id": "3559755", "revid": "599013", "url": "https://it.wikipedia.org/wiki?curid=3559755", "title": "Fed Cup 2011 Zona Americana Gruppo II - Pool B", "text": "Il Pool B della zona Americana Gruppo II nella Fed Cup 2011 \u00e8 uno dei due gruppi in cui \u00e8 suddiviso il Gruppo II della zona Euro-Africana. Cinque squadre si sono scontrate nel formato round robin. "}
{"id": "3559757", "revid": "287204", "url": "https://it.wikipedia.org/wiki?curid=3559757", "title": "Bhola", "text": "Bhola (chiamata anche Dakhin Shahbazpur) \u00e8 l'isola pi\u00f9 grande del Bangladesh, con una superficie di 1441 km\u00b2. Si trova all'estuario del fiume Meghna.\nCon una popolazione di 1.675.000 abitanti (2001) \u00e8 la 38\u00aa isola pi\u00f9 popolata del mondo.\nCostituisce il distretto di Bhola della divisione amministrativa del Barisal.\nNel 1975 nell'isola di Bhola si registr\u00f2 l'ultimo caso conosciuto di vaiolo.\nNel 2005 met\u00e0 dell'isola fu sommersa dalle acque, provocando oltre 500.000 senza tetto. Gli abitanti di Bhola furono descritti come facenti parte dei primi rifugiati climatici del mondo.."}
{"id": "3559762", "revid": "92723", "url": "https://it.wikipedia.org/wiki?curid=3559762", "title": "Diocesi di Ipseli", "text": "La diocesi di Ipseli (in latino: \"Dioecesis Hypselitana\") \u00e8 una sede soppressa del patriarcato di Alessandria e sede titolare della Chiesa cattolica.\nStoria.\nIpseli, corrispondente a Chutb (Shotep), fu una sede vescovile della provincia romana della Tebaide Prima nella diocesi civile di Egitto. Faceva parte del patriarcato di Alessandria ed era suffraganea dell'arcidiocesi di Antinoe.\nDal 1933 Ipseli \u00e8 annoverata tra le sedi vescovili titolari della Chiesa cattolica; la sede \u00e8 vacante dal 14 luglio 1997."}
{"id": "3559771", "revid": "203463", "url": "https://it.wikipedia.org/wiki?curid=3559771", "title": "Dakhin Shahbazpur", "text": ""}
{"id": "3559774", "revid": "203463", "url": "https://it.wikipedia.org/wiki?curid=3559774", "title": "Isola di Bhola", "text": ""}
{"id": "3559776", "revid": "203463", "url": "https://it.wikipedia.org/wiki?curid=3559776", "title": "Isola Bhola", "text": ""}
{"id": "3559778", "revid": "339392", "url": "https://it.wikipedia.org/wiki?curid=3559778", "title": "Isole pi\u00f9 popolate del mondo", "text": ""}
{"id": "3559779", "revid": "1005847", "url": "https://it.wikipedia.org/wiki?curid=3559779", "title": "Gioacchino De Angelis d'Ossat", "text": "Biografia.\nNel 1891 si \u00e8 laureato in scienze naturali presso l'Universit\u00e0 La Sapienza di Roma, dove \u00e8 rimasto sino al 1908 come assistente di Alessandro Portis. Nel frattempo aveva conseguito la libera docenza di geologia (1897), disciplina sulla quale tenne alcuni corsi universitari.\nIspettore del Servizio idrografico, ufficio incardinato presso il Ministero dell'agricoltura, dell'industria e del commercio, dal 1909 ha ottenuto la cattedra di litologia e geologia agraria a Perugia. Qui avrebbe pubblicato oltre 350 lavori sulla geologia applicata e sui terreni, tanto che la Societ\u00e0 Geologica Italiana gli ha affidato il compito di realizzare la prima carta dei terreni agrari italiani. Dal 1925 ha retto, e sino al collocamento a riposo, la cattedra di mineralogia e geologia presso la facolt\u00e0 di architettura dell'ateneo di Roma.\nLa sua attivit\u00e0 scientifica si dipana, inizialmente, fra ricerche di ordine stratigrafico, compendiate in una monografia della Valle dell'Aniene settentrionale, e paleontologico, rivolte in particolare a briozoi e celenterati del periodo pliocenico. In seguito, all'inizio del XX secolo, ha spostato la sua attenzione sull'idro-geologia in particolare della Campagna Romana, ma occupandosi anche, nel Lazio, di rilievi morfologici dei Monti Simbruini e dei Monti Ernici, dei travertini della Sabina, del quaternario di Anzio, nonch\u00e9 della struttura geologica dei vulcani. Ha anche approfondito aspetti di malacologia, con particolare riferimento ai molluschi di epoca pliocenica di Marcellina e di Palombara Sabina.\nHa redatto le carte geologiche di alcuni colli di Roma, fra cui il Colle Vaticano, il Colle Oppio e il Colle Palatino. In particolare di quest'ultimo ha puntualmente documentato l'intera sequenza geologica. Negli ultimi anni della sua vita ha studiato, in chiave geologica, numerose catacombe romane, quali quelle presenti lungo le vie Appia, Ardeatina, Tiburtina, Flamina e Salaria.\nSocio della Pontificia accademia romana di archeologia, De Angelis d'Ossat \u00e8 stato presidente della Societ\u00e0 Geologica Italiana nel 1930. Uno dei suoi tre figli, Guglielmo fu docente di restauro alla Facolt\u00e0 di architettura di Roma, Direttore generale delle Antichit\u00e0 e Belle Arti (dal 1947 al 1960), presidente del comitato fondatore dell'ICOMOS.\n\u00c8 sepolto nella Cappella di famiglia presso il Cimitero monumentale del Verano a Roma."}
{"id": "3559780", "revid": "1123126", "url": "https://it.wikipedia.org/wiki?curid=3559780", "title": "Diocesi di Licopoli", "text": "La diocesi di Licopoli () \u00e8 una sede soppressa del patriarcato di Alessandria e sede titolare della Chiesa cattolica.\nStoria.\nLicopoli, identificata con la citt\u00e0 di Asy\u016b\u1e6d, fu una sede vescovile della provincia romana della Tebaide Prima nella diocesi civile di Egitto. Faceva parte del patriarcato di Alessandria ed era suffraganea dell'arcidiocesi di Antinoe.\nDi questa antica diocesi sono noti diversi vescovi. Michel Le Quien inizia la sua serie con il vescovo Alessandro, autore nella seconda met\u00e0 circa del III secolo di un trattato contro i manichei; quest'opinione, basata sugli studi di Fozio di Costantinopoli, \u00e8 tuttavia errata, poich\u00e9 Alessandro era un pagano.\nUna fonte agiografica copta, il \u00abMartirio di Coluthus\u00bb, pone verso il 304 o 305 la deposizione del vescovo ariano Apollonio, destinatario di una lettera apocrifa attribuita a Pietro I di Alessandria. Apollonio sarebbe l'immediato predecessore di Melezio, il vescovo pi\u00f9 noto di Licopoli, autore di uno scisma durante il concilio di Nicea del 325, a cui aderirono diversi vescovi egiziani.\nDeposto nel 325, Melezio fu sostituito da Plusiano (noto nelle fonti latine come Volusiano), ancora documentato nel concilio di Tiro del 335 e in diversi scritti di Atanasio di Alessandria, in particolare l\"Apologia contra arianos\". Mor\u00ec attorno al 347 e fu sostituito da Eudamone, come attesta la lettera festale XIX di sant'Atanasio.\nLe fonti papirologiche hanno trasmesso il nome del vescovo Ciro, datato al 481.\nDue vescovi omonimi sono menzionati nel VI e VII secolo; il secondo, vissuto nel primo quarto del secolo, fu autore di diversi panegirici in copto e in arabo, ed \u00e8 menzionato nel sinassario alessandrino.\nAncora nel XVII secolo Licopoli era sede di un vescovo della Chiesa ortodossa copta. Agli inizi del XX secolo l'eparchia era unita a quelle di Abutig e di Akhmim (l'antica Panopoli).\nLicopoli \u00e8 stata anche una sede vescovile titolare della Chiesa cattolica, istituita nel XVII secolo e soppressa nel 1947, quando fu eretta l'eparchia di Assiut della Chiesa cattolica copta."}
{"id": "3559784", "revid": "1802043", "url": "https://it.wikipedia.org/wiki?curid=3559784", "title": "Alton (Illinois)", "text": "Alton \u00e8 una citt\u00e0 (\"city\") degli Stati Uniti d'America, situata nella contea di Madison, nello Stato dell'Illinois, lungo le sponde del Mississippi."}
{"id": "3559787", "revid": "176990", "url": "https://it.wikipedia.org/wiki?curid=3559787", "title": "Tragilos", "text": "Tragilos () \u00e8 un ex comune della Grecia nella periferia della Macedonia Centrale (unit\u00e0 periferica di Serres) con 4.773 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Visaltia."}
{"id": "3559791", "revid": "767487", "url": "https://it.wikipedia.org/wiki?curid=3559791", "title": "Achladochori", "text": "Achladochori () \u00e8 una ex comunit\u00e0 della Grecia nella periferia della Macedonia Centrale (unit\u00e0 periferica di Serres) con 1.208 abitanti secondo i dati del censimento 2001.\n\u00c8 stata soppressa a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compresa nel comune di Sintiki."}
{"id": "3559793", "revid": "144796", "url": "https://it.wikipedia.org/wiki?curid=3559793", "title": "John Norreys", "text": "Figlio secondogenito di Sir Henry Norris, I barone Norreys, rappresent\u00f2 il suo paese nella maggior parte dei conflitti che interessarono il regno di Elisabetta I d'Inghilterra: guid\u00f2 truppe inglesi in Europa per supportare la causa protestante nelle Fiandre (v. Guerra degli Ottant'Anni) e durante le Guerre di religione francesi; prese parte alle operazioni della Guerra anglo-spagnola (fu al fianco di Francis Drake nella sconfitta dell\"'Invincibile Armada\") e alla repressione della Ribellione di Tyrone (parte della Riconquista Tudor dell'Irlanda). Fu durante le operazioni in Irlanda (1575) che macchi\u00f2 il suo \"curriculum\" guidando il massacro di civili disarmati a Rathlin, per ordine di Robert Devereux, II conte d'Essex."}
{"id": "3559794", "revid": "176990", "url": "https://it.wikipedia.org/wiki?curid=3559794", "title": "Agkistro", "text": "Agkistro () \u00e8 una ex comunit\u00e0 della Grecia nella periferia della Macedonia Centrale (unit\u00e0 periferica di Serres) con 410 abitanti secondo i dati del censimento 2001.\n\u00c8 stata soppressa a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compresa nel comune di Sintiki."}
{"id": "3559796", "revid": "767487", "url": "https://it.wikipedia.org/wiki?curid=3559796", "title": "Ano Vrontou", "text": "Ano Vrontou () \u00e8 una ex comunit\u00e0 della Grecia nella periferia della Macedonia Centrale (unit\u00e0 periferica di Serres) con 452 abitanti secondo i dati del censimento 2001.\n\u00c8 stata soppressa a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compresa nel comune di Serres."}
{"id": "3559797", "revid": "125644740", "url": "https://it.wikipedia.org/wiki?curid=3559797", "title": "Genoa 1893 1986-1987", "text": "Questa voce raccoglie le informazioni riguardanti il Genoa 1893 nelle competizioni ufficiali della stagione 1986-1987.\nStagione.\nNella stagione 1986-1987 il Genoa allenato da Attilio Perotti affronta la seconda stagione consecutiva in cadetteria. Prima della Coppa Italia il 12 ed il 13 agosto il club partecipa alla \"Columbus Cup\", un torneo amichevole organizzato dalla Fininvest in onore di Cristoforo Colombo: al torneo partecipano oltre che i rossobl\u00f9 , ed Argentinos Juniors. Nel primo giorno del torneo i genoani superano ai calci di rigore la Sampdoria, mentre nella finale battono il Milan, aggiudicandosi il trofeo. In campionato il Genoa \u00e8 giunto al sesto posto con 42 punti, mancando la promozione nella massima serie per un solo punto, il Cesena con 43 punti \u00e8 salito in Serie A con Pescara e Pisa con 44 punti. Decisiva si \u00e8 dimostrata la sconfitta dell'ultima giornata, il pesante (3-0) subito contro il Taranto e giocato sul campo neutro di Lecce, in un drammatico testa-coda che ha salvato il Taranto e lasciato il grifone in Serie B.\nNelle file rossobl\u00f9 si sono distinti due attaccanti arrivati in doppia cifra, Luigi Marulla con 10 reti tutte in campionato, e Loriano Cipriani con 2 reti in Coppa Italia e 8 reti in campionato. Molto bene anche Alessandro Scanziani, autore di 6 reti, arrivato in estate dai cugini doriani. Nella Coppa Italia il Genoa disputa, prima del campionato, il sesto girone di qualificazione che promuove agli ottavi di finale l'Atalanta ed il Brescia, raccogliendo nel girone una vittoria e tre pareggi.\nMaglie e sponsor.\nLa maglia per le partite casalinghe presentava i colori rossobl\u00f9.\nLo sponsor tecnico per la stagione 1986-1987 fu Adidas, mentre lo sponsor ufficiale Levante Assicurazioni.\nOrganigramma societario.\nArea direttiva\nArea tecnica"}
{"id": "3559800", "revid": "767487", "url": "https://it.wikipedia.org/wiki?curid=3559800", "title": "Oreini", "text": "Oreini () \u00e8 una ex comunit\u00e0 della Grecia nella periferia della Macedonia Centrale (unit\u00e0 periferica di Serres) con 820 abitanti secondo i dati del censimento 2001.\n\u00c8 stata soppressa a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compresa nel comune di Serres."}
{"id": "3559801", "revid": "92723", "url": "https://it.wikipedia.org/wiki?curid=3559801", "title": "Diocesi di Panopoli", "text": "La diocesi di Panopoli (in latino: \"Dioecesis Panopolitana\") \u00e8 una sede soppressa del patriarcato di Alessandria e sede titolare della Chiesa cattolica.\nStoria.\nPanopoli, identificata oggi con la citt\u00e0 di Akhmim, fu una sede vescovile della provincia romana della Tebaide Prima nella diocesi civile di Egitto. Essa faceva parte del patriarcato di Alessandria ed era suffraganea dell'arcidiocesi di Antinoe.\nPanopoli \u00e8 oggi una sede vescovile titolare; attualmente la sede \u00e8 vacante."}
{"id": "3559806", "revid": "180559", "url": "https://it.wikipedia.org/wiki?curid=3559806", "title": "Nin\u00ec Ardito", "text": "Ha diretto in Serie A per 6 anni dal 1968 al 1974; dal 1971 \u00e8 divenuto arbitro internazionale FIBA.\nTerminata l'attivit\u00e0 nel 1974, \u00e8 successivamente divenuto Istruttore Nazionale, ritirandosi definitivamente nel 1998.\nNel 2010 \u00e8 stato inserito nell'Italia Basket Hall of Fame."}
{"id": "3559809", "revid": "636384", "url": "https://it.wikipedia.org/wiki?curid=3559809", "title": "Biancobl\u00f9 Basket Bologna", "text": "La Biancobl\u00f9 Basket Bologna \u00e8 stata una societ\u00e0 sportiva professionistica di pallacanestro con sede a Bologna, nata dall'acquisizione della societ\u00e0 Basket Club Ferrara. \nNel giugno 2011 Giulio Romagnoli, assieme ad altre persone facenti parte di una holding denominata \u00abFortitudo 2011\u00bb, rilev\u00f2 la societ\u00e0 ferrarese il cui numero di affiliazione FIP \u00e8 43885, spostandole la sede sociale a Bologna. \nLe intenzioni iniziali di Romagnoli erano di riportare nel basket professionistico la storica Fortitudo Pallacanestro Bologna che, fondata nel 1932, non disputava alcun campionato dal 2010. Romagnoli cambi\u00f2 il nome della societ\u00e0 da \u00abPallacanestro Ferrara\u00bb a \u00abSociet\u00e0 Cestistica Fortitudo Bologna\u00bb e stabil\u00ec la sede nella storica via San Felice 103, sede della Societ\u00e0 Ginnastica Fortitudo (la casa madre).Una serie di controversie dipanate dalla Federazione Italiana Pallacanestro per\u00f2 ha fatto fare al Presidente una retromarcia. Infatti il 4 agosto 2011, durante una conferenza stampa, pronunci\u00f2 queste parole: \"(...) il nostro progetto si pone non come continuazione di Fortitudo Pallacanestro ma come trasferimento nel professionismo di S.G. Fortitudo (...)\".\nIl logo della Biancobl\u00f9 era la storica \"Effe Scudata\", simbolo sia della Fortitudo Pallacanestro che della \"Casa Madre\", con l'aggiunta, sotto lo stemma, della scritta \"1901\", anno di nascita della Societ\u00e0 madre. Questo perch\u00e9 il marchio storico, portato a conoscenza del grande pubblico dalla pallacanestro, all'epoca era di propriet\u00e0 di So.Ge.Ma. Fortitudo S.r.l. (Societ\u00e0 Gestione Marketing), una societ\u00e0 scorporata da Fortitudo Pallacanestro di propriet\u00e0 di Gilberto Sacrati. Sul logo pendevano ricorsi al tribunale su chi ne deteneva i diritti di utilizzo.\nLa Biancobl\u00f9 Basket Bologna non va confusa con la Eagles Basket Bologna, altra squadra fondata nel 2011 (con codice di affiliazione FIP 052578) e che ha militato in Divisione Nazionale B FIP nel 2011-2012 e in quello di Divisione Nazionale A nell'anno successivo. Questa nuova squadra nasce grazie alla scissione del Gira Ozzano che cede cos\u00ec il titolo sportivo \"senior\" sufficiente per far partecipare la neo squadra al campionato di B2. Nel novembre 2012 la Eagles fu esclusa dal campionato di Divisione Nazionale A a causa di inadempienze economiche.\nStoria.\nLa Biancobl\u00f9 Basket Bologna fu costituita dopo l'acquisizione, appoggiata dalla Societ\u00e0 Ginnastica Fortitudo, del titolo sportivo del Basket Club Ferrara, societ\u00e0 militante nel Campionato di Legadue. Dopo lunghe trattative il 30 giugno 2011, nella sede della Societ\u00e0 Ginnastica Fortitudo a Bologna, \u00e8 stata ufficializzata l'acquisizione del titolo di Legadue.\nA capo della societ\u00e0 vi \u00e8 Giulio Romagnoli, affiancato dal vicepresidente Marco Scapoli e da oltre 14 imprenditori tra cui anche alcuni soci del Bologna F.C. Inizialmente la nuova societ\u00e0 fu denominata \"Societ\u00e0 Cestistica Fortitudo Bologna\" ed anche \"Effe Biancobl\u00f9 Basket Bologna\".\nGi\u00e0 nel 2010 la casa madre aveva sostenuto lo stesso Romagnoli nell'operazione di apparentamento con la squadra di Serie B Dilettanti della Pallacanestro Budrio. Nella stagione 2010-2011 infatti la Pallacanestro Budrio scendeva in campo con le maglie bianco-blu (colori storici della Fortitudo) e, grazie ad un accordo con il proprietario di Fortitudo Bologna, Gilberto Sacrati, esibiva il simbolo storico della Fortitudo. Per questa stagione la Pallacanestro Budrio, affiancata al nome della casa madre, aveva come sponsor la catena di supermercati Conad, sponsor che poi ha continuato a dare il suo appoggio anche alla Biancobl\u00f9 Basket Bologna nella stagione 2011-2012\nIl 16 giugno 2011 il Consiglio Federale ha approvato la richiesta di trasferimento di sede del Basket Club Ferrara a Bologna, mentre ha espresso parere negativo riguardo al cambio di denominazione. Sempre nello stesso Consiglio Federale, a proposito della scissione del Gira Ozzano, si \u00e8 dichiarato disponibile ad autorizzare un trasferimento d'attivit\u00e0 e ha comunque deliberato di non accettare qualsiasi denominazione che possa generare confusione con quella della societ\u00e0 Fortitudo Bologna, regolarmente affiliata alla FIP. Il Presidente FIP Dino Meneghin, in una intervista a proposito di quel Consiglio Federale disse: \"Vorrei ricordare che non siamo nel far west e che quando ci si affilia alla FIP si accettano anche i suoi regolamenti. A Bologna esiste una societ\u00e0 di pallacanestro che si chiama \u201cFortitudo Pallacanestro\u201d e che ha diritto di esistere avendo saldato tutti quei debiti sportivi che ne mettevano in dubbio l'affiliazione. Non era, quindi possibile concedere ad altri quel nome perch\u00e9 avremmo solamente generato confusione.\" \nTutto ci\u00f2 signific\u00f2 nei mesi successivi che la denominazione della squadra di Giulio Romagnoli e della casa madre divenne appunto Biancobl\u00f9 Basket Bologna, mentre per la nuova Societ\u00e0 creata da Gilberto Sacrati si abbandon\u00f2 il nome iniziale di Fortitudo 103 e divenne Eagles Bologna.\nPer la situazione paradossale creatasi nell'universo cestistico della Bologna biancobl\u00f9, furono avviate alcune trattative tra Gilberto Sacrati e Giulio Romagnoli per cercare di trovare una sintesi, che potesse riproporre la Fortitudo Pallacanestro Bologna ad alti livelli. Dopo vari tentativi andati sempre a vuoto si arriv\u00f2 ad un'asta che vide Giulio Romagnoli unico concorrente, acquistando Eagles e Fortitudo.\nAl termine della stagione 2012-2013, la Biancobl\u00f9 Bologna cede il titolo sportivo di Legadue all'Azzurro Napoli Basket 2013 terminando la propria attivit\u00e0, poich\u00e9 dalla stagione successiva torner\u00e0 ufficialmente la Fortitudo Pallacanestro Bologna."}
{"id": "3559819", "revid": "1442080", "url": "https://it.wikipedia.org/wiki?curid=3559819", "title": "Savior", "text": ""}
{"id": "3559829", "revid": "92723", "url": "https://it.wikipedia.org/wiki?curid=3559829", "title": "Diocesi di Aretusa", "text": "La diocesi di Aretusa (in latino: \"Dioecesis Arethusia\") \u00e8 una sede soppressa del patriarcato di Antiochia e sede titolare della Chiesa cattolica.\nStoria.\nAretusa, identificata oggi con la citt\u00e0 di Al-Rastan in Siria, fu una sede vescovile della provincia romana della Siria Seconda Salutare nella diocesi civile di Oriente. Faceva parte del patriarcato di Antiochia ed era suffraganea dell'arcidiocesi di Apamea, come attestato in una \"Notitia Episcopatuum\" del VI secolo.\nSono sei i vescovi documentati di Aretusa. Eustazio fu uno dei padri del primo concilio di Nicea del 325. Il vescovo Marco I, aderente all'arianesimo, \u00e8 documentato in diverse occasioni nella prima met\u00e0 del V secolo; prese parte al concilio dissidente di Filippopoli nel 344. Marco II prese parte al concilio di Calcedonia nel 451. Eusebio sottoscrisse nel 458 la lettera dei vescovi della Siria Seconda all'imperatore Leone dopo la morte di Proterio di Alessandria. Nel 518 il vescovo Severiano sottoscrisse una lettera sinodale contro Severo di Antiochia e il partito monofisita. Abramo infine partecip\u00f2 al terzo concilio di Costantinopoli nel 680.\nDurante l'epoca delle Crociate Aretusa (\"Artasia\") fu per un breve periodo una sede vescovile di rito latino nel patriarcato di Antiochia dei Latini. Sono noti solo due vescovi: Bernardo, che nel 1100 venne eletto patriarca latino di Antiochia; a un anonimo, identificato con la lettera S., menzionato nel 1135 nel cartulario della chiesa del Santo Sepolcro di Gerusalemme.\nDal XVI secolo Aretusa \u00e8 annoverata tra le sedi vescovili titolari della Chiesa cattolica; la sede \u00e8 vacante dal 28 febbraio 1962."}
{"id": "3559830", "revid": "1543377", "url": "https://it.wikipedia.org/wiki?curid=3559830", "title": "Claudio Coccia", "text": "Biografia.\nAvvocato, fu colui che diede vita alla associazione \"Ex Alunni Massimo Roma\", che arriv\u00f2 a disputare il campionato Elette FIP 1962-1963. \nEletto gi\u00e0 nel 1952 ai vertici laziali della FIP, nel 1958 partecip\u00f2 alla stesura del primo Regolamento Esecutivo FIP. Tre anni pi\u00f9 tardi venne eletto Consigliere Federale e nel 1965 fu nominato Presidente succedendo a Decio Scuri. Rimarr\u00e0 al vertice della FIP per dieci anni, dimettendosi nel 1975. Il suo nome resta legato a due importanti riforme della pallacanestro italiana: la prima nel 1974, anno in cui la Serie A fu sdoppiata in A1 e A2; la seconda nel 1980, quando le societ\u00e0 della Serie A approvarono il documento redatto da Coccia, che assicurava la stabilit\u00e0 societaria ed introduceva una serie di rigorosi requisiti per l'iscrizione al campionato.\nNel 1967 venne eletto Presidente della Commissione Statuto della FIBA, e l'anno seguente entr\u00f2 a far parte del \"Bureau Central\" dell'organizzazione, rimanendo in carica fino al 1975.\nTra il 1969 ed il 1973 ha fatto parte della Giunta Esecutiva del CONI.\nAppassionato di sport, ha disputato la serie C di pallanuoto con la societ\u00e0 Romana Nuoto, ed \u00e8 stato campione italiano di vela altura nel 1979."}
{"id": "3559835", "revid": "599013", "url": "https://it.wikipedia.org/wiki?curid=3559835", "title": "Collide", "text": ""}
{"id": "3559836", "revid": "322321", "url": "https://it.wikipedia.org/wiki?curid=3559836", "title": "Diocesi di Balanea", "text": "La diocesi di Balanea (in latino: \"Dioecesis Balanensis\") \u00e8 una sede soppressa del patriarcato di Antiochia e sede titolare della Chiesa cattolica.\nStoria.\nBalanea, l'odierna citt\u00e0 marittima di Baniyas, fu una sede vescovile della provincia romana della Siria Seconda Salutare nella diocesi civile di Oriente. Faceva parte del patriarcato di Antiochia ed era suffraganea dell'arcidiocesi di Apamea, come attestato in una \"Notitia Episcopatuum\" del VI secolo. Nel X secolo le liste episcopali la indicano come sottomessa direttamente ad Antiochia.\nQuattro sono i vescovi certi di Balanea. Eufrazio assistette al primo concilio di Nicea (325). Timoteo prese parte al \"brigantaggio\" di Efeso e al concilio di Calcedonia. Teodoro sottoscrisse la professione di fede di Paolo di Apamea e dei vescovi della provincia all'imperatore Giustiniano I. Stefano infine partecip\u00f2 al concilio ecumenico di Costantinopoli del 553.\nDurante l'epoca delle Crociate, fu istituita la sede di Valenia o Valania (nel principato d'Antiochia) di rito latino suffraganea dell'arcidiocesi di Apamea. L'arcivescovo intervenne nelle nomine dei vescovi nel 1198 e nel 1215.\nDal XIX secolo Balanea \u00e8 annoverata tra le sedi vescovili titolari della Chiesa cattolica; la sede \u00e8 vacante dal 9 dicembre 1994."}
{"id": "3559838", "revid": "1123126", "url": "https://it.wikipedia.org/wiki?curid=3559838", "title": "Chiesa cattolica a Hong Kong", "text": "La Chiesa cattolica a Hong Kong \u00e8 parte della Chiesa cattolica in comunione con il vescovo di Roma, il papa.\nStatus.\nGrazie al regime di parziale autonomia dalla Cina, Hong Kong \u00e8 insieme a Macao l'unica diocesi dove la nomina del vescovo locale viene compiuta direttamente dal papa, al di fuori dell'accordo del 2018 tra la Santa Sede e la Repubblica popolare cinese sulla nomina dei vescovi.\nOrganizzazione territoriale.\nIl territorio di Hong Kong (regione amministrativa speciale della Repubblica popolare cinese) \u00e8 compreso nella diocesi di Hong Kong, suffraganea dell'arcidiocesi di Guangzhou.\nLa popolazione cattolica corrisponde a circa 611.000 persone su un totale di 7,5 milioni di abitanti.\nRappresentanza diplomatica.\nHong Kong rientra nella giurisdizione della nunziatura apostolica in Cina, con sede a Taiwan."}
{"id": "3559840", "revid": "1305772", "url": "https://it.wikipedia.org/wiki?curid=3559840", "title": "Sleazy", "text": "Sleazy \u00e8 un brano musicale della cantautrice statunitense Kesha, estratto come primo singolo promozionale dal suo EP \"Cannibal\". \"Sleazy\" \u00e8 stata scritta da Kesha Sebert, Lukasz Gottwald, Benjamin Levin, Shondrae Crawford e Klas \u00c5hlund e prodotta da Bangladesh, Dr. Luke e Benny Blanco. \u00c8 stata pubblicata su iTunes il 2 novembre 2010 ed \u00e8 entrata alla posizione numero 51 negli Stati Uniti e alla 46 in Canada grazie alle forte venditi digitali.\nEsiste anche un remix della canzone in collaborazione con il rapper Andr\u00e9 3000, poi inserito nell'album di remix della cantante, uscito a marzo 2011. La collaborazione \u00e8 nata quando Kesha gli ha inviato una copia della canzone, sperando che gli piacessere per collaborarvi. La critica \u00e8 stata generalmente positiva: \u00e8 stato detto che il pezzo \u00e8 una grande canzone da club che sembra trarre ispirazione dalla musica di grandi artisti di musica dance come Jennifer Lopez, Gwen Stefani e Lil Wayne.\nStile.\n\"Sleazy\" \u00e8 un brano della durata di tre minuti e venticinque secondi. Il testo \u00e8 una critica verso i ricchi che cercano di comprarsi l'attenzione di Kesha. Contiene anche illusioni esplicite, come \"Rat tat tat on your dumb dumb drum, the beat so fat gonna make me cum, um um um, over to your place.\" Vocalmente, la canzone segue lo stile dei singoli precedenti, nei quali la cantante usa il suo \"cantare-rappando\". I vari versi si coprono l'un l'altro all'inizio e alla fine e talvolta la voce \u00e8 alterata grazie all'Auto-Tune. Gli strumenti musicali consistono in un tuonante basso accompagnato da una ticchettante batteria. La critica ha notato che \"Sleazy\" richiama canzoni come \"Hollaback Girl\" di Gwen Stefani per il suo stile e \"Love Don't Cost a Thing\" di Jennifer Lopez per il suo atteggiamento, nonch\u00e9 \"A Milli\" di Lil Wayne. Josh Langhoff di PopMatters, tuttavia, ha inoltre notato somiglianze con lo stile di M.I.A.. Jocelyn Vena di MTV News ha commentato che \"Sleazy\" \"calza a pennello nella festosa discografia di Kesha\". Daniel Brockman di \"The Boston Phoenix\" ha scritto che la canzone contiene \"un tribale beat anti-borghese\". Bill Lamb ha notato che la produzione di Bangladesh \"gonfia il divertimento e la vivacit\u00e0 dei club\".\nRemix.\nDella canzone \u00e8 stato creato un remix in collaborazione con Andr\u00e9 3000 contenuto nell'album \"\". Il remix \u00e8 stato pubblicato il 18 gennaio 2011 su iTunes. Kesha ha spiegato a Rap-Up durante un'intervista che \u00e8 riuscita a convincerlo a fargli cantare una strofa della canzone. \"Gli ho inviato il brano ed ero pienamente consapevole che non aveva collaborato con molti altri artisti negli ultimi cinque anni. Ma alla fine gli \u00e8 piaciuto. Ci siamo telefonati, e ha detto, 'Con un carisma come quello, diventerai sicuramente una rapper.' \u00c8 stato il pi\u00f9 grande complimento che abbia mai sentito. Arrivava da un dio!\" Ha poi affermato che Andr\u00e9 3000 era \"uno dei [suoi] musicisti, autori e rapper preferiti di sempre.\" La strofa cantata da Andr\u00e9 parla di un ragazzo che racconta del suo rapporto con il suo padre fannullone e con Kesha. Il 9 dicembre 2011 \u00e8 uscito un altro remix della canzone, intitolato \"Sleazy Remix 2.0: Get Sleazier\", e include la partecipazione dei rapper Lil Wayne, Wiz Khalifa, T.I. e Andr\u00e9 3000. Il remix \u00e8 entrato alla quindicesima posizione della classifica digitale statunitense vendendo 63.000 copie.\nCritica.\nStephen Thomas Erlewine di AllMusic ha definito \"Sleazy\" \"\u00e0 propos\". Jocelyn Vena di MTV ha accolto la canzone con una critica positiva, scrivendo che era \"gloriosamente esplosiva grazie al beat deciso e allo strano, memorabile testo\". Nadine Cheung di AOL Radio pensa che il brano sia in molti versi molto simile a \"We R Who We R\"\", scrivendo: \"seguendo il singolo precedente di gran successo, \"We R Who We R\", \"Sleazy\" \u00e8 completamente nello stile di Kesha, la cantante di Nashville usa il suo stile da rapper per sfuggire alla vita di lusso: \"I don't need you or your brand new Benz, or your bourgie friends / I don't need love lookin' like diamonds / Lookin' like diamonds.\"\" Chad Grischow di IGN ha notato che \"Kesha ha quel carattere da 'sono in bancarotta e ne vado fiera' e si distingue dal mondo dei cantanti pop, che nuotano nei soldi\". Gary Graff di \"Billboard\" ha affermato che \"l'aggiunta del produttore Bangladesh per la marziale \"Sleazy\" lascia a Kesha l'opportunit\u00e0 di poter affondare i suoi denti in molti altri tipi di musica in \"Cannibal\".\"\nJosh Langhoff di PopMatters ha notato che, nonostante il rap non sia il genere di Kesha, \"si capisce che ci lavora sodo, in quanto riesce a pronunciare bene un ben costruito intreccio di rapide sillabe.\" Leah Greenblatt di \"Entertainment Weekly\" definisce \"Sleazy\" una traccia \"scaricabile\", definendola \"un brano da ballare con il boombox\". Sal Cinquemani ha commentato che la produzione di \"Sleazy\", nonostante includa persone come Bangladesh e Klas \u00c5hlund, non \u00e8 stata sufficiente per far creare a Kesha qualcosa di significativo."}
{"id": "3559841", "revid": "1494169", "url": "https://it.wikipedia.org/wiki?curid=3559841", "title": "Comatose", "text": ""}
{"id": "3559844", "revid": "1305772", "url": "https://it.wikipedia.org/wiki?curid=3559844", "title": "Whispers in the Dark", "text": ""}
{"id": "3559847", "revid": "834", "url": "https://it.wikipedia.org/wiki?curid=3559847", "title": "The Last Night", "text": ""}
{"id": "3559849", "revid": "1123126", "url": "https://it.wikipedia.org/wiki?curid=3559849", "title": "Chiesa cattolica a Macao", "text": "La Chiesa cattolica a Macao \u00e8 parte della Chiesa cattolica in comunione con il vescovo di Roma, il papa.\nStatus.\nGrazie al regime di parziale autonomia dalla Cina, Macao \u00e8 insieme ad Hong Kong l'unica diocesi dove la nomina del vescovo locale viene compiuta direttamente dal papa, al di fuori dell'accordo del 2018 tra la Santa Sede e la Repubblica popolare cinese sulla nomina dei vescovi.\nOrganizzazione territoriale.\nIl territorio di Macao (regione amministrativa speciale della Repubblica popolare cinese) \u00e8 compreso nella diocesi di Macao, immediatamente soggetta alla Santa Sede.\nLa popolazione cattolica corrisponde a circa 31.000 persone su un totale di 650.000 abitanti, corrispondenti al 5% del totale.\nRappresentanza diplomatica.\nMacao rientra nella giurisdizione della nunziatura apostolica in Cina, con sede a Taiwan."}
{"id": "3559858", "revid": "287204", "url": "https://it.wikipedia.org/wiki?curid=3559858", "title": "Monster (singolo)", "text": ""}
{"id": "3559861", "revid": "580758", "url": "https://it.wikipedia.org/wiki?curid=3559861", "title": "Chiesa cattolica in Macao", "text": ""}
{"id": "3559862", "revid": "287204", "url": "https://it.wikipedia.org/wiki?curid=3559862", "title": "Episodi di Warehouse 13 (terza stagione)", "text": "La terza stagione di \"Warehouse 13\" negli Stati Uniti \u00e8 stata trasmessa sul canale via cavo Syfy dall'11 luglio 2011. Nel sesto episodio \u00e8 stato realizzato un crossover con la serie televisiva \"Eureka\", il secondo dopo quello presente nella seconda stagione, mentre il tredicesimo episodio, come avvenuto nella stagione precedente, costituisce uno speciale natalizio trasmesso appositamente il 6 dicembre.\nIn Italia va in onda dal 7 febbraio 2012 nello spazio Syfy del canale pay Steel, sulla piattaforma Mediaset Premium, e in chiaro dal 22 agosto 2012 su Rai 4\nIl nuovo arrivato.\nTrama.\nDopo la partenza di Myka, Artie, Claudia e Pete continuano il loro recupero di artefatti pericolosi da soli. Mentre recuperano la chitarra di Jimi Hendrix in un museo di Jersey City, si imbattono in Steven Jinks, uno sveglio agente dell'ATF in grado di riconoscere quando una persona non dice la verit\u00e0. La signora Frederic decide di reclutarlo come agente del magazzino per sostituire Myka, anche se Pete non ne sembra entusiasta. La nuova coppia di agenti operativi viene quindi mandata da Artie a Denver per indagare su una strana morte causata da morsi di serpenti (vipere di Russell). Quando i due scoprono che quanto accaduto pu\u00f2 essere legato alla letteratura antica, Pete decide di reincontrare Myka, ora dedita esclusivamente a vendere libri nel negozio di famiglia, per una consulenza. Myka sar\u00e0 determinante per risolvere il caso: prima individua l'artefatto, ossia un \"in folio\" perduto di Shakespeare, poi scopre come neutralizzarne gli effetti, salvando la vita a Steven.\nNel frattempo al magazzino Artie, Claudia e Leena sono costretti ad allontanare una statua di Zeus da quella di Era, la cui vicinanza ha iniziato a produrre una tempesta di fulmini. Nel finale, Myka, dopo aver incontrato la signora Frederic e H. G. Wells, a causa della quale aveva abbandonato il magazzino, si convince a fare ritorno nella squadra. Inoltre, l'assassino che aveva usato l\"'in folio\" non viene localizzato da Artie, ma verr\u00e0 ucciso dal suo capo, un misterioso personaggio a conoscenza dell'attivit\u00e0 del magazzino 13 dalle imprecisate intenzioni.\nProcessi.\nTrama.\nA Seattle, la memoria di un pilota d'aereo regredisce improvvisamente, mentre a Boston un artefatto che \u00e8 stato messo all'asta necessita di essere recuperato. Artie manda quindi Pete e Myka a Seattle, mentre per il recupero dell'artefatto manda Claudia, entusiasta di affrontare la sua prima missione da \"agente anziano\", e il nuovo arrivato Steven, che in tale occasione le confider\u00e0 di essere gay. Il compito loro affidato \u00e8 in apparenza troppo semplice, ma dopo che i due si aggiudicano all'asta l'artefatto - un coltello in grado di trasferire qualsiasi malattia da un corpo all'altro, appartenuto a Mary Mallon - scoprono che \u00e8 stato rubato. Identificano presto il ladro: si tratta di un padre disperato che vuole trasferirsi la leucemia contratta dal figlio. Nel frattempo, Pete e Myka scoprono che anche altre persone, tutte collegate ad un caso di omicidio, stanno soffrendo la stessa problematica del pilota d'aereo. Anche Pete regredisce all'et\u00e0 di quando era ancora un ragazzo, ma Myka trova l'artefatto responsabile: il \"Fermacravatte di Walter Winchell\" indossato dall'inconsapevole avvocato del principale indiziato, che lo aveva ricevuto da un anonimo donatore. Chi ha pianificato il tutto era stata la madre del vero assassino che, facendo indossare all'avvocato il fermacravatte, ha fatto in modo che i testimoni perdessero la memoria. Fortunatamente dei gemelli, che costituiscono insieme al fermacravatte l'artefatto completo, sono in grado di annullare gli effetti del restante elemento. Nel finale Myka incontra i reggenti del magazzino, dai quali apprende che \u00e8 stata definitivamente riammessa nella squadra.\nVirus informatico.\nTrama.\nA Salt Lake City diverse donne muoiono a causa di una strana malattia che le trasforma in argilla. I medici locali si rivolgono quindi al CDC, dove lavora la dottoressa del magazzino Vanessa Calder, che si rivolger\u00e0 ad Artie. Quest'ultimo si reca sul posto con Claudia, felice di ritrovare la donna di cui \u00e8 celatamente innamorato, e identifica la causa delle morti in un virus in grado di trasferirsi dai computer all'uomo. Dopo essersi consultato anche con l'ex agente del magazzino Hugo Miller, che in passato ha avuto una relazione con la dott.ssa Calder, identifica l'artefatto (un ciondolo appartenuto a Judah Loew), portato al collo da un giovane inconsapevole hacker. Invia quindi Claudia a recuperarlo, mentre lui, Hugo e Vanessa rimangono imprigionati in un centro d'elettronica dove si era appena diffuso il virus. Hugo riesce a comporre un antivirus e quando Claudia riporta l'artefatto tutti i contagiati saranno guariti.\nNel frattempo, al magazzino, Pete e Myka si ritrovano insieme a letto, nudi, senza ricordare nulla di ci\u00f2 che \u00e8 successo. A fatica, riescono a ripercorrere a ritroso quanto accaduto. Mentre si stavano allenando con il tesla insieme a Steven, sono entrati in contatto con un artefatto (le \"Palline da giocoliere di W. C. Fields\") che li ha resi come se fossero ubriachi. Dopo aver giocato con altri artefatti, tra cui uno che ha tinto di biondo i capelli di Myka (la \"Spazzola per capelli di Marilyn Monroe\"), sono finiti con il bronzare Steven. Per riportarlo in vita avevano bisogno per\u00f2 del DNA di Artie, cos\u00ec sono andati in cerca del suo spazzolino da denti, ma a quel punto non ricordavano pi\u00f9 cosa dovevano fare e colti da un attacco di sonno decisero di andare a letto nudi per ricordare a loro stessi quando poi si sarebbero svegliati di dover rimediare a qualcosa di importante. Nel finale dell'episodio si vede il ragazzo che possedeva l'artefatto che trasformava le persone in argilla a Salt Lake City prelevato dall'agente Stukowski, che lo accompagna dal suo misterioso capo.\nIl matrimonio.\nTrama.\nAl magazzino, Pete riceve la visita della sua ex moglie, Amanda Lattimer, che gli chiede indietro un anello che apparteva a suo nonno. Lasciando il magazzino per\u00f2, Amanda si porta dietro anche un artefatto, un'ape d'oro risalente all'antico Egitto ed appartenuta ad Hatshepsut. Pete e Myka saranno quindi costretti a raggiungerla nel luogo dove ha pianificato le sue nozze, ma arrivano solo dopo che l'artefatto \u00e8 gi\u00e0 entrato in azione. L'ape ha infatti punto Amanda ad un dito, trasformandola in una sorta di ape regina, rendendo tutti coloro che tocca con la mano suoi servitori disposti a tutto pur di salvaguardarla, anche contro la sua stessa volont\u00e0. Le damigelle e i testimoni iniziano quindi ad aggredire chiunque possa rappresentare un pericolo per lei, compresi i futuri suoceri e il futuro marito; ma Pete e Myka, con l'assistenza di Artie dal magazzino, riescono a recuperare il pungiglione e far ritornare il tutto alla normalit\u00e0.\nNel frattempo, Steven e Claudia sono impegnati nel recuperare un altro artefatto, la \"Borraccia di Grant\" usata da membri di un'associazione che si occupa di ricostruire le battaglie della guerra di secessione americana, che fa prendere troppo sul serio la rievocazione a chi la indossa. Dopo essersi imbucati all'evento, riescono ad individuare e recuperare la borraccia.\nArtefatto un corno.\nTrama.\nA Pittsburgh un operaio svanisce nel nulla, disintegrandosi improvvisamente mentre lavorava in cima a un grattacielo. Quando Pete e Myka vanno ad indagare, Myka crede che si possa trattare di un artefatto con cui aveva avuto a che fare H. G. Wells. Quindi chiede ad Artie di poter richiamare l'agente del magazzino 12 per un consulto e i reggenti danno il via libera, mentre Pete \u00e8 fortemente contrariato. H. G. Wells ritorna sotto forma di ologramma e riconosce subito l'artefatto: la \"tromba di Giosu\u00e8\", uno speciale corno la cui onda sonora prodotta disintegra tutto ci\u00f2 che incontra. Nel 1893, quando era agente del magazzino 12 a Londra, H. G. Wells era sulle tracce di tale artefatto insieme all'assistente Wolcott. All'epoca aveva scoperto che un agente del magazzino lo aveva rubato per alimentare un'astronave ed era riuscita a fermarlo prima che partisse, tuttavia non era riuscita a fermare il lancio del velivolo, che sarebbe atterrato mezzo secolo dopo in una fattoria di Pittsburgh. Qui gli agenti del magazzino 13 Jake e Rebecca tentarono di distruggerlo ed erano convinti di esserci riusciti, ma in realt\u00e0 era stato rubato da un ragazzino che a causa del corno aveva perso il padre.\nNel presente, quel ragazzino \u00e8 diventato un astronomo e usa la tromba sparandone il suono verso una galassia nella quale crede siano presenti gli alieni che hanno ucciso suo padre. Pete e Myka riusciranno a raggiungerlo in tempo e, grazie alla mediazione di H. G. Wells, riescono a spiegargli quanto accaduto e a convincerlo ad abbandonare il folle piano.\nAl di l\u00e0 dell'immaginazione.\nTrama.\nClaudia riceve una chiamata da Gibson, un amico di Douglas Fargo, il quale l'avvisa che quest'ultimo si trova in guai seri. Arrivata a Eureka con Myka e Pete scopre infatti che Fargo e un suo amico, Jerry, sono rimasti intrappolati in un videogioco virtuale connesso direttamente al cervello, dal quale non riescono pi\u00f9 n\u00e9 a comunicare con la realt\u00e0 n\u00e9 ad uscirne. Il videogioco era stato progettato da Fargo e i suoi amici, ma poich\u00e9 il cervello umano rifiutava la finzione del gioco ha fatto ricorso ad un artefatto per potenziarlo, un servizio da t\u00e8 appartenuto a Beatrix Potter. Quando Pete e Claudia entrano nel gioco per trovare Fargo e Jerry, scoprono che si tratta di una scrupolosa riproduzione del magazzino 13, e l'effetto collaterale provocato dall'artefatto consiste nel materializzarsi delle paure dei giocatori nella realt\u00e0 virtuale. Riescono a trovare Fargo, ma mentre tentano di recuperare Jerry anche Claudia viene assalita da un incubo: si materializza infatti il suo vecchio psicoterapeuta che vuole costringerla a fare l'elettroshock. In suo soccorso giunge nel gioco anche Myka, che l'aiuta a vincere l'incubo. I quattro riescono poi a salvare anche Jerry, perseguitato dalla paura di un rifiuto della sua fidanzata a una proposta di matrimonio e a riportarlo al mondo reale.\nNel frattempo Steven e Artie vengono chiamati dall'agente Stukowski che mostra loro una strana morte: un uomo caduto dal secondo piano riporta danni come se fosse caduto dal cielo senza paracadute. Artie individua subito la causa, la presenza nel suo ufficio di un quadro perduto di Vincent van Gogh, che scaraventa con estrema forza tutto ci\u00f2 che si trova davanti se attivato da un soffio d'aria. I due recuperano il quadro, assistiti dall'agente Stukowski, che Artie non riesce a tenere all'oscuro. Dopo che hanno sistemato il quadro nel magazzino, mentre sembra tutto finito, da quest'ultimo iniziano a fuoriuscire strani esseri volanti. Il tutto tramato dall'agente Stukowski e dal suo misterioso capo, dalle indefinite intenzioni.\nPassato imperfetto.\nTrama.\nPete e Myka stanno recuperando un artefatto a Denver, quando lei avvista l'assassino che uccise il suo partner e fidanzato Sam quando lavorava nei servizi segreti, Leo. Quindi Myka contatta la sua vecchia squadra e ritorna a dare la caccia a Leo, ma quando questo sfugge all'arresto misteriosamente, lei e Pete capiscono che sta usando un artefatto. Dopo altre indagini, Leo viene localizzato nuovamente e stavolta si fa uccidere dopo aver puntato una pistola agli agenti. Una pistola comparsa improvvisamente nella sua mano destra, nonostante fosse mancino. Grazie a tale particolare, Myka e Pete intuiscono che c'\u00e8 un complice che usa la \"Bussola dell'USS Eldridge\", in grado di bloccare il tempo, per 47 secondi e solo in aree limitate. Alla fine tale complice risulter\u00e0 essere l'agente Jim.\nNel frattempo, Claudia e Jinks sono impegnati nel recuperare un altro artefatto, in pomello della fabbrica Triangle, in una fattoria del Wisconsin. Dopo averlo preso, per\u00f2, vengono storditi a distanza con un'arma lancia-sedativi; al risveglio, scopriranno di essere stati derubati dell'artefatto appena recuperato. Prima di perdere conoscenza non erano riusciti ad avvistare il ladro, solo in parte la sua automobile. Tuttavia, mentre loro erano privi di sensi, nelle vicinanze era presente un cane che ha assistito al furto. Artie lo far\u00e0 portare al magazzino, dove, grazie ad un artefatto, riuscir\u00e0 a visualizzare i pensieri del suo cervello, e quindi scoprire la targa dell'auto usata da chi ha sottratto il pomello. Si tratta di una macchina noleggiata a nome di Sally Stukowski.\nIl 40\u00ba piano.\nTrama.\nClaudia riesce a localizzare Sally Stukowski tramite il suo telefono; quindi Pete, Jinks e Myka vanno a prelevarla da un locale pubblico e la portano al magazzino. Dopo delle indagini emerge che Sally Stukowski \u00e8 responsabile della morte di diversi reggenti del magazzino, ma ora che \u00e8 stata arrestata si rifiuta di collaborare. Grazie ad un artefatto Artie localizza il luogo dove \u00e8 stata nelle precedenti ore, che si riveler\u00e0 essere un edificio di Atlanta. Mentre Jinks e la signora Frederic rimangono al magazzino per continuare l'interrogatorio della Stukowski, Artie, Myka e Claudia si recano nell'edificio per scoprire qual \u00e8 il piano che sta cercando di mettere in atto. Usando le telecamere di sicurezza presto scoprono che \u00e8 stata aiutata da un complice, quindi si separano: Pete e Claudia vanno in cerca del complice, mentre Artie e Myka esaminano l'edificio, che si rivela essere il luogo in cui tre reggenti si sono riuniti. Temendo sia una trappola della Stukowski, cercano di uscire di corsa dal grattacielo, ma \u00e8 gi\u00e0 troppo tardi. L'edificio sta infatti per crollare e tutte le vie d'uscita sono bloccate, a causa dell'utilizzo di uno spray corrosivo sulle pareti, proveniente dal Muro di Berlino.\nNel frattempo Pete e Claudia rintracciano il complice della Stukowski, che si suicida per non venire ucciso dal suo capo. Recuperato l'artefatto spray, tornano nell'edificio dal quale solo il reggente Adwin Kosan e Artie sono riusciti ad uscire. Mentre un altro reggente muore nel palazzo e Myka resta intrappolata con l'altra reggente presente, Jane, ora divenuta \"guardiano del magazzino\" dopo aver acquisito uno speciale artefatto, la manetta di Remati, che rappresenta l'ultima linea di difesa del magazzino in caso di emergenza. Pete usa lo spray e riesce a bloccarne gli effetti del primo utilizzo, facendo cos\u00ec in modo che Myka e Jane vengano liberate. Quando Pete incontra Jane, scoprir\u00e0 che si tratta di sua madre. Precedentemente, al magazzino la signora Frederic aveva tentato di far parlare la Stukowski torturandola con un artefatto (la medaglia di Shir\u014d Ishii che provoca gli effetti dell'annegamento). Jinks, contrario a tale metodo, era arrivato a puntare la pistola alla signora Frederic per intimarla a non insistere, facendo cos\u00ec un favore alla prigioniera, che sfrutta la situazione riuscendo a fuggire. Tuttavia la Stukowski, raggiunto il suo capo, un misterioso uomo sulla sedia a rotelle, viene fatta uccidere da quest'ultimo, per non essere riuscita a portare al termine la sua missione. Tale personaggio, uccisa la Stukowski, si affida al suo braccio destro Marcus per continuare il suo imprecisato piano.\nViaggio nei ricordi.\nTrama.\nMentre i reggenti sopravvissuti indagano su chi li sta attaccando, Artie manda Myka e Claudia a Portland, dove una persona \u00e8 scomparsa dopo essere stata colpita da un raggio luminoso, mentre Jinks \u00e8 stato allontanato dal magazzino dalla signora Frederic a causa del suo comportamento durante l'interrogatorio della Stukowski e Pete cerca di riprendersi dopo aver scoperto che sua madre \u00e8 una reggente. A Portland, Claudia e Myka scoprono che lo strano fenomeno si ripete e l'unico punto in comune delle vittime \u00e8 una ragazza di nome Megan Reese. Trovata la ragazza, questa crede che sia lei stessa un artefatto, pensando di essere maledetta; finch\u00e9 Claudia e Myka non trovano il responsabile: si tratta di Jeff McMasters, uno stalker che, a sua insaputa, la pedina da anni e usa un artefatto per eliminare le persone che la importunano. Tale artefatto \u00e8 un binocolo appartenuto al pilota (Paul Tibbets) dell'aereo che aveva sganciato la bomba atomica su Hiroshima nel 1945.\nNel frattempo, al magazzino Jane rivela alla signora Frederic che l'unico indizio che hanno su chi sta cercando di ucciderli, una societ\u00e0 fittizia chiamata A to Z Technologies, le ricorda qualcosa, ma non riesce a capire cosa. Quindi, le due si rivolgono ad Artie, che da loro un artefatto in grado di far rivivere a Jane i suoi ricordi pi\u00f9 remoti. Per aiutarla poi a ritornare dai ricordi al mondo reale, \u00e8 necessario che sia accompagnata da qualcuno, e Pete si offre volontario. Madre e figlio ritornano quindi al giorno in cui \u00e8 morto il padre di Pete, quando Jane fu chiamata dalla signora Frederic per togliere un artefatto dalle mani di un ragazzino di nome Walter Sykes, che era solito indossare un capello con l'acronimo Aztec. L'artefatto era un braccialetto appartenuto a Carlo Collodi e consentiva al ragazzo di camminare, nonostante avesse gli arti inferiori paralizzati. Da quando Jane fece recuperare l'artefatto agli agenti dell'epoca, Artie e MacPherson, Walter Sykes \u00e8 stato costretto ad utilizzare una sedia a rotelle, covando vendetta per anni e anni a causa dello stesso artefatto che aveva lasciato in lui il seme dell'oscurit\u00e0. \u00c8 dunque Sykes il nemico attuale del magazzino, che si prepara alla sua prossima mossa con il suo socio Marcus.\nInsaziabile.\nTrama.\nA Ithaca una coppia di fidanzati appartatasi in un bosco viene aggredita da un uomo che tenta di morderli. Artie manda Pete e Myka ad indagare, mentre concede a Claudia due giorni di riposo, durante i quali incontra il musicista Dwayne Maddox, che la invita ad unirsi alla sua band. A Ithaca, Pete e Myka trovano l'aggressore, che ha l'aspetto di uno zombie. Dopo averlo immobilizzato lo ricoverano in ospedale, dove saranno raggiunti da Artie, che a sua volta richiama Claudia al magazzino per aiutare nell'identificare un potenziale artefatto in grado di trasformare le persone in affamati cannibali. Presto scoprono altri casi e Pete finir\u00e0 per essere morso da uno dei contagiati, tuttavia, per sua fortuna gli effetti dell'artefatto sembrano non trasferirsi in tal modo. \u00c8 invece Myka che viene colpita dagli stessi sintomi. Dopo altre indagini, si scopre che l'unico punto in comune tra le vittime dell'artefatto \u00e8 un furgone-ristorante messicano. Quando Pete e Myka lo raggiungono, quest'ultima aggredisce il partner insieme a diversi operai presenti nella zona. Prima di essere divorato vivo, riesce ad entrare nel furgone, identificare l'artefatto e distruggerlo. Si trattava di un barattolo appartenuto oltre un secolo prima ad una carovana della Spedizione Donner che si perse nelle montagne della Sierra Nevada, dove, per cercare di sopravvivere, si spinse fino al cannibalismo.\nNel frattempo, al magazzino, Claudia fa i conti con un artefatto che le predice una morte prematura. Dopo essersi salvata per poco da diversi incidenti ne rimane turbata, ma Leena le spiegher\u00e0 che quell'artefatto \u00e8 solo in grado di incutere paura e va semplicemente ignorato. Nel finale trova il tempo di accettare l'invito di Dwayne, mentre Steven, rimasto disoccupato, riceve un'offerta di lavoro da Marcus, il braccio destro di Sykes che sta tramando contro il magazzino.\nEmily Lake (prima parte).\nTrama.\nAl magazzino, il sistema di allarme individua una trasmissione di dati verso l'esterno. Quando viene localizzato il luogo da dove si stanno trasmettedendo i dati, si scopre che degli insetti meccanici si sono infiltrati nel sistema informatico del magazzino. Presto Artie si rende conto che sono fuoriusciti dal quadro che avevano recuperato con l'aiuto dell'agente Stukowski e quando Pete riesce ad eliminarli Claudia scopre che un file criptato era stato ormai gi\u00e0 rubato. Tale file ha il nome Atlas-66, Jane lo riconosce ma si rifiuta di rivelarne il contenuto e ordina agli agenti del magazzino di sospendere le indagini in quanto i reggenti hanno gi\u00e0 messo in atto un piano per fermare Sykes. Tuttavia Myka, Pete e Claudia continuano ad indagare per loro conto; quando riescono a decifrare il file scoprono che la personalit\u00e0 di H. G. Wells \u00e8 stata separata dal corpo grazie ad un artefatto, una moneta raffigurante Giano, e rinchiusa in esso, mentre al suo corpo, privo di memorie, \u00e8 stata costruita una nuova identit\u00e0, l'identit\u00e0 di Emily Lake.\nRiescono ad arrivare a lei prima degli uomini di Sykes: Marcus e Steven, che ha accettato di lavorare contro il magazzino, ma questi ultimi li assalgono e riescono a prevalere. Perso il corpo di H. G. Wells, tentano allora di arrivare all'artefatto che racchiude la sua vera personalit\u00e0 prima di Sykes, ma anche in questo caso verranno raggiunti da Marcus e Steven che prender\u00e0 loro la moneta. In tale occasione per\u00f2 Steven rivela a Claudia che in realt\u00e0 non sta tradendo il magazzino, ma sta lavorando sotto copertura, rivelandole il nascondiglio di Sykes. Quest'ultimo, ottenuto ci\u00f2 che voleva, riesce a ricongiungere H. G. Wells al suo corpo, ed uccide Steven. Quando Pete, Myka e Claudia arrivano nel magazzino dove si nascondeva Sykes, quest'ultimo ha ormai ha abbandonato il luogo, dove si trova solo il corpo senza vita di Steven.\nEmily Lake (seconda parte).\nTrama.\nNegli abiti che indossava Jinks, viene ritrovata una scheda di memoria con un suo messaggio d'addio, in cui fornisce un unico indizio su come trovare Sykes: aveva scoperto che stava preparando un viaggio per Hong Kong. Jane rivela che l\u00ec si trova l'antico ritrovo dei reggenti, quindi Pete e Myka lo raggiungono. Quando arrivano sul posto trovano Sykes, che sta costringendo H. G. Wells a risolvere un enigma per accedere ad un artefatto costruito dal suo mentore al magazzino 12, Caturanga. H. G. Wells riesce nell'impresa e l'artefatto apre un portale che d\u00e0 accesso direttamente al magazzino 13. Qui nel frattempo, il braccio destro di Sykes, aveva sparato una cannonata, attraverso il \"Cannone di Black Bart\", verso il magazzino, attivando la manetta di Remati e creando uno scudo intorno al magazzino che blocca sia entrata che uscita, mentre all'interno si trovavano solo Artie e Jane. Sykes, usando il \"Frustino diCecil B. DeMille\" che gli consente di controllare il corpo di chi desidera a suo piacimento, entra nel magazzino con Pete, dopo aver stordito Myka e H. G. Wells. Costringe quindi Pete a donargli il braccialetto di Collodi sotto gli occhi di Jane e Artie. Appena riavuto, pu\u00f2 quindi alzarsi dalla sedia a rotelle alla quale era stato costretto fin da ragazzo.\nSubito dopo entrano nel magazzino anche Myka e H. G. Wells, che dopo aver ripreso conoscenza attraversano il portale. Quindi sparano a Sykes con il Tesla, ma non neutralizzandolo completamente. Dalla colluttazione che ne segue, Jane \u00e8 costretta ad attraversare il portale raggiungendo Hong Kong. Stessa cosa tenta di fare Sykes, ma Pete riesce a chiuderlo proprio mentre lo sta attraversando, uccidendolo. Lo scudo protettivo, che si spegne automaticamente solo dopo aver superato una situazione di pericolo, \u00e8 ancora attivo. Intanto, all'esterno, anche Marcus \u00e8 stato ucciso dalla signora Frederic e da Claudia, che trovano l'artefatto che lo teneva in vita (il metronomo di M\u00e4lzel). Marcus era stato infatti ucciso anni prima. Al magazzino, dopo l'uscita di scena di Sykes, si scopre perch\u00e9 lo scudo \u00e8 ancora attivo: la sedia a rotelle usata da Sykes, contiene una bomba nucleare costituita da una targa sopravvissuta durante la Battaglia d'Inghilterra. Lo scudo la conterr\u00e0, ma tutto ci\u00f2 che si trova al suo interno sar\u00e0 distrutto. H. G. Wells, poco prima dell'esplosione, riesce a deviare un po' di energia dello scudo all'interno del magazzino, creando una bolla protettiva attorno ad Artie, Myka e Pete, sacrificando cos\u00ec la sua vita per salvare la loro. L'esplosione rade completamente al suolo il magazzino, mentre Pete, Myka e Artie assistono impotenti. Con la morte del magazzino, all'esterno muore sotto gli occhi di Claudia e Leena anche la signora Frederic. Tuttavia Artie sembra avere ancora speranza per gli eventi immediatamente futuri, in quanto, tenendolo in tasca, \u00e8 riuscito a salvare un artefatto appartenuto a MacPherson: uno speciale orologio da tasca.\nUn Natale speciale.\nTrama.\nDurante la vigilia di Natale, Pete e Myka recuperano un artefatto, denominato naso di Rudolph, in grado di far prendere vita alle decorazioni natalizie. Mentre Pete lo ripone nell'apposita sezione del magazzino riservata agli artefatti natalizi, entra in contatto accidentale con altri artefatti, tra cui una spazzola appartenuta a Philip Van Doren Stern, autore del racconto da cui \u00e8 tratto il film \"La vita \u00e8 meravigliosa\". Tale spazzola catapulta Pete in un universo alternativo in cui lui non \u00e8 mai esistito, MacPherson \u00e8 a capo del magazzino e Artie si trova in carcere. Quando racconta a MacPherson che nella realt\u00e0 da cui viene lui \u00e8 morto, questi ordina ai suoi agenti, Sandra e Raymond, di dargli la caccia. Pete, in fuga, contatta quindi Myka, e riesce a convincerla ad aiutarlo, nonostante non si ricordi di lui. Insieme si recano quindi presso un penitenziario del Maryland dove \u00e8 rinchiuso Artie, che riconosce gli effetti dell'artefatto con cui \u00e8 entrato in contatto Pete. Myka lo fa rilasciare sotto la sua custodia di agente federale e i tre, insieme, iniziano a pensare ad un piano per irrompere nel magazzino e riportare le cose alla normalit\u00e0.\nPete pensa quindi a Claudia, che era stata l'unica ad essere riuscita ad irrompere nel magazzino, ma in tale realt\u00e0 alternativa si trova ancora rinchiusa in un istituto psichiatrico. Myka fa rilasciare anche lei; quindi i quattro, grazie alle conoscenze linguistiche di Myka, riescono ad entrare nel magazzino dall'entrata che era stata quella del Magazzino 9 di Costantinopoli. All'interno per\u00f2 MacPherson e i suoi agenti li stanno aspettando; Claudia e Artie vengono presi prigionieri, mentre Pete e Myka finiscono in una sorta di corridoio infinito. Grazie alle conoscenze matematiche di Myka, i due riescono a liberarsi ed accorrere in soccorso di Claudia e Artie, che stavano per essere bronzati, processo gi\u00e0 toccato alla signora Frederic. Gli agenti Sandra e Raymond vengono presto sopraffatti, mentre MacPherson prova a distruggere la spazzola di Stern gettandola nella fornace di Lehmann, un forno collegato col nucleo della Terra che d\u00e0 energia al magazzino. Artie si scontra con lui e riesce a prendergli l'artefatto e lanciarlo a Pete, che appena toccato ritorna esattamente al momento in cui tutto ha avuto inizio. Tornato tutto alla normalit\u00e0, potr\u00e0 quindi festeggiare il Natale con Claudia, Myka, Artie, Leena e la signora Frederic, in quanto tutti sono bloccati a Univille da una tempesta di neve."}
{"id": "3559864", "revid": "287204", "url": "https://it.wikipedia.org/wiki?curid=3559864", "title": "Kim Ja-in", "text": "Pratica le competizioni di difficolt\u00e0 e boulder, l'arrampicata in falesia e il bouldering.\nBiografia.\nHa cominciato ad arrampicare a dodici anni. Nel 2004, raggiunti i sedici anni, ha esordito nella Coppa del mondo lead di arrampicata e dal 2006 partecipa anche alla Coppa del mondo boulder di arrampicata. Dopo qualche anno di apprendistato, il suo talento esplode nel 2009. Nella stagione 2009 di Coppa del mondo ha ottenuto il secondo posto finale nella lead, il secondo posto al Campionato del mondo di arrampicata 2009 e il terzo posto al Rock Master 2009. L'anno successivo, nel 2010, ha fatto ancora meglio vincendo sia il Rock Master 2010 che la Coppa del mondo di arrampicata 2010 nella lead quest'ultima addirittura con una gara di anticipo, prima in tutte le tappe a parte la prima a Chamonix. Nella stagione 2013, con quattro vittorie, due secondi e un terzo posto su otto gare, vince la sua seconda Coppa del mondo."}
{"id": "3559867", "revid": "123097301", "url": "https://it.wikipedia.org/wiki?curid=3559867", "title": "Jean-Baptiste-Louis Gresset", "text": "\u00c8 conosciuto soprattutto per aver scritto il poemetto \"Vert-Vert\".\nDurante gli ultimi venticinque anni della sua vita deplor\u00f2 la frivolezza della sua giovent\u00f9, che gli aveva consentito di scrivere il \"Vert-Vert\". \nBiografia.\nGresset era stato allevato dai gesuiti di Amiens. Accettato come novizio a diciassette anni, fu mandato al Lyc\u00e9e Louis-le-Grand di Parigi, e completati gli studi all'et\u00e0 di diciannove anni fu nominato come assistente in un collegio di Rouen.\nNel 1734, a Rouen, Gresset pubblic\u00f2 \"Vert-Vert\", la divertente storia di un pappagallo cresciuto in un convento di Nevers. Divenuto famoso grazie a quest'opera, Gresset lasci\u00f2 Rouen per Parigi dove scrisse un secondo poemetto, \"La Chartreuse\". Ma i padri gesuiti rimasero offesi dai suoi versi anticlericali e cos\u00ec disposero il trasferimento del poeta al collegio gesuita di La Fl\u00e8che. Poco dopo Gresset lasci\u00f2 l'Ordine (30 settembre 1735) senza esser veramente diventato prete. Questa rinuncia ispirer\u00e0 la composizione di \"Adieux aux J\u00e9suites\".\nNel 1740, torn\u00f2 a Parigi e scrisse \"Edouard III\", una tragedia (1740) e \"Sidnei\", una commedia (1745). A queste opere fece seguito \"Le M\u00e9chant\", considerata da Ferdinand Bruneti\u00e8re come la pi\u00f9 grande commedia francese in versi del XVIII secolo. Nel 1748, Gresset fu ammesso all'Acad\u00e9mie fran\u00e7aise. Dopo il suo matrimonio, avvenuto nel 1751 con la figlia di un ex sindaco di Amiens, si ritir\u00f2 a vita privata nella sua citt\u00e0 natale. Mor\u00ec il 16 giugno 1777."}
{"id": "3559870", "revid": "1718925", "url": "https://it.wikipedia.org/wiki?curid=3559870", "title": "Oswaldo Vizcarrondo", "text": "Carriera.\nClub.\nCresciuto nel settore giovanile del Caracas, debutta con la formazione \"B\" nel 2001 e in prima squadra l'anno seguente. Diviene titolare nel ruolo di centrale difensivo, disputando cinque stagioni in Primera Divisi\u00f3n venezuelana e vincendone quattro. Nel 2007 si trasferisce per la prima volta all'estero, al Rosario Central: con la compagine gialloblu non debutta mai a causa di un infortunio, e decide di fare ritorno al Caracas nel 2008. Gioca un'ulteriore annata in patria, totalizzando 23 presenze con 5 reti; viene poi acquistato dal Club Olimpia di Asunci\u00f3n, in Paraguay. Dopo una stagione in Primera Divisi\u00f3n de Paraguay passa all'Once Caldas, con cui vince il Torneo Finalizaci\u00f3n 2010 e partecipa alla Coppa Libertadores. Nel gennaio 2011 passa al Deportivo Anzo\u00e1tegui.\nDopo 17 presenze e 2 gol, il 5 agosto passa al Club Olimpo in Argentina. Il 29 dicembre si trasferisce al Club America.\nNazionale.\nDebutt\u00f2 in Nazionale nel 2004. A convocarlo fu il CT Richard P\u00e1ez, che, tre anni dopo, lo incluse nella lista per la Copa Am\u00e9rica 2007. Nel corso della competizione non gioc\u00f2, poich\u00e9 nel suo ruolo P\u00e1ez gli prefer\u00ec Rey e Cichero. \u00c8 stato poi chiamato da C\u00e9sar Far\u00edas per la Copa Am\u00e9rica 2011.\nViene convocato per la Copa Am\u00e9rica Centenario negli Stati Uniti."}
{"id": "3559872", "revid": "2024225", "url": "https://it.wikipedia.org/wiki?curid=3559872", "title": "Episodi di Alphas (prima stagione)", "text": "La prima stagione della serie televisiva Alphas \u00e8 stata trasmessa sul canale statunitense via cavo Syfy dall'11 luglio al 26 settembre 2011. Nel quinto episodio \u00e8 stato realizzato un crossover con la serie televisiva \"Warehouse 13\", con la breve apparizione come guest star di Lindsay Wagner.\nNella distribuzione internazionale della serie, l'episodio pilota, dalla durata doppia di circa 90 minuti, \u00e8 stato diviso in due parti. In Italia, gli episodi sono stati trasmessi dal 17 maggio al 21 giugno 2012 su Rai 4, senza l'indicazione dei titoli italiani.\nPilot.\nTrama.\nCinque persone comuni, ma dotate di straordinarie abilit\u00e0, sono arruolate in un corpo investigativo segreto, sotto la guida del neuropsichiatra Lee Rosen. Cameron, ex giocatore di baseball, ed ex cecchino, fa il commesso in un negozio di alimentari, ed \u00e8 dotato di coordinazione mano/occhio. Un giorno viene manipolato da un uomo, dotato anch'egli di poteri, per fargli uccidere un prigioniero dell'FBI. Grazie alla sua abilit\u00e0, riesce a centrare qualunque cosa voglia in pochi secondi, ed \u00e8 cos\u00ec che, da una lunga distanza, riesce a colpire il suo bersaglio e ad ucciderlo, per poi dimenticarsi tutto. Sulle sue tracce si mette il gruppo di Rosen, composto da Bill, dotato di una forza straordinaria; Nina, capace di controllare la volont\u00e0 delle persone, anche se per poco tempo; Rachel, che pu\u00f2 acuire tutti i suoi sensi, e Gary, un ragazzo con dei problemi mentali, in grado di vedere e manipolare le onde elettromagnetiche di qualsiasi entit\u00e0. Dopo varie ricerche riescono a rintracciare Cameron, che riesce a scappare ma, grazie alle abilit\u00e0 di Nina, viene catturato. Appurato che la sua mente \u00e8 stata manipolata, Rosen convince l'agente dell'FBI Wilson a non arrestarlo e a lasciarglielo in custodia, facendolo entrare nella squadra. Grazie a lui, riescono a rintracciare l'uomo che l'ha indotto ad uccidere, soprannominato \u201cil fantasma\u201d per la sua abilit\u00e0 a sparire, ma, dopo aver fatto passare un cameriere per lui e facendolo suicidare, scappa sotto i loro occhi. Cameron vuole la sua vendetta per essere stato manipolato e, credendo di pi\u00f9 nelle sue riscoperte abilit\u00e0, riuscir\u00e0 a risolvere la situazione.\nCause &amp; Effect.\nTrama.\nL'episodio si apre con un uomo ammanettato in ambulanza che, tramite le sue capacit\u00e0, riesce a causare un incidente e a scappare. Intanto il team cambia uffici, con relativi problemi e disagi. Il dottor Sing chiama Rosen, che lo raggiunge sul luogo dell'incidente. Il fuggiasco era un ex paziente di Rosen, Markus Ayers, in grado di calcolare la reazione causa/effetto delle cose. Il team comincia a fare ricerche sull'uomo, mentre Rosen rievoca nella mente momenti del suo passato e riesce cos\u00ec a trovare Markus, ma non si accorge di essere seguito da alcuni agenti della DOD, e da Nathan Clays. Alcuni di loro rimangono uccisi dalla caduta di un'impalcatura, causata da Markus, permettendo a quest'ultimo di scappare. Alla squadra viene affiancata una donna, la sig.ina Sullivan. Rosen, Sing e la Sullivan si incontrano in un locale, e Rosen chiede a Sing se quello che gli ha riferito Markus \u00e8 vero, che a Binghaton sta succedendo qualcosa, ma soprattutto per quale motivo lo stavano trasferendo. Sing gli spiega che lo stavano portando in ospedale per farlo operare al cervello, in modo da togliergli le sue capacit\u00e0. Rosen non \u00e8 d'accordo, e Sing se ne va, ma appena fuori dal locale, Markus lo uccide. Il team lo rintraccia e, sapendo che Markus \u00e8 un patito di scacchi, pensa che la sua prossima mossa sia quella di uccidere Nathan, ma in realt\u00e0, l'uomo puntava a Rosen e, dopo averlo preso, si dirige su un ponte. Nathan e la squadra di Raven arrivano sul posto e Nathan gli spara facendolo precipitare gi\u00f9 dal ponte. Dopo 18 ore di ricerche, il corpo non viene ritrovato. Rosen parla con la Sullivan e le chiede se gli \u201cAlphas\u201d, come riferitogli da Markus, non vengano considerati come \u201cun problema fuori dal contesto\u201d.\nAnger Management.\nTrama.\nMetropolitana, un ragazzo e una ragazza litigano e in pochi istanti scoppia l'inferno, tutti picchiano tutti e qualcuno spara. Il team si reca sul posto per indagare. L'agente Wilson, del dipartimento della sicurezza nazionale, arriva sul posto. In altri quattro luoghi si \u00e8 verificata la stessa cosa, ma non sono arrivati a niente. Si tratta di un Alpha con i poteri delle formiche rosse, che sono in grado di produrre feromoni che inducono chiunque ne venga a contatto all'aggressivit\u00e0. Nina rintraccia la ragazza Alpha, si tratta di Tracy Bomon. Bill e Cameron la vanno a cercare. Gary trova la ragazza e chiama Rosen, che riunisce il team e la vanno a prendere. Ad un certo punto, tra la folla, la perdono di vista cos\u00ec, Rosen, \u00e8 costretto a chiamare di nuovo Gary che li aiuta di nuovo rintracciando la ragazza. La vedono entrare in un ostello, e la gente comincia a dare di matto a causa dei feromoni. La ragazza \u00e8 quella della metro, e scappa inseguita dal suo ragazzo che per\u00f2 viene bloccato e portato nel loro ufficio per essere interrogato. Il ragazzo si chiama Matthew Arley e dice che la ragazza non si chiama Tracy ma Alice, ed \u00e8 sua sorella. Ha cambiato nome dopo essere scappata di casa a causa del padre che, anni prima, aveva ucciso la madre a suon di botte. Gli spiega che \u00e8 l'unico in grado di fermarla, in quanto immune dai feromoni. Gary continua a sentire un fastidioso ronzio che lo innervosisce, ma nessuno gli d\u00e0 ascolto. Matthew decide di collaborare con Rosen per ritrovare la sorella. Gary riesce a rintracciarla, ha appena comprato un biglietto dell'autobus per Chicago. Nel frattempo, l'agente Wilson arriva nell'ufficio di Rosen, intenzionato a catturare la ragazza per portarla a Binghaton. A quel punto il ragazzo impazzisce e comincia ad emettere spore, gli ha mentito tutto il tempo, in realt\u00e0 la ragazza non \u00e8 sua sorella e non ha nessuna colpa di quanto accaduto. Mentre tutti cominciano a perdere il controllo, Matthew tenta di scappare per raggiungere la ragazza. Wilson lo insegue, ma le porte dell'ascensore si chiudono prima che lui riesca ad arrivare. Dopo che il ragazzo se n'\u00e8 andato, le cose si normalizzano, ma hanno un'amara sorpresa, l'agente che era con Wilson, lo ha barbaramente ucciso e sia lui che il team ne rimane sconvolto. Non stava simpatico a nessuno, ma non meritava certo una fine del genere. Nonostante tutto, devono rintracciare il ragazzo prima che combini altri guai. Bill sembra essere l'unico immune ai feromoni. Mette rintraccia Tracy alla stazione degli autobus, vuole scappare con lei, ma lei non ne vuole sapere pi\u00f9 niente dopo ci\u00f2 che ha fatto. Il team li raggiunge e Matthew, per scappare, libera i feromoni facendo impazzire tutti. Cameron salva Tracy dalla folla e la mette in salvo. Bill trova il ragazzo su un autobus e riesce a catturarlo, dopodich\u00e9, viene trasferito a Binghaton. Cameron sistema il problema del ronzio di Gary abbattendo un'antenna con la sua palla da baseball.\nRosetta.\nTrama.\nLa squadra \u00e8 sulle tracce di un pericolosissimo terrorista, Milos Kosar. L'FBI \u00e8 pronta ad entrare in azione per catturarlo. Bill e Cameron aiutano gli agenti ad entrare nella casa dove l'uomo si trova con altre due persone. Kosar e un socio riescono a fuggire grazie a un black-out improvviso, uno rimane in casa, si tratta di una donna, Anna, che sembra non avere nessuna reazione, in quanto autistica. Fuggendo via in fretta e furia si sono lasciati dietro un computer e svariati documenti. Nina e Gary rimangono a casa con la ragazza mentre il team cerca indizi, e trovano un circuito per l'innesco di un dispositivo esplosivo. Anna cerca di comunicare con Gary che, grazie al suo dono, riesce a comunicare con la ragazza, che gli dice di essere in grado di aiutarli a trovare i terroristi. Scoprono che Anna \u00e8 in grado di tradurre qualsiasi lingua anche lei \u00e8 un \u201cAlpha\u201d. Rosen vuol farsi aiutare dalla ragazza a decifrare tutto il materiale che hanno trovato nel computer. Gary e Anna comunicano tramite esso. Bill trova un'informazione che li porta ad un'autocisterna della USDOT. Kosar ha piazzato gli esplosivi proprio sul mezzo dove si trovano. Il team si lancia all'inseguimento. Riescono a fermarlo, ma non \u00e8 Kosar. Rachel vuole portare Gary da Rosen, ma il ragazzo si ribella a causa di quello che Anna gli ha detto. Rachel, dopo un'accesa discussione col ragazzo, se ne va. Gary si accorge che Anna gli ha mentito, gli ha dato apposta il numero sbagliato del mezzo che cercavano e scopre cos\u00ec che in realt\u00e0, i due uomini, prendono ordini proprio dalla ragazzo, che \u00e8 a capo della \u201cRed Flag\u201d. Anna lo vuole convincere ad unirsi alla loro causa, che loro sono dalla parte del giusto, dato che lo stato li vuole tenere nascosti e vuol dar loro un farmaco per renderli sterili in modo da non generare pi\u00f9 persone \u201cAlpha\u201d. Gary, per\u00f2, \u00e8 intenzionato a far rintracciare la cisterna prima che uccida degli innocenti. Nel frattempo, Kosar imbocca l'Hollywood Tunnel. Gary riesce a mandare un messaggio a Nina. Il team si dirige alla fabbrica dove viene prodotto il farmaco inibitore. Anna provoca una forte scarica elettromagnetica e manda in tilt Gary. Il team ha raggiunto l'autocisterna che \u00e8 gi\u00e0 entrata nel parcheggio della fabbrica. Kosar si lancia fuori dal mezzo ed essendo anche lui un \u201cAlpha\u201d, provoca un corto circuito all'auto di Bill, facendola fermare. Cameron riesce a colpire il socio di Kosar prima che egli possa premere il detonatore. Bill prova a fermarlo, ma Kosar ha la meglio e riesce a farsi saltare in aria con tutto il mezzo. Rachel e Rosen arrivano da Gary, il ragazzo sta bene, ma Anna non c'\u00e8 pi\u00f9, \u00e8 scappata. Tornato a casa, Gary riceve un messaggio di Anna. L'agente Sullivan, trova in rete un messaggio della \u201cRed Flag\u201d, dove minacciano nuovi attentati. Rosen mostra alla Sullivan un'immagine che dimostra che i membri della \u201cRed Flag\u201d non sono solo un gruppetto di sbandati ma un vero e proprio movimento sparso su tutta la nazione.\nNever Let Me Go.\nQuanti una ragazza sOra fanno parte a tutti gli effetti della \u201cDCIS\u201d. La Sullivan assegna un caso al tesono gi\u00e0 tre. Rosen e Rachel si recano sul posto. Tutti gli abitanti sono terrorizzati da qualcosa. La dottoressa del luogo spiega a Rosen che tutte le vittime presentavano un alto tasso di cortisolo, l'ormone dello stress, andando ad influire sull'amigdala. Dopodich\u00e9, si recano dallo sceriffo per avere ulteriori informazioni. Dopo aver parlato con lui, vogliono far riesumare il corpo di un ragazzo, Chris, morto, secondo lo sceriffo, per un incidente d'auto. Chris voleva far parte della squadra di football, ma l'allenatore Zelansky non lo aveva ammesso. Rosen e Rachel, dopo aver parlato con la madre di Chris, Jessica, tornano dallo sceriffo, ma quando lo trovano sta morendo e tra le braccia di Rosen gli dice: \u201cAvrei dovuto fermarli.\u201d Bill, Nina, Gary e Cameron raggiungono Rosen dopo che Rachel ha avuto un malore. Anche il corpo dello sceriffo aveva un alto tasso di cortisolo. Il coach Zelansky \u00e8 il primo sospettato. Alle domande di Bill, l'uomo si altera, ma l'intervento di Nina mette le cose a posto. Sembra non essere lui il colpevole. Gary trova David Barton, il giocatore di football ritenuto il possibile colpevole a causa del suo carattere violento, trovandosi cos\u00ec nei guai. Solo l'intervento di Cameron riesce a salvarlo da un pestaggio. David tenta la fuga, ma Cameron lo blocca e si accorge che anche lui presenta gli stessi sintomi delle altre vittima. Rosen lo fa portare in ospedale. Il corpo di Chris \u00e8 stato riesumato, ma nelle carte c'\u00e8 qualcosa che non va. Rosen scopre che c'\u00e8 uno schema che accomuna tutte le vittime: la dipendenza da qualcosa, e poi l'astinenza. La dottoressa aiuta David ma, subito dopo, il ragazzo ha una crisi. Rachel torna a parlare con la madre di Chris. Bill e Cameron vanno sul luogo dell'incidente di Chris e notano che non ci sono segni di frenata sull'asfalto. Chris non ha avuto un incidente, si \u00e8 suicidato. A David viene somministrata l'ossitocina e si stabilizza. Finalmente capiscono che l'Alpha che cercano \u00e8 la madre di Chris. Rachel si sta confidando con la donna, quando riceve una telefonata dai colleghi a cui non risponde. Bill e Cameron arrivano a casa della donna, ma sia lei che Rachel non ci sono. Le due donne sono in auto. Gary prova a rintracciare le due donne tramite il telefono di Jessica. Ci riesce, ma Bill e Cameron finiscono fuori strada. La donna provava un profondo risentimento nei confronti delle sue vittime per il modo in cui trattavano il figlio, fino al punto di spingerlo a fare ci\u00f2 che ha fatto. Jessica infetta Rachel e la lascia sulla strada, poi va dal coach Zelansky ad infettarlo. Rosen arriva da Rachel con l'ossitocina, che sembra non avere effetto, ma alla fine riescono a salvarla. Il team raggiunge Jessica a casa di Zelansky, lo salvano e arrestano la donna. Rosen mente alla Sullivan dicendole che le morti erano dovute ad avvelenamento. Jessica viene portata a Binghaton.\nBill and Gary's Excellent Adventure.\nTrama.\nDue ragazze, Sara e Lisa, vengono aggredite. La prima viene uccisa, l'altra rapita. Bill riguarda il video di quando aggred\u00ec un collega e venne sospesa dall'FBI, stanno valutando il suo reintegro. Bill sta inseguendo un giovane, Rachel e Gary cercano di raggiungerlo in auto mentre Cameron e Nina lo inseguono a piedi. Rachel lascia Gary in auto da solo, la polizia lo avvicina e poi lo arresta. Il resto del team prende il ragazza, Nina usa i suoi poteri e, con una chiavetta USB gli prendono dei dati dal \u201ctablet\u201d, dopodich\u00e9 se ne vanno tutti come niente fosse. Bill va al 18\u00ba distretto a recuperare Gary, quando il ragazzo dice di avere informazioni sulla ragazza rapita, Lisa Collier, ma nessuno sembra dargli ascolto. Bill si convince a seguire la pista di Gary e si dirigono tra la Broadway e la Quarta dove, in un tombino, trovano un cellulare prepagato. Nina usa il suo potere per sbarazzarsi un poliziotto che crede che lei abbia ucciso una persona. Collier affida a Bill e Gary il compito di ritrovare la figlia, anche se un agente dell'FBI non \u00e8 d'accordo. I rapitori litigano a causa del telefono, e attendono il riscatto. Rosen e Rachel cercano Bill e Gary al distretto. Intanto, Bill e Gary vanno da Alonso, un membro dei \u201cLos Fundadores\u201d, accusati del rapimento, per avere informazioni. Cameron va da Nina per scusarsi. I rapitori contattano il padre della ragazza e chiedono 10 milioni di dollari. Bill e Gary devono tornare al distretto per utilizzare il ripetitore, e Bill promette a Gary che, se riuscir\u00e0 ad intercettare il cellulare dei rapitori, lo lascer\u00e0 guidare. Gary lo trova, ma Bill non mantiene la promessa. Cameron vuole che Nina gli racconti la verit\u00e0 riguardo al poliziotto che la cercava. La ragazza frequentava un uomo e, un giorno, dopo aver litigato con lui, involontariamente lo ha indotto al suicidio. Cameron e Nina si baciano. Bill e Gary sono in un locale, quando Gary intercetta l'uomo del telefono e lo fa scappare. Provano ad inseguirlo, ma Gary si fa male e Bill \u00e8 costretto a lasciarlo andare. Scoprono che i rapitori non hanno niente a che fare con i \u201cLos Fundadores\u201d, e il riscatto sale a 15 milioni di dollari. Bill e Gary vengono arrestati. Cameron e Nina vengono interrotti sul pi\u00f9 bello da Rachel. Rosen chiama la Sullivan e, col suo aiuto, riesce a far uscire di prigione Bill e Gary. Uno dei rapitori uccide il socio per averli quasi fatti scoprire. Bill coinvolge il team per riuscire a salvare la ragazza. Gary trova il luogo della consegna dei soldi, lo zoo. Qualcosa non quadra. Il rapitore vuole uccidere la ragazzo dopo aver preso i soldi. Bill e Rachel tornano nel luogo del ritrovamento del cellulare, e in un appartamento, al numero 25, sentono una strano odore, ma non possono entrare, sulla porta c'\u00e8 un dispositivo pronto a esplodere. Cameron riesce ad entrare dalla finestra e ad aprire la porta. Trovano il cadavere del socio. Bill manda un messaggio all'agente dell'FBI, Perkins, che ha i soldi in custodia avvertendolo che c'\u00e8 un complice dei rapitori tra di loro, quando il team perde il segnale del GPS, ma Gary riesce a rintracciare l'auto dell'agente, ma quando arrivano, l'uomo \u00e8 privo di sensi e l'agente Sara Nelson sta per scappare ma viene presa e, con il potere di Nina, la donna li conduce dalla ragazza. Sia lei che il suo complice vengono arrestati e la ragazza salvata. Il signor Collier offre a Bill il suo aiuto per tornare all'FBI, ma l'uomo decide di rimanere nel team. Bill fa finalmente guidare Gary.\nCatch and Release.\nTrama.\nA Bushvick, nel New Jersey, un gruppo di uomini armati fa irruzione in un magazzino, ma una ragazza fugge facendo saltare tutto. La Sullivan e Rosen stanno cenando assieme. Bill discute con la moglie, lei vuole avere un figlio. Gary sta poco bene, o cos\u00ec \u00e8 quello che la madre del ragazzo vuol far credere a Rosen, il quale, nel frattempo, non \u00e8 contento della simpatia che sta nascendo tra Cameron e Nina. Il team si reca al magazzino per indagare e scoprono che apparteneva a Skylar Adams, una ragazza \u201calpha\u201d in grado di costruire oggetti elettronici con tutto quello che le capita tra le mani. Nina riesce ad avere delle informazioni e il team la va a cercare in un mercato, ma viene intercettata prima dai cattivi, ma fortunatamente arrivano anche loro. La ragazza usa una sua invenzione e riesce a liberarsi di uno di loro, ma viene raggiunta dal team e portata in salvo alla DCIS. Rosen vorrebbe sapere da Skylar perch\u00e9 quegli uomini la vogliono uccidere, cerca di convincerla a farsi aiutare, ma lei si rifiuta di collaborare. Gary litiga con la madre, che non vuole che il figlio lavori pi\u00f9 con Rosen e il team. Nel frattempo, Rosen vorrebbe lasciar andare la ragazza, ma la Sullivan, invece, vuole che sia portata a Binghaton e per questo ha contattato Clay. Rosen ha un diverbio con la Sullivan, quando il team riceve un messaggio da Gary che li informa che un commando di uomini sta arrivando alla DCIS, gli stessi che erano al mercato, che in realt\u00e0, sono agenti dell'NSI. Skylar riesce a metterli tutti fuori gioco con un'invenzione creata proprio sotto i loro occhi con materiali di fortuna. Nina litiga con Rosen. Skylar lavorava a dei progetti per la sicurezza, ed \u00e8 accusata dal governo di passare questi ultimi alla Cina. Ma Rosen non vuole crederci. Skylar va da Nina e le due ragazze, insieme, si recano in un laboratorio, dove si trova \u201cBOB\u201d, un computer in grado di ritrovare chiunque nel mondo. Una guardia le cattura, ma Nina se ne libera subito. Skylar estrae il nucleo del computer e inserisce l'autodistruzione. Gary raggiunge il team al DCIS, ma trova solo un apparecchio di Skylar, con il quale trova la ragazza e Nina. Cameron, Rachel e Rosen arrivano al laboratorio, ma \u00e8 troppo tardi, le due ragazze se ne sono gi\u00e0 andate. Rosen riceve una telefonata da parte della madre di Gary che lo informa della fuga del figlio. Nina vorrebbe sapere da Skylar, con il suo potere, dove stanno andando, ma non ci riesce. Gary raggiunge le ragazze, e anche Rosen e il team stanno arrivando. Skylar fugge di nuovo, a bordo di un'auto rubata e va in una casa isolata fuori citt\u00e0, dove ci sono un uomo, suo zio, e una bambina, sua figlia Zoe, anche lei \u00e8 un'alpha. La Sullivan continua a chiamare Rosen, ma lui non le risponde. Rosen vorrebbe consegnare Skylar e sua figlia alla Sullivan, ma Nina non \u00e8 d'accordo. Dopo un po' arriva Clay, ma Rosen gli comunica che la ragazza \u00e8 fuggita e non sa dov'\u00e8 andata. Gary torna a casa e comunica alla madre che non andr\u00e0 a lavorare con lo zio Alan, ma che continuer\u00e0 a lavorare con la DCIS, anche se lei non \u00e8 d'accordo. A Toronto, in Canada, Rosen e Nina raggiungono Skylar e la figlia. Skylar regala a Gary un cellulare da lei modificato per farsi perdonare d'averlo stordito. Rosen si fa dare da Skylar il nucleo, con il quale potrebbe rintracciare tutti gli \u201calpha\u201d, ma lo getta a terra rompendolo in mille pezzi. Skylar manda un regalo ai ragazzi, una macchina del caff\u00e8 computerizzata. Skylar e la figlia Zoe se ne vanno.\nA Short Time in Paradise.\nTrama.\nNel Tennessee \u00e8 il 1980: un bambino, Jonas, porta in una chiesa un barile pieno di benzina che il padre rovescia e poi gli d\u00e0 fuoco, ma il ragazzino scappa. Oggi: Bill suggerisce a Rosen di far frequentare al team un seminario di addestramento tattico. Cameron sta per perdere il figlio a causa dei suoi precedenti. Gary prova un apparecchio massaggia piedi regalatogli da Nina. Cameron decide di partecipare ad una riunione degli alcolisti anonimi. Viene invitato a parlare, ma prende la parola Jonas, diventato adulto. Un alpha che usa il suo potere che fa cadere le persone in una sorta di trance. Rachel va alla festa di fidanzamento della sorella accompagnata da Gary, in veste di suo fidanzato. Rachel si accorge che il padre sta poco bene, e insiste con lui perch\u00e9 si faccia visitare da un dottore, ma finisce col litigare con la madre che la invita ad andarsene. Cameron bacia Nina, e sembra molto diverso dopo la seduta, e decide di portare Nina a casa di Jonas, una specie di rifugio abitato da persone sottoposte al suo potere, tenta di scappare, ma viene fermata e soggiogata. Gary convince Rachel a parlare col padre. Cameron e Nina stanno coltivando la terra nella tenuta di Jonas, e sembrano felici, a tal punto da fare l'amore. Ma improvvisamente, un uomo si risveglia e si sente male, dopo poco muore. Rosen raggiunge Cameron e Nina, dove trova un bambino; Rosen viene portato da Jonas a visitare alcuni ammalati. Jonas vorrebbe mostrare il suo dono a Rosen, il quale per\u00f2 lo rifiuta e chiede di poter parlare con Cameron e Nina. Rosen li trova a letto insieme. Provano a spiegargli la connessione che hanno con la luce. Rosen prova ad usare il cellulare, ma non c'\u00e8 segnale. Rosen scopre che la ghiandola craniale altera le loro cognizioni, e per questo tutto gli sembra meraviglioso. Rachel va dal padre per convincerlo a curarsi perch\u00e9 rischia di morire e insiste fino a convincerlo. Rosen vorrebbe andarsene, ma l'auto \u00e8 stata manomessa. Cameron e Nina lo riportano indietro e lui assiste alla cremazione dei morti a causa del potere di Jonas. Bill chiede a Rachel e Gary dove sono tutti gli altri. Gary prova a rintracciarli, ma non riesce a causa della mancanza di segnale. Rosen prova a curare i malati con l'LDOP, ma non sembrano esserci risultati. Jonas spiega a Rosen che da bambino aiutava la gente a trovare la serenit\u00e0, ma poi cominciarono ad ammalarsi e a morire. Uno dei pazienti si \u00e8 ripreso, ma sembra non essere pi\u00f9 connesso a Jonas. Rachel, Gary e Bill arrivano alla casa di Jonas. Bill entra e trova Rosen, che gli dice di andarsene, ma Nina usa il suo potere e lo porta da Jonas. Gary vuole andare da Bill. Il dipartimento della difesa sta arrivando perch\u00e9 pensano che il team sia tenuto in ostaggio. Rosen chiede a Jonas pi\u00f9 tempo per curare tutte le persone malate, ma l'uomo si altera e se e va. \u00c8 intenzionato a dar foco a tutto. Bill e Cameron lo aiutano a spargere la benzina. Rosen, nel frattempo, riesce a liberarsi, raggiunge Nina e le inietta la medicina che la fa tornare normale. Una volta libera, prende da Rosen delle siringhe col medicinale per liberare gli altri. Jonas usa il suo potere, ma Rosen gli spara uccidendolo. Tutti, improvvisamente, si riprendono. Rachel va dal padre, che le dice di avere il cancro, ma di averlo preso in tempo. Tra Cameron e Nina c'\u00e8 un certo imbarazzo, dopo quello che c'\u00e8 stato tra di loro. Rosen dice a Bill che tutta questa storia verr\u00e0 insabbiata, nonostante lui abbia ucciso un uomo.\nBlind Spot.\nTrama.\nLa squadra di Rosen ha catturato un membro della \u201cRed Flag\u201d. Bill mostra a Rosen la stanza speciale costruita apposta per l'uomo, ma Gary \u00e8 convinto che non funzioner\u00e0. Rachel e Cameron arrivano col prigioniero, ma dall'ascensore esce anche qualcun altro. Rosen ne percepisce per qualche istante la presenza, ma non dice niente agli altri. Rosen fa fare una \u201cTAC\u201d al prigioniero. Cameron e Nina parlano della loro storia, che sembra essere un po' complicata, quando arriva Bill e si recano insieme da Rosen. Dalla \u201cTAC\u201d risulta che l'uomo \u00e8 cieco, e sospettano che sia un alpha. Gary cerca il suo telefono, lo ritrova, ma \u00e8 molto agitato. Indagano sull'uomo usufruendo del materiale che hanno prelevato da casa sua. Rachel avverte la strana presenza percepita in precedenza da Rosen. L'uomo, un certo Kern, si risveglia e Rosen lo vuole interrogare, credendolo un terrorista. Rosen gli lancia un bicchiere e, nonostante la cecit\u00e0, riesce ad evitarlo. Ha la percezione dei pipistrelli. Anche Bill avverte la presenza. Cameron chiede a Rosen di non interferire tra lui e Nina, quando arriva Rachel che mostra loro un flacone di vitamine per donne in gravidanza, che contiene DNA attivo e una sostanza, il \u201cRenestril\u201d. Rachel avverte odore di sangue in corridoio, \u00e8 il naso di Nina che sanguina. Rosen torna da Kern, che gli dice che ha un problema cardiaco. L'uomo dice a Rosen che entrambi perseguono lo stesso obiettivo, ovvero far convivere gli \u201calpha\u201d e i normali in pace e armonia. Rachel avverte di nuovo la presenza, segue un battito quando si apre la porta dell'ascensore, entra e viene afferrata da qualcuno. Bill e Cameron vogliono trovare un sistema per far parlare Kern. Nina cerca Rachel, che \u00e8 sparita. Gary trova un'anomalia nel sistema delle telecamere. Gary riesce a rintracciare una traccia di Rachel. Nina trova delle gocce di sangue. Rosen va da Kern, vuole sapere dov'\u00e8 Rachel. Kern gli dice che sente otto differenti battiti cardiaci, ma Rosen gli replica dicendo che con lui sono solo in sette. Hanno un ospite indesiderato, e Kern si offre di aiutarli ma Rosen lo rifiuta. Il team non si fida di lui. Clay sta arrivando per portare Kern a Binghaton. Rosen ha una teoria, secondo lui c'\u00e8 un alpha che riesce a riprodurre un punto cieco e a non essere visto, questa cosa si chiama \u201cPropriocezione\u201d. Riguardano i filmati, ma Cameron viene colpito. Bill e Gary cercano l'intruso, Gary si agita e Rosen cerca di calmarlo. Nina medica Cameron. Il telefono di Gary \u00e8 sparito di nuovo, assieme alla pistola di Bill. Sentono degli spari provenire dalla stanza di Kern, ma l'uomo \u00e8 incolume. la persona che cercano \u00e8 Robin Griffin. Viene considerata dalla \u201cRed Flag\u201d una \u201cvariabile non autorizzata\u201d, perch\u00e9 \u00e8 una mercenaria che vende i suoi servigi al miglior offerente. Rosen rifiuta ancora l'aiuto di Kern. Rachel si trova all'interno di un condotto dell'aria. Rosen cerca di far tornare a Bill il suo potere, perso a causa di Jonas. Bill non riesce a recuperare la sua forza. Per stanarla imbrattano tutte le stanze per creare confusione, in modo che non possa creare punti morti. Avvertono la sua presenza nella stanza delle risonanze, ma \u00e8 una trappola e, una volta entrati, li chiude dentro. Gary la trova, sta per fare del male al ragazzo quando arriva Rachel che la colpisce e la mette fuori combattimento. La donna vuole che Rosen le consegni Kern, e lo avverte che l'uomo sta utilizzando il suo potere per abbattere l'edificio in cui si trovano. Cameron ha ripreso a perdere sangue dalla ferita a causa delle vibrazioni provocate da Kern. L'edificio sta crollando. Kern si libera e va da Robin. Ci sono degli scoppi, il team si mette in salvo. Bill e Rachel restano a terra, ma sono vivi. Bill porta Rachel da Gary, poi va ad aiutare Nina e Cameron, dopodich\u00e9 va da Rosen. Kern vuole sapere da Robin chi l'ha ingaggiata. La sta uccidendo quando arriva Bill che, sentendosi in pericolo, recupera la sua forza e raggiunge Kern, che sta avendo la meglio. Robin si libera e uccide Kern. Per sdebitarsi con Bill per averla salvata gli d\u00e0 un nome: Stanton Parish, dopodich\u00e9 se ne va con i dati della ricerca di Kern. Nina e Cameron decidono di portare avanti la loro relazione.\nThe Unusual Suspects.\nTrama.\nDopo una soffiata anonima, un alpha uccide tre persone usando il suo potere. Rosen va a prendere Gary, ma improvvisamente vengono attaccati da alcuni uomini vestiti di nero che li narcotizzano. Bill accusa un malore quando viene attaccato dagli stessi uomini che hanno catturato Rosen e Gary. Stessa sorte tocca a Rachel, Nina e Cameron, che si trovavano in ufficio. A loro insaputa, vengono portati a Binghaton e rinchiusi in stanze in cui non possono utilizzare i loro poteri. Rosen chiede a gran voce dov'\u00e8 e una voce, quella di Nathan Clay, gli comunica dove si trovano e che vi rimarranno fino a quando si scoprir\u00e0 chi \u00e8 il traditore. Rosen scopre che la Sullivan sapeva ed era d'accordo con Clay. Scopre che tre scienziati sono stati uccisi a causa di una fuga di notizie. Cameron viene interrogato, ma un alpha in grado di riconoscere chi dice la verit\u00e0 o mente, lo scagiona, anche se Clay \u00e8 convinto di un suo coinvolgimento con la \u201cRed Flag\u201d sotto ipnosi. \u00c8 il turno di Nina, ma anche lei non \u00e8 coinvolta. Gary \u00e8 amico di Anna, questo \u00e8 il motivo per cui \u00e8 sospettato. Bill \u00e8 di fronte a Nathan, e sta sulla difensiva e gli mente su alcune cose. Rachel, presa dall'ansia, parla di Nina, poi sente un battito, \u00e8 quello di Eric, l'alpha che li sta analizzando, una loro vecchia conoscenza. Eric non sa dare una risposta a Nathan, secondo lui sono tutti innocenti e colpevoli. Nathan passa al piano \u201cB\u201d decidendo di metterli tutti insieme in una stanza. Cominciano a fare congetture su chi, tra di loro, potrebbe aver visionato i files. Bill vuole trovare una via d'uscita, e inizia ad alterarsi. Gary vuole andare a casa. Rosen finge un attacco di mal di schiena e il team si riunisce attorno al tavolo per scambiarsi un messaggio. Cray manda dei medici a visitare Rosen e il resto del team viene riportato nelle loro celle, ma Bill si scatena e, con Cameron, mettono ko le guardie e liberano gli altri, poi vanno a liberare Rosen. Grazie a Bill scappano da Binghaton. Un cecchino \u00e8 pronto a far fuoco, ma Clay lo ferma, dicendo di voler cambiare tattica. Il team si rifugia in un magazzino e si barricano dentro. Tutti ammettono di aver visionati i files, tranne Cameron. Rachel vorrebbe che Nina usasse il suo potere, ma su di loro sarebbe inutile. Gary vorrebbe contattare Anna, ma Rosen glielo impedisce. Rosen dice di sapere chi \u00e8 il traditore. Nathan e Eric li hanno rintracciati e li stanno raggiungendo. Il team vuole sapere chi \u00e8 il traditore, ma Rosen non sa come gestire la cosa e spera che la persona in questione si faccia avanti confessando. Sanno che Clay sta arrivando e Rosen esorta ancore una volta il colpevole a farsi avanti perch\u00e9 hanno solo 20 minuti di tempo prima dell'arrivo di Clay. \u00c8 un tutti contro tutti. Il tempo \u00e8 scaduto, ma Rosen non lo sa, e non \u00e8 stato Clay. \u00c8 Cameron che riceve dei soldi da fonti anonime. Cameron colpisce Rosen. Bill interviene e i due cominciano a picchiarsi nonostante il resto del team li esorti a smetterla. Nel frattempo, Clay e la sua squadra sono arrivati. Rosen e Gary scappano a bordo dell'auto, ma Rachel si accorge che Rosen non \u00e8 Rosen e che ha rapito Gary. Il vero Rosen \u00e8 stato drogato e viene tenuto prigioniero. Il falso Rosen ordina che venga ucciso, ma riesce a liberarsi e a scappare. Intanto, Gary e il falso Rosen sono in ufficio per cancellare tutti i files, ma l'uomo comincia a sentirsi male. Gary si inserisce nel computer quando arriva il vero Rosen che dice a Gary di allontanarsi dall'uomo, un alpha in grado di cambiare i propri connotati, quando la faccia di quest'ultimo comincia a modificarsi. Rosen vuole visionare i files, quando arriva il team che incontra il falso Gary. Cameron lo cattura. Nathan chiarisce l'accaduto con Rosen. I files che l'alpha voleva cancellare erano molto importanti per la \u201cRed Flag\u201d. Clay comunica a Eric che presto lascer\u00e0 Binghaton e che di tanto in tanto potr\u00e0 lavorare con Rosen e il team. Rosen \u00e8 molto risentito per come Clay ha trattato il team, ma l'uomo dice di non essere per niente pentito, ha fatto ci\u00f2 che andava fatto. Eric ha una cotta per Rachel. Bill si sente male.\nOriginal Sin.\nTrama.\nRachel sta seguendo Isaac, assieme al resto del team. Un uomo e una donna stanno scappando proprio da lui, perch\u00e9 convinto che abbiano qualcosa che gli appartiene. Isaac uccide l'uomo. Nina costringe la donna a seguirli, ma riesce a resisterle e a fuggire. Si tratta di Dany, la figlia di Rosen, una ragazza alpha in grado i far provare alle persone ci\u00f2 che vuole. Il team ha perso Isaac, ma continuano a cercarlo. Gary e Bill sono in ufficio a causa dell'infarto che ha avuto il secondo, che vuole indagare su Stanton Parish, e vuole che Gary controlli nel computer remoto di Rosen, il quale trova sua figlia e vorrebbe che andasse con lui, ma lei non vuole, quando vengono raggiunti da Isaac, che li sta uccidendo, ma Cameron arriva in tempo, gli spara e lo uccide, senza farsi vedere. Dany \u00e8 nell'ufficio del padre. Il rapporto tra i due \u00e8 un po' complicato. Rosen vuole saper perch\u00e9 Isaac la voleva uccidere. Nel frattempo arriva la Sullivan che dice a Rosen che il tempo passa e hanno una scadenza, devono assolutamente sapere perch\u00e9 i leader della \u201cRed Flag\u201d stanno scomparendo. Gary va da Bill per dirgli che ha scoperto che Stanton Parish era una scienziato che si occupava di soggetti alpha prima ancora di loro, e che \u00e8 stato ucciso. Per i membri della \u201cRed Flag\u201d \u00e8 una figura importante, soprattutto per i libri che ha scritto su di loro. Dany \u00e8 nei guai, ma non vuole collaborare, ma alla fine, consegna al padre una collana apparentemente senza valore che aveva rubato ad un tizio per strada. Gary va a trovare Anna e le parla di Stanton Parish. La ragazza gli dice che \u00e8 un uomo pericoloso, al che, Gary le dice che \u00e8 morto trent'anni fa. Anna lo fa andar via. Rosen e Dany continuano a discutere del passato. Bill comunica a Rosen che lui e Gary hanno trovato qualcosa. Gary dice a Rosen che Anna gli ha detto che Stanton Parish \u00e8 ancora vivo perch\u00e9 \u00e8 un alpha che non invecchia mai. Volevano cancellare i files per tenerlo nascosto. Rachel scopre che la collana \u00e8 fatta di silicio e che contiene un sacco di files. I dati sono cifrati, ma Gary riesce a decifrarli. Sono delle coordinate. Ora hanno un luogo e l'ora. Il motto creato da Stanton Parish, organizzatore della riunione della \u201cRed Fag\u201d \u00e8: \u201cNoi non siamo il problema, noi siamo la soluzione\u201d. La squadra si prepara ad affrontare la \u201cRed Flag\u201d al gran completo. Dany vuole parlare col padre, che si scusa con la figlia per aver sfruttato i suoi poteri per aiutare la madre. Gary si sta preparando col resto del team e arrivano nel luogo della riunione. C'\u00e8 Anna accompagnata da due gorilla. Gary vorrebbe entrare per parlare con lei, ma Rosen glielo impedisce e lo tranquillizza. Il team \u00e8 pronto per entrare in azione, ma Stanton Parish non c'\u00e8. Tramite un'intercettazione ambientale, sentono dei membri della \u201cRed Flag\u201d che dicono che \u00e8 giunto il momento di uscire allo scoperto. La Sullivan vuole entrare in azione, ma Rosen sente puzza di imbroglio da parte di Parish, che ha organizzato tutto apposta. Ma la donna non sente ragioni e d\u00e0 il via all'operazione. L'FBI \u00e8 dentro l'edificio in posizione. Sparano i lacrimogeni ed \u00e8 il caos. Gary scappa dal team e si dirige verso l'edificio in cerca di Anna. Bill e Cameron sono dentro. Cameron viene steso. Gary \u00e8 inseguito da un alpha che lo sta uccidendo, ma Nina lo salva. La Sullivan autorizza ad aprire il fuoco. Bill viene colpito, ma fortunatamente ha il giubbetto antiproiettile. Gary cerca Anna e la trova, ma la ragazza \u00e8 morta, le hanno sparato alla testa. Gary, in preda alla disperazione, picchia un agente che lo sta per uccidere, ma l'intervento di Rosen lo salva. Parecchie persone sono morte, e il team discute su quanto accaduto. La Sullivan e Rosen parlano a proposito del punto messo a segno da Stanton Parish. Ma la Sullivan non se ne preoccupa, \u00e8 felice di avere decimato tre quarti della \u201cRed Flag\u201d e comunica a Rosen l'invito rivoltogli dalla commissione di presentarsi a Washington. Rosen cena con la figlia e le chiede di usare il suo potere su di lui. La cosa risulta essere molto intensa per entrambi. Stanton Parish si presenta a casa di Rosen da solo e gli dice di voler continuare a lavorare nell'oscurit\u00e0. E prosegue dicendo che il futuro appartiene agli alpha. Stanton Parish dice a Rosen che \u00e8 ad un passo dalla verit\u00e0, e che lui potrebbe dargli le risposte che cerca a proposito del cervello, ma in cambio vuole la sua collaborazione. Il team saluta Rosen che sta partendo per Washington per parlare al congresso di soggetti alpha, della Red Flag\u201d e di Stanton Parish. Il governo \u00e8 pronto ad appoggiarlo, ma dice che Binghaton non \u00e8 la soluzione al problema, ma anzi, \u00e8 il problema stesso. E dichiara alla nazione intera che gli alpha esistono, creando il caos. La figlia di Rosen \u00e8 in combutta con Stanton Parish. Rosen viene preso in consegna dalla sicurezza e portato via. Le comunicazioni si interrompono."}
{"id": "3559873", "revid": "267975", "url": "https://it.wikipedia.org/wiki?curid=3559873", "title": "Diocesi di Larissa di Siria", "text": "La diocesi di Larissa di Siria (in latino: \"Dioecesis Larissensis in Syria\") \u00e8 una sede soppressa del patriarcato di Antiochia e sede titolare della Chiesa cattolica.\nStoria.\nLarissa, identificato con l'odierno villaggio di Shayzar, fu una sede vescovile della provincia romana della Siria Seconda Salutare nella diocesi civile di Oriente. Faceva parte del patriarcato di Antiochia ed era suffraganea dell'arcidiocesi di Apamea, come attestato in una \"Notitia Episcopatuum\" del VI secolo.\nDiversi sono i vescovi noti di questa antica diocesi. Geronzio (o Leonzio) fu uno dei padri del primo concilio di Nicea del 325. Il vescovo Zoilo inizialmente ader\u00ec all'arianesimo ed in questo senso sottoscrisse gli atti del sinodo ariano di Seleucia nel 359; ritornato all'ortodossia, ader\u00ec alla professione di fede nicena nel sinodo di Antiochia del 363. Patrofilo assistette al primo concilio di Costantinopoli nel 381. Giuliano fu tra i padri del concilio di Efeso del 431. Melezio intervenne al concilio di Calcedonia nel 451. Diogene sottoscrisse nel 458 la lettera dei vescovi della Siria Seconda all'imperatore Leone I dopo la morte di Proterio di Alessandria. Nel 518 il vescovo Eusebio sottoscrisse una lettera sinodale contro Severo di Antiochia e il partito monofisita. Stefano infine sottoscrisse la professione di fede dei vescovi della provincia all'imperatore Giustiniano I e a papa Agapito I.\nDal 1933 Larissa \u00e8 annoverata tra le sedi vescovili titolari della Chiesa cattolica; la sede \u00e8 vacante dal 9 settembre 1987."}
{"id": "3559877", "revid": "62004", "url": "https://it.wikipedia.org/wiki?curid=3559877", "title": "Jaros\u0142aw Marycz", "text": ""}
{"id": "3559879", "revid": "767487", "url": "https://it.wikipedia.org/wiki?curid=3559879", "title": "Arturo Presselli", "text": "Carriera.\nInizi\u00f2 la sua carriera agonistica nella Fortitudo Trieste, club con cui ottiene la promozione in Serie C dalla Prima Divisione 1935-1936. La stagione seguente, in terza serie, termina con la retrocessione nella categoria inferiore.\nNel 1937 \u00e8 ingaggiato dal Genova 1893, societ\u00e0 con cui non giocher\u00e0 alcun incontro ufficiale.\nNel 1938 passa in prestito alla , in Serie B. Realizza 7 reti in 21 partite e la stagione con i campani termina con la retrocessione in terza serie.\nNel 1940 passa in prestito al , societ\u00e0 con cui ottiene la permanenza di categoria al termine della Serie B 1940-1941.\nNel 1941 \u00e8 ingaggiato dal , club di Serie C. Con gli \"etnei\" milita due stagioni, vincendo il Girone N della Serie C 1942-1943 ma venendo esclusa dai gironi finali per la promozione a causa dell'invasione americana della Sicilia durante la seconda guerra mondiale.\nNel 1944 si trasferisce al Ponziana, societ\u00e0 con cui gioca il Campionato Alta Italia, terminato all'ultimo posto del campionato \"giuliano\".\nNella Divisione Nazionale 1945-1946 milita, senza mai giocare, nella .\nNel 1946 \u00e8 ingaggiato dalla , societ\u00e0 che milita nel Girone A della Serie B 1946-1947. Con gli \"arancioni\" ottiene il terzo posto.\nNel 1947 passa alla , in Serie A. Con \"rossoneri\" esordisce in massima serie il 16 novembre 1947, nella sconfitta esterna per 4-2 contro l', mentre la prima ed unica rete la segna il 23 novembre successivo nella vittoria casalinga per 1-0 contro il . L'ultimo incontro giocato in Serie A di Presselli fu il pareggio a reti bianche contro il il 30 novembre 1947."}
{"id": "3559882", "revid": "729019", "url": "https://it.wikipedia.org/wiki?curid=3559882", "title": "Pancake Rock", "text": "Pancake Rock \u00e8 una piccola isola del gruppo delle Fox nell'arcipelago delle Aleutine orientali e appartiene all'Alaska (USA). \u00c8 stata cos\u00ec chiamata nel 1938 dal \"U.S. Coast and Geodetic Survey\". Si trova circa 3 km al largo della costa occidentale di Umnak."}
{"id": "3559883", "revid": "92723", "url": "https://it.wikipedia.org/wiki?curid=3559883", "title": "Diocesi di Mariamme", "text": "La diocesi di Mariamme (in latino: \"Dioecesis Mariammitana\") \u00e8 una sede soppressa del patriarcato di Antiochia e sede titolare della Chiesa cattolica.\nStoria.\nMariamme fu una sede vescovile della provincia romana della Siria Seconda Salutare nella diocesi civile di Oriente. Faceva parte del patriarcato di Antiochia ed era suffraganea dell'arcidiocesi di Apamea, come attestato in una \"Notitia Episcopatuum\" del VI secolo.\nSono quattro i vescovi che Le Quien attribuisce a questa antica diocesi. Paolo intervenne al concilio di Calcedonia nel 451. Magno sottoscrisse nel 458 la lettera dei vescovi della Siria Seconda all'imperatore Leone I dopo la morte di Proterio di Alessandria. Nel 518 il vescovo Ciro sottoscrisse una lettera sinodale contro Severo di Antiochia e il partito monofisita. Eterio infine sottoscrisse la professione di fede dei vescovi della provincia all'imperatore Giustiniano I e a papa Agapito I; in precedenza aveva partecipato al sinodo convocato a Costantinopoli dal patriarca Mena.\nDurante l'epoca delle Crociate, l'antica Mariamme fu per un breve periodo occupata dagli eserciti occidentali. Nel tentativo di ripristinare le antiche sedi bizantine, \u00e8 probabile che anche la sede di Mariamme sia stata restaurata ed unita a Rafanea.\nDal XV secolo Mariamme \u00e8 annoverata tra le sedi vescovili titolari della Chiesa cattolica; la sede \u00e8 vacante dal 14 aprile 2021.\nEubel menziona la sede \"Murianensis\" o \"Maurianensis\", che Moroni identifica con Mariamme."}
{"id": "3559889", "revid": "287204", "url": "https://it.wikipedia.org/wiki?curid=3559889", "title": "Episodi di Rizzoli &amp; Isles (seconda stagione)", "text": "La seconda stagione della serie televisiva Rizzoli &amp; Isles \u00e8 stata trasmessa in prima visione negli Stati Uniti d'America dal canale via cavo TNT dall'11 luglio al 26 dicembre 2011.\nIn Italia la stagione \u00e8 stata trasmessa in prima visione dai canali pay della piattaforma Mediaset Premium: i primi 10 episodi sono andati inizialmente in onda su Mya dal 15 settembre al 17 novembre 2011, mentre i restanti 5 episodi sono stati trasmessi da Premium Crime dal 23 giugno al 7 luglio 2012. La messa in onda in chiaro per i primi 10 episodi avviene invece su Rete 4 dal 18 dicembre 2013.\nNon abbiamo bisogno di un altro eroe.\nTrama.\nDopo la cerimonia per celebrare le imprese eroiche di soldati in missione e di Jane dopo l'assalto al dipartimento, una bomba esplode travolgendo l'auto su cui viaggiava Abby. La donna, appena premiata per il suo gesto eroico in Afganistan, era appena tornata a essere una civile e aveva confidato a Jane di essere odiata dai suoi commilitoni. Jane, non ancora reintegrata in servizio, cerca in tutti i modi di aiutare Frost e Korsak nelle indagini. Grazie alle scrupolose indagini e intuizioni della dottoressa Isles, Jane riesce a risolvere il caso. Intanto Jane deve fare i conti anche con la sua vita privata: non si \u00e8 ancora ripresa del tutto dopo essere stata ferita e, inoltre, deve affrontare il divorzio dei suoi genitori.\nProva vivente.\nTrama.\nTracy viene accoltellata mentre si trova in un bosco. La ragazza, viene soccorsa da un uomo che la porta nel posto pi\u00f9 vicino per chiedere aiuto. L\u00ec, in una spa, si trovano Maura e Jane che subito prestano soccorso. La ragazza muore dissanguata, ma Maura riesce a far nascere il bambino con un cesareo d'urgenza. Durante le indagini Jane scopre che la ragazza in realt\u00e0 si chiamava Mary e aveva un marito che fa il pescatore; mentre Maura scopre che la ragazza era una madre surrogata. Il caso si complica quando alla centrale di polizia si presentano due famiglie dichiarando di essere i genitori del bambino.\nStupratore seriale.\nTrama.\nUna ragazza viene uccisa dopo aver trascorso una serata in un bar. I sospetti ricadono su un ragazzo, un marinaio, con cui la ragazza si era intrattenuta. Il delitto \u00e8 avvenuto durante la \"settimana della flotta\", il raduno dei marinai a Boston e Jane dovr\u00e0 scontrarsi con la Marina Militare,in particolare con l'ammiraglio Frost (il padre del partner di Jane). Nel frattempo viene trovata un'altra ragazza in gravi condizioni: anche lei ha subito uno stupro brutale. Dopo poco la ragazza muore e le indagini di Jane sono a un punto morto. Finch\u00e9, guardando i filmati dell'hotel in cui alloggiava la seconda vittima, riescono a capire che l'assassino \u00e8 un finto marinaio.\nLa ragazza dagli occhi scuri.\nTrama.\nMandy, la figlia tredicenne dell'ex partner di Jane, viene rapita. Mentre Jane cerca di capire cosa sia successo, viene trovato il corpo di una ragazza nel bosco: si tratta di una diciassettenne scomparsa qualche anno prima. Sembra che sia stata rapita dalle stesse persone che ora hanno preso Mandy e probabilmente \u00e8 stata uccisa proprio dopo aver preso la ragazzina. La squadra scopre che chi ha rapito Mandy aveva chattato con lei facendosi passare per la sua migliore amica, attirandola, cos\u00ec, in trappola. Tutta la squadra far\u00e0 una corsa contro il tempo per salvare Mandy.\nMorti sospette.\nTrama.\nNegli spogliatoi di una squadra professionistica di baseball, viene trovato il corpo di Ron Mackenna. All'inizio sembrava un incidente, ma Maura ha subito capito che si trattava di omicidio. Durante le indagini si scopre che Mackenna era stato assunto per far disintossicare dall'alcol la star della squadra, Mario Vega. I sospetti si concentrano su di lui, fino a quando rimane ucciso in un incidente stradale. Maura scopre che qualcuno lo stava avvelenando e molto probabilmente si tratta di qualcuno che fa parte della squadra. Jane e suoi in breve tempo riescono a individuare il colpevole.\nL'irriducibile ribelle.\nTrama.\nDurante la rievocazione storica della guerra di indipendenza uno dei figuranti rimane ucciso. La squadra si mette subito al lavoro e Maura mostra grande entusiasmo in quanto appassionata di storia. Mentre cercano di capire chi sia questo cecchino, come viene soprannominato dalla stampa, un altro uomo viene trovato morto. Dalle autopsie Maura scopre che il cecchino ha problemi di mira: il primo uomo \u00e8 stato colpito perch\u00e9 il proiettile \u00e8 rimbalzato su un cannone, mentre il secondo uomo \u00e8 morto di infarto causato dalla paura dopo aver sentito gli spari. Mentre la squadra indaga, Maura riceve la visita di sua madre e la cosa le mette un po' ansia.\nLa congrega delle streghe.\nTrama.\nIn un campo viene trovato il corpo carbonizzato di una donna. Dopo averla identificata, Jane, Korsak e Frost si recano a casa sua e scoprono che la vittima praticava l'arte della stregoneria insieme ad altri tre ragazzi. Mentre la squadra indaga, Frankie affronta la sua ex Theresa: dopo anni \u00e8 tornata con una bambina, dicendo che Frankie \u00e8 il padre. Jane e Angela non sono molto contente e Frankie sembra infastidito dal loro comportamento, ma dopo aver fatto il test di paternit\u00e0 si scopre che Lily non \u00e8 sua figlia.\nIl mio peggior nemico.\nTrama.\nUn uomo viene ucciso e suo figlio rimane ferito. Jane, Maura e tutta la squadra iniziano a indagare ma subito dopo viene trovato un altro cadavere: l'uomo che era il principale sospettato. I sospetti sembrano concentrarsi sul figlio della prima vittima, ma indagando su di lui Jane arriva al vero colpevole. Intanto dal passato di Maura arriva un uomo, un dottore che rifornisce di medicinali i paesi dell'Africa.\nOmicidio al porto.\nTrama.\nAl porto viene trovata una macchina con all'interno una tale quantit\u00e0 di sangue da far pensare che sia stata uccisa una persona. Mentre la squadra \u00e8 l\u00ec per i rilievi, il cadavere riaffiora dall'acqua: \u00e8 una ragazza con un punteruolo piantato nel petto. Il punteruolo \u00e8 la \"firma\" di Paddy Doyle, boss della mafia irlandese e padre biologico di Maura, quindi i sospetti si concentrano su di lui. Poco dopo viene trovato il cadavere del braccio destro di Doyle mentre quest'ultimo, ferito, va a casa di Maura per farsi curare. Doyle giura a sua figlia di non aver ucciso la ragazza e le consiglia di usare la scienza per provare che lui non \u00e8 il colpevole e quindi trovare il vero assassino. Maura, cos\u00ec, si mette al lavoro per cercare il dettaglio che far\u00e0 risolvere il caso.\nRicordati di me.\nTrama.\nUn uomo viene pugnalato in prigione nel giorno della sua scarcerazione. Quando Jane, Maura e Korsak arrivano nell'infermeria per ispezionare il cadavere scoprono che nel letto accanto a quello in cui si trova il cadavere c'\u00e8 Hoyte il serial killer che perseguita Jane. Hoyte subito da inizio alle sue farneticazioni e Jane rimane turbata dalle sue parole tanto da pensare che sia collegato al caso. Intanto Maura scopre che la vittima aveva ingerito un palloncino al cui interno c'erano dei denti appartenuti a quattro persone diverse. Andando avanti con le indagini Jane \u00e8 sempre pi\u00f9 convinta che Hoyte sia legato al caso e quando chiede al carcere il permesso di poterlo incontrare ne avr\u00e0 la conferma. Hoyte, infatti, la attirer\u00e0 a s\u00e9, cercher\u00e0 di uccidere lei e Maura e confesser\u00e0 l'omicidio del ragazzo. Alla fine, dopo una colluttazione, Jane uccide Hoyte piantandogli un bisturi nel petto. L'episodio si conclude con la festa a sorpresa per il compleanno di Jane organizzata da sua madre.\nPosso avere un testimone?\nTrama.\nUn uomo afroamericano viene ucciso da uno spacciatore mentre \u00e8 impegnato a riqualificare un quartiere difficile della citt\u00e0. L'uomo viene ucciso sotto gli occhi di Dante, un ragazzo che cercava di tenere lontano dalla strada e dalla violenza. Dante ha subito testimoniato, svelando il nome dell'assassino diventando, cos\u00ec, il super testimone di Jane. Ma proprio alla vigilia del processo Dante viene ucciso nonostante sia sotto sorveglianza. Jane, Korsak e Frost cercano di tenere in piedi il processo che, senza testimone, non ha ragione di esistere. Ma Korsak sostiene di avere un testimone confidenziale, il problema \u00e8 che non sa dove trovarlo e non vuole svelare il suo nome per proteggerlo. Grazie a una intuizione di Jane riusciranno a trovare il testimone (che \u00e8 la fidanzata di Dante) e grazie alle eccellenti competenze di Maura riusciranno a capire come abbia fatto Dante a eludere la sorveglianza e uscire dalla stanza.\nNon mi pesa, \u00e8 mio fratello.\nTrama.\nJane e la sua squadra vengono chiamati a indagare su una rapina in banca finita con l'uccisione del direttore. Durante le indagini Jane e la squadra sono costretti a collaborare con un agente dell'FBI che indagava su un'altra rapina avvenuta due settimane prima. Qualche ora dopo la rapina il principale sospettato viene trovato morto. Intanto l'FBI arresta Tommy: sospettano abbia partecipato alla rapina. Jane con l'aiuto della squadra riuscir\u00e0 a dimostrare che Tommy \u00e8 innocente e a trovare i veri colpevoli.\nRimpatriata scolastica.\nTrama.\nJane partecipa a una cena con ex compagni di classe in compagnia di Maura. Steve, uno degli ex compagni di Jane, dopo i convenevoli iniziali le dice che vorrebbe parlarle. Ma poco dopo viene ucciso. La squadra si mette subito al lavoro e interroga i presenti. Ma poco dopo viene trovata morta strangolata Debbie, anche lei ex compagna di liceo di Jane e poi ancora un'altra donna. Quest'ultima, per\u00f2, \u00e8 morta di infarto a causa di un difetto della valvola mitralica che le avevano impiantato. La valvola \u00e8 stata fabbricata dall'azienda di Steve e il suo socio Rory e da qui Jane concentra i sospetti su Rory. Quest'ultimo viene incriminato solo per la morte dell'ultima donna e di altre due persone morte a causa del malfunzionamento della valvola. Il colpevole della morte di Steve e Debbie \u00e8, invece, Kate la moglie di Rory.\nContinua a ballare, ragazza.\nTrama.\nDenise, mamma di una giovane ballerina, viene uccisa mentre sua figlia Dakota si esibiva. Jane e Frost indagano con l'aiuto di Maura che scopre subito che la vittima aveva subito molti interventi e probabilmente percosse. Cos\u00ec Jane e Frost indagano sul suo passato e scoprono che faceva parte del programma di protezione testimoni. Intanto Korsak deve occuparsi di Josh, suo figlio adottivo che non vede da anni, che ha sparato a un poliziotto. Alla fine Jane e Frost riusciranno a trovare il colpevole e Korsak riuscir\u00e0 a scagionare Josh.\nBruciando la casa.\nTrama.\nUn vigile del fuoco muore mentre sta cercando si spegnere un incendio sviluppatosi in una fabbrica di jeans. La squadra si mette subito al lavoro e Maura non \u00e8 affatto convinta che la morte del vigile del fuoco sia accidentale. Intanto, mentre \u00e8 fuori a cena con sua madre, qualcuno tenta di investire Maura. Ma sua madre la protegge spingendola via, cos\u00ec \u00e8 lei ad avere la peggio. Viene trasportata in ospedale in gravi condizioni e Maura riceve la visita di Paddy Doyle, suo padre biologico. Intanto Jane scopre che i due casi sono collegati e cos\u00ec tende un tranello al colpevole. Ma sulle sue tracce c'\u00e8 anche Doyle che vuole proteggere sua figlia. Infatti Doyle colpisce a morte il colpevole, ma si becca anche due pallottole: una esplosa dall'agente Dean dell'FBI e l'altra da Jane. Il tutto sotto gli occhi di Maura che non la prende bene."}
{"id": "3559891", "revid": "481666", "url": "https://it.wikipedia.org/wiki?curid=3559891", "title": "Forgiven", "text": ""}
{"id": "3559892", "revid": "834", "url": "https://it.wikipedia.org/wiki?curid=3559892", "title": "Vol. 1", "text": ""}
{"id": "3559893", "revid": "106908", "url": "https://it.wikipedia.org/wiki?curid=3559893", "title": "\u00c1lvarez de Toledo", "text": ""}
{"id": "3559894", "revid": "173469", "url": "https://it.wikipedia.org/wiki?curid=3559894", "title": "Alba (famiglia)", "text": ""}
{"id": "3559896", "revid": "729019", "url": "https://it.wikipedia.org/wiki?curid=3559896", "title": "Pistola a ruota", "text": "La pistola a ruota fu la prima arma da fuoco portatile ad impiegare l'acciarino, in sostituzione della miccia, per comunicare il fuoco alla carica. Venne appositamente sviluppata per le forze di cavalleria pesante (\"Reiter\" e Corazzieri) nelle terre gravitanti intorno al Sacro Romano Impero Germanico (Germania, Italia e Borgogna) nei primordi del XVI secolo.\nCostruzione.\nLa pistola azionata da acciarino a ruota fu, di fatto, il primo modello di pistola mai realizzato. Rispetto alle odierne armi da fuoco portatili, era un oggetto decisamente ingombrante (fino a 50\u00a0cm di lunghezza complessiva) e dalle munizioni pesanti (palle di ferro o piombo di grosso calibro).\nElementi caratteristici della pistola a ruota erano:\nStoria.\nL'invenzione dell'acciarino a ruota e, conseguentemente, la sua applicazione alle armi da fuoco portatili data ad un anno non ben precisato del primo ventennio del XVI secolo. Ostacolo ad una datazione corretta \u00e8, sostanzialmente, il conflitto tra tre diverse fonti: la presenza di uno schizzo raffigurante un acciarino a ruota nel \"Codice Atlantico\" di Leonardo da Vinci (A); due bandi emessi dal duca Alfonso I d'Este, l'uno in data 1513 e l'altro in data 1522, proibenti l'uso di archibugi \"non a miccia\" alle forze di fanteria ducali; l'attribuzione, ad un orologiaio di Norimberga dell'invenzione del primo acciarino nel 1517.\nPrescindendo dalla data esatta d'invenzione del meccanismo d'accensione, le pistole a ruota erano ben diffuse tra le forze di cavalleria pesante di un po' tutta Europa entro la seconda met\u00e0 del Cinquecento:\nL'introduzione della pistola nell'equipaggiamento del cavaliere ebbe pesantissime ripercussioni sull'arte della guerra occidentale. La lancia da giostra, arma d'elezione del cavaliere medievale (ancora in uso, certamente in Francia ed Inghilterra, intorno al 1550), perse il suo primato e scomparve dalla panoplia della cavalleria pesante entro il Seicento. Appositi corpi di cavalleria deputati all'uso della pistola o del petrinale (arma ibrida, a met\u00e0 strada tra la pistola e l'archibugio), come i corazzieri ed i \"Reiter\", vennero introdotti sui campi di battaglia europei dai condottieri tedeschi ed italiani. Nel tentativo di sfruttare questa nuova cavalleria pesante come strumento risolutivo contro i quadrati di picchieri che avevano dominato il teatro bellico europeo sin dal Tardo Medioevo, venne inventata un'apposita manovra: il Caracollo. I cavalieri sfilavano letteralmente davanti ai quadrati della fanteria per scaricare loro addosso il fuoco delle pistole, o degli archibugi, onde scompaginarne le file per avere buon gioco nella carica finale all'arma bianca.\nNonostante le indubbie pecche del \"caracollo\", superato dalle aggressive cariche all'arma bianca della cavalleria svedese di Gustavo II Adolfo di Svezia nella Guerra dei Trent'Anni (v. Battaglia di Breitenfeld (1631)), la svolta impressa alla storia della cavalleria dall'introduzione della pistola segn\u00f2 uno dei passi definitivi nell'affermazione delle armi da fuoco quali padrone del teatro bellico moderno.\nIl successo delle pistole a ruota spinse gli armaioli europei ad utilizzarne il meccanismo d'accensione anche per gli archibugi. I costi eccessivamente alti non permisero per\u00f2 mai la massiccia produzione dei nuovi archibugi a ruota. Le pistole a ruota convissero cos\u00ec con i vecchi archibugi a miccia fino a che l'introduzione dell'acciarino a pietra e a martellina non sostitu\u00ec entrambi i precedenti meccanismi d'innesco alla fine del XVII secolo.\nSin dagli ultimi decenni del Cinquecento, vennero sviluppati particolari modelli di pistola a ruota che tentarono di sopperire ai limiti del \"colpo singolo\" tipici delle prime armi da fuoco. L'approccio degli armaioli, principalmente italiani e tedeschi, fu duplice:\nUtilizzo.\nRicaricabili stando chiuse tra gli arcioni della sella e molto meno ingombranti dell'archibugio, le pistole ad avancarica furono armi d'elezione delle forze di cavalleria. Venivano tenute dai cavalieri in appositi foderi assicurati alla sella. La chiave per il caricamento della molla necessaria allo sblocco dell'acciarino, oggetto chiaramente di grandi dimensioni dato che doveva venir utilizzato da un uomo la cui mano era coperta dal guanto d'arme, era invece portata in un apposito incastro della corazza pettorale (\"panziera\")."}
{"id": "3559897", "revid": "92723", "url": "https://it.wikipedia.org/wiki?curid=3559897", "title": "Diocesi di Rafanea", "text": "La diocesi di Rafanea (in latino: \"Dioecesis Raphaneotana\") \u00e8 una sede soppressa del patriarcato di Antiochia e sede titolare della Chiesa cattolica.\nStoria.\nRafanea, l'odierna citt\u00e0 di Rafniy\u00e9, fu una sede vescovile della provincia romana della Siria Seconda Salutare nella diocesi civile di Oriente. Faceva parte del patriarcato di Antiochia ed era suffraganea dell'arcidiocesi di Apamea, come \u00e8 testimoniato da una \"Notitia Episcopatuum\" del VI secolo.\nDiversi sono i vescovi noti di questa antica diocesi. Bassiano fu uno dei padri del primo concilio di Nicea del 325. Geronzio ader\u00ec all'arianesimo e come tale prese parte al concilio di Sardica del 344 circa, per poi separarsene assieme agli altri vescovi ariani e partecipare al sinodo alternativo di Filippopoli. Basilio assistette al primo concilio di Costantinopoli nel 381. Lampadio intervenne al concilio di Calcedonia nel 451. Nel 518 il vescovo Zoilo sottoscrisse una lettera sinodale contro Severo di Antiochia e il partito monofisita. Nonno infine sottoscrisse la professione di fede dei vescovi della provincia all'imperatore Giustiniano I.\nIn epoca crociata, nel tentativo di ricostituire la provincia ecclesiastica di rito latino di Apamea, fu istituita la diocesi di Rafanea nella contea di Tripoli, di cui per\u00f2 si conoscono due soli vescovi residenziali: Aimery, prima del 1115, e G\u00e9raud vescovo tra il 1127 ed il 1137.\nCon una bolla del 1263, papa Urbano IV un\u00ec la sede, oramai abbandonata ed in mano ai Musulmani, con quella di Tortosa, sottraendo cos\u00ec Rafanea alla metropolia di Apamea per sottometterla direttamente al patriarcato di Antiochia dei Latini. Alla sede di Rafanea fu molto probabilmente unita quella di Mariamme, che per un certo periodo fece parte della contea di Tripoli.\nDal XIV secolo Rafanea \u00e8 annoverata tra le sedi vescovili titolari della Chiesa cattolica; la sede \u00e8 vacante dall'8 gennaio 2019."}
{"id": "3559898", "revid": "1305772", "url": "https://it.wikipedia.org/wiki?curid=3559898", "title": "Toynbee", "text": ""}
{"id": "3559900", "revid": "834", "url": "https://it.wikipedia.org/wiki?curid=3559900", "title": "Vol. 2", "text": ""}
{"id": "3559903", "revid": "630284", "url": "https://it.wikipedia.org/wiki?curid=3559903", "title": "In a Heartbeat", "text": ""}
{"id": "3559905", "revid": "287204", "url": "https://it.wikipedia.org/wiki?curid=3559905", "title": "Jaroslaw Marycz", "text": ""}
{"id": "3559906", "revid": "92723", "url": "https://it.wikipedia.org/wiki?curid=3559906", "title": "Diocesi di Seleucobelo", "text": "La diocesi di Seleucobelo (in latino: \"Dioecesis Seleucobelitana\") \u00e8 una sede soppressa del patriarcato di Antiochia e sede titolare della Chiesa cattolica.\nStoria.\nSeleucobelo, il cui sito si trova oggi a qualche chilometro dalla citt\u00e0 siriana di Al-Suqaylabiyah sul fiume Oronte, fu una sede vescovile della provincia romana della Siria Seconda Salutare nella diocesi civile di Oriente. Faceva parte del patriarcato di Antiochia ed era suffraganea dell'arcidiocesi di Apamea, come attestato in una \"Notitia Episcopatuum\" del VI secolo.\nLa citt\u00e0, conosciuta anche con i toponimi di \"Celesiria\", \"Seleucia\" e \"Seleucia ad Belum\", deve il nome al suo fondatore, il re fenicio Belo, e a Seleuco, che la fortific\u00f2 con possenti mura.\nPrimo vescovo di questa antica sede fu san Quintiliano, ricordato nel \"Menologio\" alla data del 16 novembre. Aristonico sottoscrisse la professione di fede nicena nel sinodo di Antiochia del 363. Marciano assistette al primo concilio di Costantinopoli nel 381. Diogene fu tra i padri del concilio di Efeso del 431. Eusebio intervenne al concilio di Calcedonia nel 451. Elia sottoscrisse nel 458 la lettera dei vescovi della Siria Seconda all'imperatore Leone I dopo la morte di Proterio di Alessandria. Ciriaco infine sottoscrisse la professione di fede dei vescovi della provincia all'imperatore Giustiniano I.\nDal 1933 Seleucobelo \u00e8 annoverata tra le sedi vescovili titolari della Chiesa cattolica; la sede non \u00e8 mai stata assegnata."}
{"id": "3559907", "revid": "36426", "url": "https://it.wikipedia.org/wiki?curid=3559907", "title": "Madonna col bambino fra i santi Andrea e Pietro (Cima da Conegliano)", "text": ""}
{"id": "3559909", "revid": "287204", "url": "https://it.wikipedia.org/wiki?curid=3559909", "title": "Il segreto", "text": ""}
{"id": "3559919", "revid": "767487", "url": "https://it.wikipedia.org/wiki?curid=3559919", "title": "Praghiano", "text": "Nella scala dei tempi geologici, il Praghiano rappresenta il secondo dei tre stadi stratigrafici o et\u00e0 in cui \u00e8 suddiviso il Devoniano inferiore, la prima delle tre epoche del periodo Devoniano, che a sua volta \u00e8 il quarto dei sei periodi in cui \u00e8 suddivisa l'era del Paleozoico.\nIl Praghiano \u00e8 compreso tra 411,2 \u00b1 2,8 e 407,0 \u00b1 2,8 milioni di anni fa (Ma), preceduto dal Lochkoviano e seguito dall'Emsiano. \nEtimologia.\nIl nome dello stadio Praghiano deriva da quello della citt\u00e0 di Praga, nella Repubblica Ceca, e fu definito nel 1958 durante i lavori della Giornata di studi di Praga, insieme con la corrispondente Formazione di Praga.&lt;br&gt; \nInizialmente lo stadio aveva una durata pi\u00f9 lunga, ma la sua parte superiore fu successivamente separata dando origine allo stadio Emsiano.\nDefinizioni stratigrafiche e GSSP.\nLa base del Praghiano \u00e8 definita dalla prima comparsa negli orizzonti stratigrafici (alla base del letto 12) dei conodonti della specie \"Eognathodus sulcatus sulcatus\". In vicinanza di questo limite si ha anche la comparsa del \"Latericriodus steinachensis Morph beta\".&lt;br&gt; \nCome marcatori fossili secondari si possono indicare i tentaculiti delle specie \"Paranowakia intermedia\", \"Nowakia sororcula\" (o forse \"Nowakia kabylica\"), di poco precedenti, mentre appena al di sopra si ha l'ultima comparsa della\" Nowakia acuaria s.s.\".&lt;br&gt;\nIl limite cade anche appena al di sotto dell'ultima comparsa dei chitinozoi delle specie \"Angochitina comosa\" e \"Eisenackia bohemica\", e della prima comparsa della \"Gotlandochitina philippoti\". \nLa comparsa dell\"'Eognathodus sulcatus sulcatus\" \u00e8 ora accettata come parte della suddivisione in zone conodontiche identificate anche in Germania, Austria, Cina, Australia, Nevada e Canada. \nIl limite superiore \u00e8 dato dalla prima comparsa del \"Polygnathus kitabicus\" (in precedenza noto come \"Polygnathus dehiscens\"). \nGSSP.\nIl GSSP, il profilo stratigrafico di riferimento della Commissione Internazionale di Stratigrafia, \u00e8 localizzato nella cava di pietra di Valk\u00e1 Chuchle, situata a circa otto km a sud-ovest del centro di Praga, sulla strada che va da Praha-Velk\u00e1 Chuchle a Slivenec sulla via \"V Dolich\", (P\u0159\u00eddol\u00ed), nella riserva naturale \"Homolka\" nel distretto di Praga 5.\nSuddivisioni.\nIl Praghiano viene suddiviso in tre biozone conodontiche:"}
{"id": "3559920", "revid": "124554803", "url": "https://it.wikipedia.org/wiki?curid=3559920", "title": "Roberto Rossi (calciatore)", "text": "Carriera.\nGiocatore.\nCrebbe nel senza mai giocare in prima squadra. Nel 1982 pass\u00f2 alla SPAL che non lo schier\u00f2 mai in campionato e dopo pochi mesi lo cedette alla Rondinella Impruneta dove disputa la sua prima stagione in Serie C1.\nNel 1983 passa al per cinque stagioni e poi al per due anni.\nNel 1990 si trasferisce al dove al primo anno ottiene la promozione dalla Serie C1 alla Serie B, disputando le successive quattro annate nella serie cadetta.\nNel 1995 lascia i lagunari per passare al Forl\u00ec dove gioca le sue ultime due stagioni professionistiche.\nHa totalizzato 98 presenze in Serie B segnando 4 reti.\nAllenatore.\nChiusa la carriera di giocatore, \u00e8 rimasto nel mondo del calcio.\nDapprima ha iniziato come collaboratore di Alberto Zaccheroni (sulle panchine di Inter, Lazio e Torino).\nIn prima persona ha allenato fra i dilettanti il , il Forl\u00ec, il Verucchio e il Santarcangelo.\nDal 2010 \u00e8 allenatore della Valenzana in Lega Pro Seconda Divisione.\nIl 6 novembre 2013, subentra all'esonerato Attilio Bardi sulla panchina del Forl\u00ec.\nOttiene la promozione tramite i playoff alla Lega Pro unica, battendo in semifinale e finale Torres e Delta Porto Tolle.\nIl presidente Romano Conficconi e il DG Lorenzo Pedroni lo riconfermano per la stagione 2014\u20132015, a met\u00e0 della quale per dissidi interni viene esonerato, nonostante un buon margine sulla zona salvezza.\nSuccessivamente, scende tra i giovani del Campionato Primavera con la Spal appena promossa in Serie B.\nA Gennaio 2019 diventa il nuovo tecnico del Castelvecchio, squadra romagnola partecipante in Serie B femminile. A Maggio 2019 una volta raggiunta la salvezza rinnova fino al 2022 col club bianconero.\nStatistiche.\nStatistiche da allenatore.\n\"Statistiche aggiornate al 18 marzo 2019.\"\nStatistiche da allenatore.\n\"Statistiche aggiornate al 17 novembre 2019.\""}
{"id": "3559922", "revid": "767487", "url": "https://it.wikipedia.org/wiki?curid=3559922", "title": "Devoniano inferiore", "text": "Nella scala dei tempi geologici, il Devoniano inferiore rappresenta la prima delle tre epoche o serie stratigrafiche in cui \u00e8 suddiviso il Devoniano, che a sua volta \u00e8 il quarto dei sei periodi in cui \u00e8 suddivisa l'era del Paleozoico.\nIl Devoniano inferiore \u00e8 compreso tra 416,0 \u00b1 2,8 e 397,5 \u00b1 2,7 milioni di anni fa (Ma), preceduto dal Pridoli, l'ultima epoca del Siluriano, e seguito dal Devoniano medio.\nSuddivisioni.\nIl Devoniano inferiore \u00e8 suddiviso in tre stadi stratigrafici:\nDefinizioni stratigrafiche e GSSP.\nLa base del Devoniano inferiore, nonch\u00e9 dell'intero periodo Devoniano, coincide con quella del suo primo stadio, il Lochkoviano, ed \u00e8 definita immediatamente al di sotto della prima comparsa negli orizzonti stratigrafici dei graptoliti della specie \"Monograptus uniformis\". Poco al di sopra si ha anche un'abbondante comparsa di \"Monograptus uniformis uniformis\" e \"Monograptus uniformis angustidens\", considerati marcatori secondari assieme ai trilobiti della specie \"Walburgella rugulosa rugosa\".\nGSSP.\nIl GSSP, il profilo stratigrafico di riferimento della Commissione Internazionale di Stratigrafia, \u00e8 localizzato nello strato 20, nella sezione Klonk, vicino al villaggio di Suchomasty, a circa 35\u00a0km a sud-ovest di Praga, nella Repubblica Ceca. L'intera sequenza stratigrafica consiste in un'alternanza di letti e scisti calcarei."}
{"id": "3559923", "revid": "287204", "url": "https://it.wikipedia.org/wiki?curid=3559923", "title": "Devoniano medio", "text": "Nella scala dei tempi geologici, il Devoniano medio rappresenta la seconda delle tre epoche o serie stratigrafiche in cui \u00e8 suddiviso il Devoniano, che a sua volta \u00e8 il quarto dei sei periodi in cui \u00e8 suddivisa l'era del Paleozoico.\nIl Devoniano medio \u00e8 compreso tra 397,5 \u00b1 2,7 e 385,3 \u00b1 2,6 e milioni di anni fa (Ma), preceduto dal Devoniano inferiore e seguito dal Devoniano superiore.\nSuddivisioni.\nIl Devoniano medio \u00e8 suddiviso in due stadi stratigrafici:\nDefinizioni stratigrafiche e GSSP.\nLa base del Devoniano medio coincide con quella del suo primo stadio, l'Eifeliano, ed \u00e8 definita dalla prima comparsa negli orizzonti stratigrafici dei conodonti della specie \"Polygnathus costatus partitus\". I conodonti della specie \"Icriodus corniger retrodepressus\" fanno la loro comparsa nella parte bassa della zona del \"P. partitus\". Questo conodonte \u00e8 facilmente riconoscibile e permette correlazioni con le sequenze nelle Ardenne, in Spagna e Inghilterra. \nGSSP.\nIl GSSP, il profilo stratigrafico di riferimento della Commissione Internazionale di Stratigrafia, \u00e8 localizzato a circa 21 metri al di sopra della sezione esposta nel Wetteldorf Richtschnitt, vicino alla citt\u00e0 di Sch\u00f6necken-Wetteldorf, nelle colline dell'Eifel, in Germania. "}
{"id": "3559925", "revid": "709565", "url": "https://it.wikipedia.org/wiki?curid=3559925", "title": "Roberto Rossi", "text": "Roberto Rossi \u00e8 il nome di pi\u00f9 persone:"}
{"id": "3559934", "revid": "119217718", "url": "https://it.wikipedia.org/wiki?curid=3559934", "title": "Comunit\u00e0 montana Valle dell'Elvo", "text": "La Comunit\u00e0 montana Valle dell'Elvo era una comunit\u00e0 montana del Piemonte.\nStoria.\nLa comunit\u00e0 montana nacque nel 2009 dall'unione della Comunit\u00e0 montana Bassa Valle Elvo e della Comunit\u00e0 montana Alta Valle Elvo. Essa comprendeva il territorio della valle del torrente Elvo che scorre in provincia di Biella. L'ente \u00e8 stato soppresso, insieme alle altre comunit\u00e0 montane del Piemonte, con la Legge regionale 28 settembre 2012, n. 11.\nTerritorio.\nIl territorio della comunit\u00e0 montana includeva i comuni di:"}
{"id": "3559939", "revid": "767487", "url": "https://it.wikipedia.org/wiki?curid=3559939", "title": "Fed Cup 2011 Zona Euro-Africana Gruppo III - Pool A", "text": "Il Pool A della zona Euro-Africana Gruppo III nella Fed Cup 2011 \u00e8 uno dei 2 gironi in cui \u00e8 suddiviso il Gruppo III della zona Euro-Africana. Quattro squadre si sono scontrate nel formato round robin. "}
{"id": "3559940", "revid": "105209151", "url": "https://it.wikipedia.org/wiki?curid=3559940", "title": "Back in the World of Adventures", "text": "Back in the World of Adventures \u00e8 il primo album in studio del gruppo musicale svedese The Flower Kings, pubblicato nel 1995 dalla Inside Out Music."}
{"id": "3559941", "revid": "174925", "url": "https://it.wikipedia.org/wiki?curid=3559941", "title": "Enzima di conversione dell'angiotensina", "text": ""}
{"id": "3559942", "revid": "375960", "url": "https://it.wikipedia.org/wiki?curid=3559942", "title": "Pistole a ruota", "text": ""}
{"id": "3559948", "revid": "287204", "url": "https://it.wikipedia.org/wiki?curid=3559948", "title": "Genoa 1893 1987-1988", "text": "Questa voce raccoglie le informazioni riguardanti il Genoa 1893 nelle competizioni ufficiali della stagione 1987-1988.\nStagione.\nNella stagione 1987-1988 il Genoa disputa il campionato di Serie B, raccoglie 32 punti, ottenendo il quattordicesimo posto. Partito con ben altre ambizioni allenato da Luigi Simoni il Genoa disputa un campionato di grande sofferenza. Chiude al terz'ultimo posto il girone di andata con 16 punti, viene esonerato il tecnico e sostituito da Attilio Perotti che nel girone di ritorno, non riesce a dare la svolta necessaria per mantenere almeno la categoria cadetta. Cos\u00ec si arriva all'ultimo atto, il 19 giugno a giocarsi la salvezza sul campo del Modena che ha gli stessi 30 punti del Genoa, un vero spareggio da giocare in trasferta, ma il grifone tira fuori gli artigli e vince al Braglia (1-3) salvando in questo modo la stagione.\nNella Coppa Italia il Genoa disputa prima del campionato, il sesto girone di qualificazione, che promuove il Pescara e la Roma agli ottavi di finale. Il Genoa vi raccoglie 6 punti, frutto di 2 vittorie e 3 sconfitte. In questi gironi si sperimenta la vittoria che vale 3 punti, il pareggio che porta ai calci di rigore, per stabilire a chi vanno 2 punti, ed 1 punto. Il Genoa non ottiene pareggi in questo girone, senza sperimentare questa novit\u00e0.\nMaglie e sponsor.\nLa maglia per le partite casalinghe presentava i colori rossoblu.\nLo sponsor tecnico per la stagione 1987-1988 fu Adidas, mentre lo sponsor ufficiale Levante Assicurazioni.\nOrganigramma societario.\nArea direttiva\nArea tecnica"}
{"id": "3559949", "revid": "46931", "url": "https://it.wikipedia.org/wiki?curid=3559949", "title": "Piratapuya", "text": ""}
{"id": "3559951", "revid": "268129", "url": "https://it.wikipedia.org/wiki?curid=3559951", "title": "Calcio ai X Giochi panamericani", "text": "La decima edizione del torneo di calcio ai Giochi panamericani si \u00e8 svolta a Indianapolis, negli Stati Uniti, dal 9 al 21 agosto 1987. Le Nazionali partecipanti sono dodici, cinque affiliate alla CONMEBOL e sette alla CONCACAF. A vincere la competizione fu il Brasile."}
{"id": "3559953", "revid": "46931", "url": "https://it.wikipedia.org/wiki?curid=3559953", "title": "Piratuapuia", "text": ""}
{"id": "3559957", "revid": "120939967", "url": "https://it.wikipedia.org/wiki?curid=3559957", "title": "Jamaat Tabligh", "text": "Jamaat Tabligh ( Urdu: \u062a\u0628\u0644\u06cc\u063a\u06cc \u062c\u0645\u0627\u0639\u062a, Arabo: \u062c\u0645\u0627\u0639\u0629 \u0627\u0644\u062a\u0628\u0644\u064a\u063a, Inglese: Society for spreading faith ) \u00e8 un'organizzazione religiosa transnazionale ripresa nel 1926 da Muhammad Ilyas al-Kandhlawi in India. L'obiettivo principale del movimento \u00e8 la riforma spirituale islamica, lavorando a livello di base e raggiungendo tutti i Musulmani di ogni grado sociale e livello economico per portarli pi\u00f9 vicino alla pratica di Maometto.\nLa Jamaat Tabligh nasce da una costola del Movimento deobandi. La sua nascita viene vista come una risposta ai movimenti di riforma ind\u00f9, che venivano considerati una minaccia per i Musulmani vulnerabili e non praticanti. La Jamaat Tabligh si \u00e8 estesa, dal livello locale a quello nazionale, fino a diventare un movimento transnazionale ed ora ha seguaci in oltre 150 paesi.\nLa Jamaat Tabligh \u00e8 apolitica e non ha segue alcuna scuola di Fiqh particolare, cos\u00ec da evitare controversie che derivano da queste affiliazioni.\nAnche se la Jamaat Tabligh emerge dalla scuola deobandi di fiqh hanafita, non \u00e8 stata approvata nessuna interpretazione particolare dell'Islam alla nascita del movimento.\nLa Jamaat Tabligh ha evitato media elettronici e ha rafforzato una comunicazione personale di proselitismo. Gli insegnamenti della Jamaat Tabligh sono principalmente rudimentali e si fondano soprattutto sui sei principi di Muhammad Ilyas.\nNonostante la sua posizione pacifista, la Jamaat Tabligh \u00e8 apparsa in numerose indagini sul terrorismo. Sul ruolo della Jamaat Tabligh come trampolino di lancio per le organizzazioni terroristiche si \u00e8 indagato pi\u00f9 volte, ma non ci sono prove che la Jamaat Tabligh agisca deliberatamente come braccio di reclutamento per organizzazioni islamiche militanti.\nLa Jamaat Tabligh ha attirato l'attenzione dei media, quando ha annunciato i piani per la costruzione della pi\u00f9 grande Moschea d'Europa, che voleva costruire a Londra, nel Regno Unito.\nStoria.\nOrigine.\nLa Jamaat Tabligh \u00e8 nata nel 1926 a Mewat, nel nord dell'India, che era una zona abitata da trib\u00f9 Rajput, conosciute come Meos. A quel tempo, i leader Musulmani indiani avevano paura che i Musulmani avrebbero perso la loro identit\u00e0 religiosa a causa della maggioranza ind\u00f9.\nCi sono numerose prove che diversi Meos si sono convertiti all'Islam, successivamente riconvertiti all'induismo quando il potere politico Musulmano ha iniziato a diminuire nella regione.\nI meos erano Musulmani arretrati prima della nascita della Jamaat Tabligh, ai quali mancava l'acume necessario per resistere all'influenza culturale e religiosa degli ind\u00f9.\nMuhammad Ilyas, il fondatore della Jamaat Tabligh, ha voluto fondare un movimento che mettesse in pratica il dettame coranico \"seguire il bene e proibire il male\".\nL'ispirazione per dedicare la sua vita all'Islam \u00e8 venuta ad Ilyas nel secondo pellegrinaggio nell'Hejaz, avvenuto nel 1926. Inizialmente si sforz\u00f2 per creare una rete di Moschee con scuole coraniche per educare i Musulmani Mewati e spingerli a correggere le loro credenze e pratiche islamiche.\nPoco dopo, \u00e8 stato deluso dalla realt\u00e0 che queste istituzioni islamiche producessero funzionari religiosi, ma non predicatori.\nAllora, ha abbandonato la professione di insegnante presso la Madrasah Mazharul Ulum a Saharanpur e ha iniziato la sua vita come missionario. Si \u00e8 trasferito a Nizamuddin vicino a Delhi, dove questo movimento \u00e8 stato lanciato ufficialmente nel 1926. Quando ha fatto le linee guida per il movimento, ha cercato ispirazione dalle pratiche adottate da Maometto agli albori dell'Islam.\nMuhammad Ilyas ha seguito lo slogan urdu: \"!\u0627\ufbae \u0645\u0633\u0644\u0645\u0627\u0646\u0648! \u0645\u0633\u0644\u0645\u0627\u0646 \u0628\u0646\u0648 \"O Musulmani, siate Musulmani\".\nQuesto slogan esprime il punto centrale della Jamaat Tabligh; il loro obiettivo \u00e8 quello di rinnovare la societ\u00e0 Musulmana, spingendola ad abbracciare lo stile di vita di Maometto.\nIl movimento ha avuto un seguito fenomenale in un periodo relativamente breve e quasi 25.000 persone hanno partecipato alla conferenza annuale nel Novembre 1941.\nEspansione.\nIl gruppo ha iniziato ad espandere la propria attivit\u00e0 nel 1946, e nel giro di due decenni ha raggiunto l'Asia sud-occidentale, il Sud-Est asiatico, l'Africa, l'Europa ed il Nord America.\nL'avversione della Jamaat Tabligh verso la politica le ha consentito di lavorare in societ\u00e0 in cui i gruppi religiosi politicamente attivi subivano forti limitazioni.\nInizialmente il gruppo \u00e8 espanso fino a raggiungere la diaspora del sud-est asiatico, prima nei paesi arabi e poi nel sud-est asiatico.\nLe prime missioni sono state mandate nell'Hejaz ed in Gran Bretagna nel 1946. Prima di entrare in Europa, il movimento si \u00e8 stabilito negli Stati Uniti. Successivamente, ha stabilito una forte presenza in Europa durante gli anni '70-80. La costruzione della Markazi Masjid a Dewsbury, in Inghilterra, iniziata nel 1978, \u00e8 diventata successivamente il quartier generale europeo della Jamaat Tabligh.\nQuesto centro ospita uno dei maggiori incontri annuali, generalmente nella stessa Dewsbury. \u00c8 stata anche costruita una madrasah, chiamata \"Istituto di Educazione Islamica\".\nIntrodotto in Francia negli anni '60, ha visto una rapida crescita negli anni '70-80. Attualmente la Jamaat Tabligh conta circa 100.000 seguaci ed \u00e8 rappresentata nel Consiglio Francese del Culto Musulmano.\nComunque, il Regno Unito \u00e8 l'obiettivo principale del movimento in Occidente, soprattutto a causa della grande popolazione dell'Asia meridionale che ha cominciato ad emigrare verso il Regno Unito negli anni '60-70. Nel 2007, i membri della Jamaat Tabligh si trovavano in 600 citt\u00e0 della Gran Bretagna ed avevano 1.350 moschee.\nDopo il collasso dell'Unione Sovietica nel 1991, il movimento ha compiuto incursioni nell'Asia centrale. Nel 2007 si stima che vi siano 10.000 membri della Jamaat Tabligh solo nel Kyrgyzstan. L'FBI ritiene che siano circa 50.000 i membri della Jamaat Tabligh attivi negli Stati Uniti. Nel 2008 l'organizzazione era presente in circa 213 paesi ed aveva tra i 100 ed i 150 milioni di seguaci nel mondo, diventando il pi\u00f9 grande movimento islamico a livello mondiale. Tuttavia, la presenza maggioritaria si trova in Asia meridionale.\nCredenze ed obiettivi.\nSeguendo i fondamenti dell'Islam sunnita, ogni membro \u00e8 autorizzato a seguire il proprio Fiqh, purch\u00e9 non si discosti dall'Islam sunnita. La Jamaat Tabligh definisce il suo obiettivo rifacendosi al concetto di da\u02bfwah, che letteralmente significa chiamata e consiste in un invito ad agire. Nel contesto religioso, implica una chiamata alla preghiera e pu\u00f2 anche riferirsi ad una missione.\nLa Jamaat Tabligh interpreta la da\u02bfwahh come la diffusione del bene e la proibizione del male e definisce il suo obiettivo seguendo due Versetti coranici che si riferiscono a questa missione, i Versetti in questione sono i seguenti:\n33. Chi mai proferisce parola migliore di colui che invita ad Allah, e compie il bene e dice: \u201cS\u00ec, io sono uno dei Musulmani\u201d?\nSurah n.41 Versetto n.33\n104. Sorga tra voi una comunit\u00e0 che inviti al bene, raccomandi le buone consuetudini e proibisca ci\u00f2 che \u00e8 riprovevole.\nEcco coloro che prospereranno.\nSurah n.3 Versetto n.104\nLa Jamaat Tabligh incoraggia tutti a soddisfare il requisito della da\u02bfwahh islamica, anche se la persona ha forti lacune religiose. Questa \u00e8 una delle differenze principali rispetto ad altri movimenti islamici che sono gestiti da Sapienti ed estendono i loro ruoli di leadership a Sapienti religiosi. La Jamaat Tabligh nega anche l'idea che un'alta conoscenza islamica ed una buona etica siano pre-requisiti per il proselitismo; promuovendo la da\u02bfwahh come meccanismo di auto-riforma.\nIl solo obiettivo della Jamaat Tabligh, dichiarato nella maggior parte dei loro sermoni, \u00e8 che i Musulmani adottino ed invitino ad uno stile di vita islamico, rappresentato da Muhammad, nella sua perfezione. Incoraggiano i Musulmani a dedicare parte del loro tempo nella routine quotidiana ad attivit\u00e0 Tabligh, cos\u00ec da armonizzare il resto della routine con uno stile di vita islamico.\nSostengono che il modo migliore per imparare \u00e8 quello di insegnare ed incoraggiare altri.\nL'etica Tabligh scoraggia l'arricchimento sociale nei rituali e nelle cerimonie che avvengono spesso in Asia meridionale. Per esempio, nelle congregazioni annuali ed in altre riunioni di massa, vi sono decine di matrimoni senza celebrazioni costose.\nSei principi.\nMuhammad Ilyas si \u00e8 dedicato a quella che ha descritto come \"la missione dei Profeti\". Il metodo che ha adottato era molto semplice. \u00c8 stato quello di organizzare unit\u00e0(chiamate jamaats, in arabo: \u062c\u0645\u0627\u0639\u062a\u0650, che significa assemblea)di almeno dieci persone ed inviarle in vari villaggi. Questa jamaat unita, visitava un villaggio, invitava i Musulmani a riunirsi nella Moschea e presentava il loro messaggio nella forma dei sei principi.\nMuhammad Ilyas ha articolato i \"Sei Principi\" che sono l'essenza degli insegnamenti della Jamaat Tabligh. Questi sei principi sono:\nOrganizzazione.\nLa Jamaat Tabligh segue una struttura organizzativa informale e mantiene un profilo istituzionale introverso. Mantiene distanza dai mass-media ed evita di pubblicare dettagli sulle sue attivit\u00e0 e sull'appartenenza. Il gruppo esercita anche l'astinenza completa dall'esprimere opinioni di carattere politico.\nCome organizzazione, la Jamaat Tabligh non cerca donazioni ed \u00e8 in gran parte finanziata dai suoi membri anziani. Poich\u00e9 non esiste un processo di registrazione formale, le statistiche esatte non sono note. Il movimento scoraggia le interviste e non ha mai rilasciato testi ufficiali. Anche se ci sono pubblicazioni associate con il movimento, in particolare di Zakariya Kandahalwi, non \u00e8 mai stata data enfasi sull'apprendimento di un libro, bens\u00ec sulla comunicazione personale.\nUna collezione di libri, di solito definiti come Tablighi Nisaab(Curriculum Tabligh)viene raccomandata dai membri anziani della Jamaat Tabligh per lettura generale. Tra questi libri vi sono in particolare: Hayatus Sahabah, Fazail-e-Amaal, Fazail-e-Sadqaat and Muntakhab-e-Ahadis.\nLe attivit\u00e0 dell'organizzazione vengono coordinate attraverso i centri e le sedi chiamate Markaz. La Jamaat Tabligh mantiene il suo quartier generale internazionale, chiamato Nizamuddin Markaz, nel distretto occidentale di Nizamuddin di Sud Delhi, in India, dove ha avuto origine il movimento.\nInoltre, ha quartier generali in oltre 213 paesi che coordinano le sue attivit\u00e0.\nQuesti centri organizzano il volontariato, persone per l'auto-finanziamento divise in gruppi(chiamati jamaats), in media 10-12 persone, per ricordare ai Musulmani di rimanere saldi sul sentiero di Dio. Queste jamaats e le missioni di predicazione sono autofinanziate dai loro membri.\nLeadership.\nL'Ameer \u00e8 il titolo di leadership nella Jamaat Tabligh e l'attributo pi\u00f9 ricercato \u00e8 la qualit\u00e0 della fede, piuttosto che la posizione personale. L'Ameer viene nominato a vita dal Consiglio Centrale Consultivo(Shura)e dai membri anziani della Jamaat Tabligh.\nIl primo Ameer, nonch\u00e9 fondatore, \u00e8 stato Muhammad Ilyas, il secondo \u00e8 stato suo figlio Muhammad Yusuf Kandhalawi ed il terzo \u00e8 stato Inaam ul Hasan. Attualmente, c'\u00e8 un consiglio di due persone - Zubair ul Hasan e Saad Kandhalawi - in qualit\u00e0 di Ameer.\nAttivit\u00e0 e tradizioni.\nL'attivismo della Jamaat Tabligh \u00e8 caratterizzato dall'ultimo dei sei principi. Questo principio, Tafrigh-i-Waqt(in italiano: Risparmio di tempo)giustifica il ritiro dal mondo, anche temporaneo, per viaggiare. Il viaggio viene visto come il metodo migliore di riforma personale ed \u00e8 diventato un elemento emblematico dell'organizzazione. Descrivono il viaggio come una riduzione dei danni causati dalla vita mondana.\nIl ritiro, viene in genere paragonato all'Hijrah, in cui Maometto ed i suoi Sahabah(in arabo: \u0627\u0644\u0635\u062d\u0627\u0628\u0629)hanno lasciato il mondo mondano per questioni religiose e sono migrati nella citt\u00e0 di Medina nel 622 D.C. Queste jamaats individuali, ognuna guidata da un Ameer, vengono mandate in ogni markaz(centro islamico)della citt\u00e0 o del paese per ricordare alla gente di seguire il sentiero di Dio. La durata del lavoro dipende dalla discrezione di ogni jamaat. Un viaggio pu\u00f2 durare una sera, un paio di giorni o anche di pi\u00f9.\n\"Khur\u016bj\" - Tour di proselitismo.\nLa Jamaat Tabligh incoraggia i suoi seguaci a seguire lo schema di trascorrere \"una notte alla settimana, un week-end al mese, 40 giorni all'anno e 120 giorni almeno una volta nella vita impegnato in missioni Tabligh\". Nel corso di questi viaggi, i membri sono generalmente vestiti di bianco, con abiti semplici e trasportano sacchi a pelo sulle spalle. I membri utilizzano le Moschee come loro base nel corso di questo viaggio, ma utilizzano Moschee particolari, conosciute per l'attivit\u00e0 Tabligh. Queste Moschee in genere fanno una convocazione per i membri del quartiere.\nDurante la loro permanenza, queste jamaats conducono un giro quotidiano, che consiste nel visitare quartiere vicini, preferibilmente con l'aiuto di una guida.\nInvitano la gente a seguire la preghiera del Maghreb alla Moschea e dopo fanno un sermone, che riguarda principalmente i sei principi.\nInvitano inoltre i partecipare a trascorrere del tempo nella Jamaat Tabligh per l'auto-riforma e la propagazione dell'Islam.\nGeneralmente, il ruolo assunto dai membri di queste jamaat pu\u00f2 essere quello di predicatore, cuoco o personale delle pulizie. Tra i membri della Jamaat Tabligh, questo viene comunemente indicato come khidmat, che permette di aiutare i propri compagni e liberarli dagli impegni Tabligh.\nI ruoli dei membri della Jamaat vengono assegnati giornalmente. Il Markaz tiene traccia di ogni Jamaat e dei suoi membri; la loro identit\u00e0 viene verificata dalla Moschea di provenienza di ognuno.\nLe Moschee vengono utilizzate per assistere le attivit\u00e0 della Jamaat Tabligh e dell'individuo che volontariamente intraprende missioni di predicazione.\nI membri di una Jamaat, idealmente, pagano le proprie spese, cos\u00ec da evitare la dipendenza finanziaria da qualcuno.\n\"Ijtema\" - Incontro annuale.\nUn incontro annuale dei seguaci, chiamato ijtema, viene convocato presso la sede dei rispettivi paesi. Un ijtema tipico dura tre giorni e si conclude con una preghiera molto lunga. Questi raduni vengono considerati come momenti di intensa benedizione da parte dei membri della Jamaat Tabligh ed in alcuni paesi riescono ad attirare oltre 2 milioni di persone. I pi\u00f9 grandi raduni annuali si svolgono in India, Pakistan e Bangladesh. Il meeting bengalese, chiamato Bishwa Ijtema(Incontro mondiale), porta seguaci da tutto il mondo a Tongi, vicino a Dhaka, in Bangladesh, e spesso supera le 3 milioni di persone ed \u00e8 considerato il secondo raduno annuale islamico pi\u00f9 grande del mondo dopo l'Hajj. Il secondo raduno pi\u00f9 grande della Jamaat Tabligh avviene a Raiwind, in Pakistan, dove hanno partecipato circa 1.5 milioni di persone nel 2004.\nRuolo delle donne.\nLe donne sono state incoraggiate a partecipare fin dall'inizio del movimento. Alcuni studiosi hanno obiettato sulla partecipazione delle donne, ma Muhammad Ilyas ha lentamente guadagnato il loro sostegno e la prima Jamaat delle donne si \u00e8 costituita a Nizamuddin, Delhi."}
{"id": "3559959", "revid": "767487", "url": "https://it.wikipedia.org/wiki?curid=3559959", "title": "Miss Kittin", "text": "Biografia.\nMiss Kittin inizia ufficialmente la sua carriera da DJ nel 1994, supportata dall'agenzia Tekmics Booking Agency, che la porta a suonare anche al di fuori dei confini francesi, a Mosca e a Chicago. Nel 1996 si trasferisce a Ginevra, dove si unisce alla Mental Groove Records. Nel 1998 a Marsiglia conosce DJ Hell, che la scrittura per la sua etichetta discografica International DeeJay Gigolo Records: sotto tale label stampa il suo primo EP, \"Champagne\", realizzato in collaborazione con The Hacker. Sempre in collaborazione con The Hacker produce altri EP e nel 2001 stampa il suo primo album, \"First Album\", che lancia definitivamente Caroline alla ribalta nella scena Electroclash.\nNegli anni successivi collabora con Felix da Housecat, Sven V\u00e4th e le Chicks on Speed per alcuni singoli e si trasferisce a Berlino, dove lavora per la Mute Records. Nel 2002 pubblica l'album \"Or\", sempre con The Hacker, mentre nel 2004 con l'album \"I Com\" inizia la sua carriera da solista; lo stesso anno Miss Kittin crea la sua label, la Nobody's Bizzness, con la quale pubblicher\u00e0 i successivi lavori \"Batbox\" (2008) e \"Two\" (2009), dove torna a collaborare con The Hacker."}
{"id": "3559960", "revid": "271907", "url": "https://it.wikipedia.org/wiki?curid=3559960", "title": "Trololo", "text": ""}
{"id": "3559962", "revid": "287204", "url": "https://it.wikipedia.org/wiki?curid=3559962", "title": "Gran Premio motociclistico di Spagna 1964", "text": "Il Gran Premio motociclistico di Spagna fu il secondo appuntamento del motomondiale 1964.\nSi svolse il 10 maggio 1964 sul circuito del Montju\u00efc. Quattro le classi in programma: 50, 125, 250 e sidecar.\nPrima gara in programma quella della 50, dominata dalla Derbi di Jos\u00e9 Maria Busquets finch\u00e9 non ruppe un ammortizzatore, lasciando via libera ad Hans-Georg Anscheidt. Quinto classificato \u00c1ngel Nieto al suo debutto iridato (a 17 anni d'et\u00e0).\nSegu\u00ec la gara della 125, nella quale Luigi Taveri port\u00f2 alla vittoria la Honda 4 cilindri.\nTerza gara in programma quella della 250, vinta da Tarquinio Provini in sella alla Benelli 4 cilindri. La Casa pesarese aveva vinto l'ultimo GP tredici anni prima.\nNei sidecar Florian Camathias interruppe il dominio BMW nella categoria, facendo vincere un mezzo spinto dal 4 cilindri Gilera (che non vinceva un GP nei \"tre ruote\" dal 1957). Quinto il britannico Chris Vincent, andato a punti anche in 125.\nClasse 250.\n24 piloti iscritti.\nClasse 125.\n24 piloti iscritti.\nClasse 50.\n16 piloti iscritti.\nClasse sidecar.\n14 equipaggi iscritti."}
{"id": "3559979", "revid": "33689", "url": "https://it.wikipedia.org/wiki?curid=3559979", "title": "Publio Acilio Attiano", "text": "Biografia.\nAmico personale nonch\u00e9 tutore dell'imperatore Adriano, fu prefetto del pretorio sotto quest'ultimo, tra il 118 e il 119.\nCon Plotina fu al capezzale dell'imperatore Traiano a Selinunte in Cilicia, prima che questi morisse designando il suo successore.\nSu suo ordine vennero giustiziati Avidio Nigrino, Cornelio Palma, Publio Celso e Lusio Quieto, importante generale di Traiano. Adriano, irritato da questo gesto che avrebbe turbato l'opinione pubblica, lo destitu\u00ec dalla carica di prefetto e lo sostitu\u00ec con Tito Flavio Longino Marzio Turbone.\nAlbero genealogico.\nAntinoo, nella sua qualit\u00e0 di amasio e favorito dell'imperatore in carica, viene a trovarsi esattamente al centro di quella che \u00e8 la prima parte della cronologia riguardante la cosiddetta dinastia dei nerva-antonini o degli imperatori adottivi, che inizia con Nerva nel 96 per concludersi con Commodo nel 192; mentre in linea diretta la discendenza arriva, dopo la dinastia dei Severi, fino a Gordiano III nel 244."}
{"id": "3559988", "revid": "767487", "url": "https://it.wikipedia.org/wiki?curid=3559988", "title": "C\u00e9sar Eduardo Gonz\u00e1lez", "text": "Carriera.\nNazionale.\nDurante la Copa Am\u00e9rica 2011 ha segnato la rete decisiva contro l'Ecuador al 61\u00ba minuto di gioco venendo poi sostituito da Jes\u00fas Meza al 64\u00ba minuto. Ha giocato anche da titolare nella prima partita del girone contro il Brasile, finita 0-0, venendo rimpiazzato da Gi\u00e1como Di Giorgi all'86\u00ba minuto.\nIl 12 agosto 2011 viene acquistato dal River Plate"}
{"id": "3559990", "revid": "2121414", "url": "https://it.wikipedia.org/wiki?curid=3559990", "title": "Royal Bank of Canada", "text": "La Royal Bank of Canada (in francese Banque Royale du Canada) o RBC (TSX: RY; NYSE: RY), \u00e8 la principale banca del Canada, davanti alla Toronto-Dominion Bank. \u00c8 una delle principali aziende di servizi finanziari del America del Nord. Con pi\u00f9 di 60.000 filiali serve una clientela di oltre 12 milioni di clienti e imprese in pi\u00f9 di 30 paesi nel mondo. La sede principale \u00e8 a Toronto.\nSul territorio canadese ha 1.433 succursali, e 3.999 sportelli bancomat. Negli Stati Uniti la RBC conta pi\u00f9 di due milioni di clienti.\nStoria.\nLa \"Royal Bank of Canada\" venne fondata a Halifax nel 1864, come Merchants Bank. Nel 1869 cambi\u00f2 il nome in Merchants Bank of Halifax, prima di cambiarlo ancora nel 1901 in Royal Bank of Canada. Nel 1869 la \"Merchants Bank of Halifax\" aveva ottenuto dalla Federazione una licenza per esercitare l'attivit\u00e0 bancaria. Poi negli anni Settanta e Ottanta dell'Ottocento la Banca estese l'attivit\u00e0 a tutte le province marittime.\nNel 1907 la sede fu spostata a Montr\u00e9al. Nel 1910 la \"Merchants Bank of Halifax\" si fuse con l\"Union Bank of Halifax\", poi nel 1912 con la \"Traders Bank of Canada\", nel 1917 con la \"Banque de Qu\u00e9bec\", l'anno seguente con la \"Northern Crown Bank\" e nel 1925 con l\"Union Bank of Canada\".\nFra il 1926 e il 1928 fece costruire un nuovo grattacielo in rue Saint-Jacques, sempre a Montr\u00e9al. Questo palazzo ospiter\u00e0 la sede della societ\u00e0 dal 1928 al 1962, quando fu trasferita nel nuovo grattacielo di Place Ville-Marie.\nNel 1961 la RBC install\u00f2 il primo calcolatore elettronico, il primo in una banca canadese. In conseguenza dell'indipendentismo del Qu\u00e9bec degli anni Sessanta e Settanta, la \"Royal Bank of Canada\" decise di spostare la sede operativa a Toronto. La sede legale rimase invece a Montr\u00e9al.\nNel 1993 la RBC incorpor\u00f2 la \"Royal Trust Company\". Nel 2000 la gestione delle carte di credito e di debito furono unificate con quelle della \"Banque de Montr\u00e9al\" nella \"Moneris Solutions\".\nNel 2006 diede vita con \"Dexia\" alla \"joint-venture\" \"RBC Dexia Investor Services\", per investimenti istituzionali. Nel 2015 la RBC rilev\u00f2 anche la met\u00e0 di Dexia e la ribattezz\u00f2 \"RBC Investor Services\".\nNel 2015 la RBC ha acquistato la \"City National\", una banca con sede a Los Angeles."}
{"id": "3559991", "revid": "62748", "url": "https://it.wikipedia.org/wiki?curid=3559991", "title": "Americhe", "text": ""}
{"id": "3560013", "revid": "375960", "url": "https://it.wikipedia.org/wiki?curid=3560013", "title": "Act of Supremacy", "text": ""}
{"id": "3560021", "revid": "110157", "url": "https://it.wikipedia.org/wiki?curid=3560021", "title": "A Republikanska futbolna grupa 1965-1966", "text": "La A Republikanska futbolna grupa 1965-1966 fu la 42\u00aa edizione della massima serie del campionato di calcio bulgaro disputato tra il 15 agosto 1965 e il 12 giugno 1966 e concluso con la vittoria del CSKA Septemvriysko zname Sofia, al suo tredicesimo titolo.\nCapocannoniere del torneo fu Traycho Spasov del PFC Marek Dupnica con 21 reti.\nFormula.\nCome nella stagione precedente le squadre partecipanti furono sedici e disputarono un turno di andata e ritorno per un totale di trenta partite.\nLe ultime due classificate retrocedettero in B RFG.\nLe squadre ammesse alle coppe europee furono tre: i campioni nazionali alla Coppa dei Campioni 1966-1967, la vincitrice della Coppa di Bulgaria alla Coppa delle Coppe 1966-1967 pi\u00f9 un ulteriore club di Plovdiv alla Coppa delle Fiere 1966-1967."}
{"id": "3560028", "revid": "297745", "url": "https://it.wikipedia.org/wiki?curid=3560028", "title": "Salesie", "text": ""}
{"id": "3560029", "revid": "268129", "url": "https://it.wikipedia.org/wiki?curid=3560029", "title": "Calcio agli XI Giochi panamericani", "text": "L'undicesima edizione del torneo di calcio ai Giochi panamericani si \u00e8 svolta a L'Avana, Cuba, dal 4 al 13 agosto 1991. Le Nazionali partecipanti sono otto, tutte affiliate alla CONCACAF. A vincere la competizione furono gli Stati Uniti."}
{"id": "3560030", "revid": "33689", "url": "https://it.wikipedia.org/wiki?curid=3560030", "title": "Fabio Francolini", "text": ""}
{"id": "3560040", "revid": "1431409", "url": "https://it.wikipedia.org/wiki?curid=3560040", "title": "Joel Campbell", "text": "Caratteristiche tecniche.\nAttaccante, indifferentemente prima o seconda punta, \u00e8 dotato di grande rapidit\u00e0 e di un ottimo sinistro, nonch\u00e9 di una velocit\u00e0 fulminea sia in allungo che sul breve.\nCarriera.\nClub.\nGli inizi ed i vari prestiti.\nDopo le prime partite nella formazione del Deportivo Saprissa, con cui esordisce in patria nel calcio professionistico, e grazie alle notevoli prestazioni nella Copa Am\u00e9rica 2011, attira su di s\u00e9 le attenzioni di numerosi osservatori europei e il 12 agosto 2011 viene acquistato dall'Arsenal per 2,5 milioni di euro, venendo poi subito girato in prestito al Lorient. Nella stagione 2011-2012 il giocatore scende in campo 25 volte mettendo a segno 3 gol nella Ligue 1 francese. L'11 luglio 2012 passa in prestito al Betis, squadra con la quale colleziona 28 presenze e 2 gol. Alla fine della stagione la squadra spagnola ottiene la qualificazione all'Europa League.\nPer la stagione 2013-2014 Campbell viene girato in prestito all'Olympiakos, contribuendo con i suoi 8 gol alla vittoria del campionato greco. Nel luglio del 2014 il prestito alla squadra greca non viene rinnovato e il giocatore fa ritorno all'Arsenal. Il 24 gennaio 2015 viene ufficializzato il suo passaggio in prestito al Villarreal. Nella stagione 2015-2016 raccoglie la quasi totalit\u00e0 delle sue presenze con l'Arsenal, mentre nel 2017-2018 torna al Real Betis dove gioca soltanto nove volte (otto in Liga e una in Copa del Rey) a causa di un paio di infortuni.\nFrosinone.\nIl 16 agosto 2018 si trasferisce ufficialmente a titolo definitivo al Frosinone, con il quale debutta nel pareggio contro il Bologna (0-0); in 17 partite di Serie A non segna alcun gol ma serve 3 assist.\nLe\u00f3n e Monterrey.\nIl 26 gennaio 2019 si trasferisce al Club Le\u00f3n, club della Primera Divisi\u00f3n de M\u00e9xico, il massimo campionato messicano. Dopo un anno e mezzo di prestito, il 1\u00ba luglio 2020, arriva il riscatto da parte del club messicano, che lo acquista a titolo definitivo dal .\nIl 7 luglio 2021, rimane in Messico, trasferendosi a titolo definitivo al .\nNazionale.\nNazionali giovanili.\nNel 2011 partecipa al Campionato nordamericano di calcio Under-20. Esordisce il 30 marzo contro la Guai, contro cui realizza una doppietta; la partita si conclude sul risultato di 3-0 per la Costa Rica. Contro il Canada, il primo aprile, nell'ultima partita del girone conclusasi con una vittoria per 3-0, segna la rete del 2-0 al 66'. Con questa vittoria la Costa Rica si qualifica ai quarti di finale, in cui il 5 aprile affronta Cuba. Il risultato finale sar\u00e0 di 6-1 per la Costa Rica, con Campbell protagonista in quanto autore di una tripletta.\nL'8 aprile affronta in semifinale il Guatemala, contro cui la Costa Rica vince 2-1, ma non realizza nessun gol. Nella finale contro il Messico dell'8 aprile la Costa Rica viene sconfitta per 3-1. Avendo segnato 6 gol, Campbell si aggiudica il titolo di capocannoniere della competizione. Dopo la sconfitta nel campionato nordamericano disputa il Campionato mondiale di calcio Under-20, in cui esordisce il 31 luglio con una sconfitta per 2-1 contro la Spagna. Il 3 agosto realizza i primi 2 gol nella partita vinta 3-2 contro l'Australia. Si qualifica agli ottavi, perdendo per\u00f2 per 3-2 contro la Colombia il 9 agosto.\nNazionale maggiore.\nIl 5 giugno debutta nella CONCACAF Gold Cup nella sfida vinta 5-0 contro Cuba dove segna un gol. Il 18 giugno nei quarti di finale la Costa Rica viene eliminata dall'Honduras ai rigori con il risultato finale di 4-2. In questa partita, Campbell realizza il quinto rigore. Durante la Coppa America 2011 ha giocato 46 minuti da titolare nella partita d'esordio del torneo, persa 1-0 contro la Colombia, per poi essere sostituito all'intervallo. Nella seconda partita ha segnato il raddoppio della Costa Rica al 78\u00ba minuto dopo il vantaggio segnato da Josu\u00e9 Mart\u00ednez al 59\u00ba minuto.\nDurante il Mondiale 2014, ha realizzato il gol del pareggio che ha aperto le porte ad una storica vittoria della Costa Rica per 3-1 contro l'Uruguay.\nViene convocato per la Copa Am\u00e9rica Centenario negli Stati Uniti.\nPartecipa ai Mondiali di Russia 2018, dove colleziona due presenze di cui una per intero, contro la Svizzera.\nSuccessivamente viene incluso nella lista dei convocati per la Gold Cup nel 2019 e nel 2021; in quest'ultima raggiunge quota 100 presenze con la nazionale costaricana in occasione della prima partita vinta 3-1 contro la .\nStatistiche.\nPresenze e reti nei club.\n\"Statistiche aggiornate al 13 luglio 2021.\""}
{"id": "3560042", "revid": "15756", "url": "https://it.wikipedia.org/wiki?curid=3560042", "title": "Approssimazione di Born", "text": "Nella teoria dello scattering ed in particolare in meccanica quantistica, l'approssimazione di Born consiste nel prendere il campo incidente invece del campo totale come il campo guida in ogni punto della regione dove agisce il potenziale dispersivo. Si tratta di un metodo perturbativo, i cui risultati valgono se il campo diffuso \u00e8 piccolo rispetto a quello incidente all'interno della regione di dispersione.\nPer esempio, lo scattering radar delle onde radio da parte di una colonna di polistirolo pu\u00f2 essere approssimato assumendo che ogni parte della plastica sia polarizzata dallo stesso campo elettrico che sarebbe presente nel punto senza la colonna e quindi calcolando lo scattering come l'integrale della radiazione sulla distribuzione delle polarizzazioni.\nApprossimazione di Born all'equazione di Lippmann-Schwinger.\nL'equazione di Lippmann-Schwinger per lo stato di scattering formula_1 con momento formula_2 e condizioni al contorno uscenti (+) o entranti (\u2212) \u00e8:\ndove formula_4 \u00e8 la funzione di Green per la particella libera, formula_5 \u00e8 una quantit\u00e0 infinitesima e positiva e formula_6 \u00e8 il potenziale di interazione. formula_7 \u00e8 la corrispondente soluzione libera a volte chiamata campo incidente. Il fattore formula_1 sul lato destro \u00e8 detto \"campo guida\".\nCon l'approssimazione di Born questa equazione diventa:\nche \u00e8 molto pi\u00f9 facile da risolvere dato che il secondo membro non dipende pi\u00f9 dallo stato sconosciuto formula_1.\nLa soluzione ottenuta \u00e8 il punto di partenza della serie di Born.\nApprossimazione di Born all'ampiezza di scattering.\nUsando la funzione di Green libera uscente per una particella di massa formula_11 nello spazio delle coordinate,\nsi pu\u00f2 estrarre l'approssimazione di Born all'ampiezza di scattering dall'approssimazione di Born all\"equazione di Lippmann\u2013Schwinger di cui sopra,\ndove formula_14 \u00e8 il momento lineare trasferito.\nApplicazioni.\nL'approssimazione di Born \u00e8 usata in contesti fisici abbastanza differenti. Nello scattering di neutroni, l'approssimazione di Born al primo ordine \u00e8 quasi sempre adeguata, eccetto che per fenomeni di ottica dei neutroni come la riflessione interna totale in una guida a neutroni o di grazing-incidence small-angle neutron scattering (GISANS).\nL'approssimazione di Born a onde distorte.\nL'approssimazione di Born \u00e8 pi\u00f9 semplice quando le onde incidenti formula_7 sono onde piane. Cio\u00e8 il mezzo diffusore \u00e8 trattato come una perturbazione allo spazio libero o ad un mezzo omogeneo.\nNella approssimazione di Born a onde distorte (in inglese, \"distorted wave Born approximation\" o DWBA) le onde incidenti sono soluzioni formula_16 di una parte formula_17 del problema originale dove il potenziale \u00e8 dato da formula_18 che \u00e8 trattato con altri metodi, sia analitici che numerici. Quindi l'interazione di interesse formula_6 \u00e8 scomposta in una perturbazione formula_20 di un sistema formula_17 le cui soluzioni sono disponibili per via analitica o con altri metodi.\nPer le reazioni nucleari si usano modelli numerici di onde ottiche.\nPer lo scattering di particelle cariche da parte di particelle cariche si utilizzano le soluzioni analitiche dello scattering di Coulomb. Questo da l'equazione iniziale:\ne con l'approssimazione di Born si ottiene:\nAltre applicazioni includono la bremsstrahlung e l'effetto fotoelettrico."}
{"id": "3560061", "revid": "31360", "url": "https://it.wikipedia.org/wiki?curid=3560061", "title": "Dozz-aap", "text": ""}
{"id": "3560065", "revid": "120392785", "url": "https://it.wikipedia.org/wiki?curid=3560065", "title": "Mantis (Marvel Comics)", "text": "Mantis \u00e8 un personaggio dei fumetti Marvel Comics. Creata da Steve Englehart (testi) e Don Heck (disegni), \u00e8 apparsa per la prima volta in \"The Avengers\" (vol. 1) n. 112 (giugno 1973).\nStoria editoriale.\nMantis esord\u00ec come membro dei Vendicatori, sulle pagine dell'omonima serie nel 1973. In seguito al passaggio di Steve Engelhart alla DC Comics e poi alla Eclipse Comics, l'autore inser\u00ec nelle serie che scrisse due personaggi con le stesse caratteristiche di \"Mantis\", ma con nomi diversi (\"Willow\" e \"Lorelei\"). Questi due personaggi vengono generalmente considerate, almeno dalla Marvel Comics, come altrettante identit\u00e0 della stessa Mantis, tanto che l\"'Official Handbook of the Marvel Universe: Avengers 2005\" indica sia Willow che Lorelei come nomi alternativi della telepate germano/vietnamita.\nMantis ricomparve in \"Silver Surfer\" e fu poi reintegrata a pieno titolo nell'universo Marvel nell'arco narrativo \"Avengers: The Crossing\" del 1995.\nBiografia del personaggio.\nOrigini.\nMantis \u00e8 la figlia del supercriminale Bilancia (il tedesco Gustav Brandt, \u00e8 un membro dello Zodiaco) e di una donna vietnamita. Poco dopo la sua nascita i suoi genitori sono costretti ad abbandonare la piccola presso il tempio dei \"Preti di Pama\", una setta di sacerdoti kree, nella giungla del Vietnam. I kree si convincono che, secondo la loro religione, la bambina potr\u00e0 un giorno divenire la \"Madonna Celestiale\" e, unendosi a un membro della razza dei \"Cotati\", dare alla luce il \"Messia Celestiale\", ovvero l'essere pi\u00f9 potente dell'universo. Raggiunta l'et\u00e0 adulta per\u00f2 alla giovane Mantis viene praticato un lavaggio del cervello, con lo scopo di cancellare temporaneamente tutto ci\u00f2 che ha appreso al tempio, e viene mandata nel mondo per fare le sue esperienze di vita. Lo Spadaccino, all'epoca appena uscito dai Vendicatori, la incontra in un bar del Vietnam dove lavora come prostituta. I due instaurano una relazione di amicizia e, quando lo Spadaccino ritorna nei Vendicatori, ne entra a far parte anche la stessa Mantis.\nVendicatori.\nAl fianco dei Vendicatori combatte svariati avversari, tra cui Bilancia, suo padre, da cui apprende la storia della sua infanzia. Infatuata della Visione, viene rifiutata dall'androide, e si rende conto dei suoi sentimenti per lo Spadaccino solo quando quest'ultimo rimane ucciso. Divenuta consapevole della profezia kree accetta il suo destino di \"Madonna Celestiale\", sposa un alieno dei Cotati che nel frattempo si \u00e8 \"incarnato\" nel corpo del defunto Spadaccino, e lascia la Terra e i Vendicatori per portare a termine la sua gravidanza nello spazio.\nDopo aver dato alla luce un bambino di nome \"Sequoia\" (conosciuto anche come \"Quoi\"), Mantis vive per un anno sulla terra, nel Connecticut, per poi affidare il piccolo a suo padre e al suo popolo e tornare nello spazio per combattere a fianco di Silver Surfer. In seguito ad un'esplosione in cui i due rimangono coinvolti, il corpo (e la personalit\u00e0) di Mantis si scindono in molte parti, ognuna delle quali contiene ora uno dei molteplici aspetti della sua personalit\u00e0, che non erano pi\u00f9 in grado di resistere assieme.\nAnnihilation: Conquest.\nDopo alcune brevi apparizioni nei vendicatori, Mantis prende parte alla saga cosmica \"\", in cui partecipa a una missione guidata da Star-Lord, con il quale condivider\u00e0 altre avventure in futuro.\nWar of Kings.\nNella saga del 2008 \"War of Kings\", Mantis ha un ruolo chiave nella formazione del nuovo gruppo di salvaguardia dell'ordine cosmico dei Guardiani della Galassia. Su richiesta di Star-Lord, Mantis usa i suoi poteri telepatici per persuadere i futuri membri del gruppo a entrare nello stesso a dispetto della loro volont\u00e0. Una volta scoperto il trucco, la maggior parte dei guardiani abbandona il gruppo, e Mantis, tra i pochi a rimanere, viene promossa ad un ruolo operativo, dove pu\u00f2 far valere, oltre ai suoi poteri mentali, anche la sua abilit\u00e0 nelle arti marziali e nel combattimento corpo a corpo.\nPoteri e abilit\u00e0.\nCome risultato dell'addestramento presso i Preti di Pama, Mantis \u00e8 sempre stata abile nelle arti marziali. Grazie ad esso possiede inoltre un'istintiva capacit\u00e0 di individuare il punto debole dell'avversario, oltre a un eccezionale controllo del proprio corpo e del proprio sistema vegetativo, e discrete capacit\u00e0 di guarigione. Fin dall'inizio, presenta anche abilit\u00e0 empatiche e telepatiche, anche se non \u00e8 chiaro fino a che punto esse siano innate (il che la qualificherebbe come una mutante) o frutto dell'addestramento tra i religiosi kree.\nNel corso della sua \"carriera\" e dei suoi viaggi nello spazio Mantis sviluppa inoltre alcune abilit\u00e0 aggiuntive: grazie all'unione con la stirpe dei Cotati, una razza aliena di origine vegetale, Mantis sviluppa la capacit\u00e0 di comunicare con le piante e il regno vegetale; in seguito ad un'esplosione in cui rimane coinvolta nello spazio, sviluppa la capacit\u00e0 di separare la propria coscienza dal corpo in una sorta di proiezione astrale, con la quale pu\u00f2 viaggiare attraverso grandi distanze, cos\u00ec come fondere la propria coscienza con qualunque organismo di tipo vegetale. Altri poteri che ha mostrato successivamente, sebbene non ne sia chiara l'origine, sono precognizione, pirocinesi, aumentata forza e agilit\u00e0 e elevate capacit\u00e0 di calcolo, paragonabili a quelle di un potente computer.\nAltri media.\nCinema.\nMarvel Cinematic Universe.\nMantis compare per la prima volta sul grande schermo con il volto dell'attrice francese Pom Klementieff nel secondo film dei Guardiani della Galassia. Qui ella venne trovata da Ego quando era ancora in forma di larva e la prende con s\u00e9 come aiutante, aiutandolo, con i suoi poteri, a dormire o a calmarsi. Klementieff l'ha descritta come una bambina innocente, tutto per lei \u00e8 nuovo e infatti quando incontra persone nuove per lei \u00e8 una novit\u00e0 perch\u00e9 non sa come relazionarsi."}
{"id": "3560071", "revid": "115751", "url": "https://it.wikipedia.org/wiki?curid=3560071", "title": "Azerbaijan ai Giochi olimpici", "text": ""}
{"id": "3560096", "revid": "1821847", "url": "https://it.wikipedia.org/wiki?curid=3560096", "title": "Andr\u00e9s Henestrosa", "text": "\u00c8 ricordato per lo studio sulla fonetica della lingua zapotec e la sua trascrizione in alfabeto latino. Fu inoltre deputato all\"'Onorevole Congresso dell'Unione\" (Camera dei deputati) per tre mandati e senatore dello Stato di Oaxaca dal 1982 al 1988.\nBiografia.\nStudia a Juch\u00edtan, in Oaxaca, dopodich\u00e9 alla National Teacher's school e poi alla National High School.\nSuccessivamente entra all'UNAM messicana e viene consigliato da Alfonso Caso sul suo futuro: scriver\u00e0 e spiegher\u00e0 miti e leggende Zapotec.\nScrive il primo libro nel 1929, \"Los Hombres que dispers\u00f2 la danza\". Il suo romanzo pi\u00f9 famoso \u00e8 per\u00f2 \"El retrato de mi madre\".\nNel 1993 il Senato messicano gli conferisce la Medaglia d'Onore Belisario Dom\u00ednguez.\nMuore il 10 gennaio 2008 all'et\u00e0 di 101 anni."}
{"id": "3560108", "revid": "2166030", "url": "https://it.wikipedia.org/wiki?curid=3560108", "title": "Berenguela di Le\u00f3n", "text": "Biografia.\nEra figlia del re di Le\u00f3n Alfonso IX e della seconda moglie Berenguela I, regina di Castiglia. In seguito il matrimonio della coppia venne annullato su decisione di papa Innocenzo III per consanguineit\u00e0 dei coniugi.\nNel 1217 suo fratello Ferdinando divenne re di Castiglia in seguito all'abdicazione di Berenguela.\nLa scelta dello sposo per l'infanta Berenguela avvenne in occasione del viaggio in terra spagnola di Giovanni di Brienne, recatosi in pellegrinaggio al santuario di Santiago di Compostela. All'ospite straniero vennero offerte proposte di matrimonio sia da parte di Alfonso IX, che offr\u00ec la mano della figlia di primo letto Sancha, sia da parte di Berenguela I, che offr\u00ec la mano di una delle sue figlie. Giovanni scelse Berenguela, pi\u00f9 giovane di dieci anni rispetto a Sancha.\nLe nozze vennero celebrate nel 1224 a Toledo.\nBerenguela diede quattro figli al marito:\nNel 1229 divenne imperatore di Costantinopoli un fanciullo di dodici anni, Baldovino II. I baroni gli affiancarono un reggente scegliendo Giovanni di Brienne. Giovanni e Berenguela fecero il loro ingresso a Costantinopoli nel 1231 e vennero nominati co-imperatori. Gi\u00e0 al momento della nomina la coppia aveva stabilito il matrimonio tra Baldovino e la loro primogenita Maria, nozze che vennero celebrate nel 1234.\nIl 27 marzo 1237 mor\u00ec Giovanni, Berenguela lo segu\u00ec nella tomba pochi giorni dopo, il 27 aprile."}
{"id": "3560114", "revid": "120682751", "url": "https://it.wikipedia.org/wiki?curid=3560114", "title": "La metafisica dei costumi", "text": "La metafisica dei costumi (titolo originale: \"Die Metaphysik der Sitten\") \u00e8 l'opera pi\u00f9 ampia di Immanuel Kant per quanto concerne la filosofia morale e del Diritto; sebbene non fosse conosciuta quanto la \"Fondazione della metafisica dei costumi\" o la \"Critica della ragion pratica\", negli Stati Uniti fu riscoperta grazie alla traduzione di Mary J. Gregor e alla sua opera \"Laws of Freedom\" del 1963, in Italia ne esisteva gi\u00e0 una traduzione a cura Giovanni Vidari (1923) e in Germania l'opera era discussa e conosciuta gi\u00e0 prima, ma era stata sottovalutata.\nL'opera \u00e8 divisa in due parti principali: la prima, la \"Scienza del diritto\", si basa sull'interpretazione repubblicana delle origini della comunit\u00e0 politica come societ\u00e0 civile e l'istituzione della legge positiva in rapporto al Diritto naturale. Pubblicata separatamente la \"Scienza del diritto\" \u00e8 influenzata dal giusnaturalismo e dal contrattualismo fornendo una giustificazione filosofica dello stato come Stato di diritto. Costituisce uno degli ultimi esempi del repubblicanesimo classico nella filosofia politica. La \"Scienza del diritto\" contiene anche la pi\u00f9 matura delle asserzioni di Kant sul progetto della pace (vedere anche il saggio Per la pace perpetua) e un sistema giuridico per garantire i diritti individuali secondo una concezione liberale classica. La seconda parte, la \"Scienza della virt\u00f9\", tocca temi legati allo sviluppo morale della persona: in particolare offre un'analitica deduzione dei doveri etici.\nPossono essere usate anche le traduzioni alternative \"Dottrina del diritto\" e \"Dottrina della virt\u00f9\".\nStruttura dell'opera.\nLa Metafisica dei costumi \u00e8 divisa in due parti fondamentali ossia la dottrina del diritto e la dottrina della virt\u00f9: la necessit\u00e0 di questa partizione \u00e8 esplicitata a pi\u00f9 riprese nell'opera dallo stesso autore; nel capitolo XIV intitolato \"Il principio di distinzione della dottrina della virt\u00f9 dalla dottrina del diritto\", Kant sottolinea che questa distinzione \"si fonda sul fatto che il concetto di libert\u00e0, comune ad entrambe le dottrine, rende necessaria la divisione dei doveri in doveri della libert\u00e0 esterna e doveri della libert\u00e0 interna\". Peraltro se i doveri di diritto si riferiscono all'uso della libert\u00e0 esterna, i doveri di virt\u00f9 (etici) si riferiscono all'uso della libert\u00e0 sia esterna, sia interna. Inoltre l'opera consta di due prefazioni e di due introduzioni, queste ultime relative rispettivamente alla metafisica dei costumi ed alla dottrina della virt\u00f9.\nLa dottrina della virt\u00f9 \u00e8 poi divisa in due parti fondamentali che sono la \"dottrina degli elementi\", suddivisa in \"dogmatica\" e \"casistica\", e\"dottrina del metodo\" a sua volta suddivisa in \"catechesi\" ed \"ascetica\".\nQual \u00e8 il motivo che conduce Kant ad introdurre una dottrina del metodo in ambito etico e non in ambito giuridico? In primo luogo in ambito etico ci si riferisce a massime (la massima \u00e8 il principio soggettivo che l'agente si pone come regola) e non ad azioni come accade invece in ambito giuridico.\nIn secondo luogo \u00e8 importante specificare che, poich\u00e9 l'etica ha a che fare con \"doveri larghi\" (doveri che possono lasciare anche uno spazio per agire alla libert\u00e0 d'arbitrio detto \"latitudo\"), perch\u00e9 si riferiscono a massime, invece la dottrina del diritto (riferendosi ad azioni) ha a che fare con doveri esclusivamente stretti; perci\u00f2 quest'ultima, in base alla sua natura strettamente coercitiva, non richiede una prescrizione generale (metodo). Nella dottrina del diritto si considerano le azioni se siano legali, cio\u00e8 conformi alle leggi (del diritto), nella dottrina della virt\u00f9 (cio\u00e8 nell'etica) invece \u00e8 l'intenzione (come fondamento intrinseco della massima) ad essere considerata se sia conforme alla legge morale (l'imperativo categorico). I doveri di diritto (giuridici), riferendosi ad azioni, sono unicamente doveri perfetti verso gli altri uomini; i doveri di virt\u00f9 (etici) invece, riferendosi a massime, si distinguono in doveri perfetti (verso se stessi e verso gli altri uomini) e in doveri imperfetti (verso se stessi e verso gli altri). I doveri perfetti ci indicano precisamente quale massima deve essere (o non deve essere) scelta dall'agente morale; i doveri imperfetti invece indicano solo il fine, che per l'agente morale deve essere preso in considerazione, lasciando a lui la scelta della massima pi\u00f9 consona al suo raggiungimento. \nPer esempio \"non uccidere\", oltre ad essere un dovere di diritto (giuridico) perfetto verso gli altri uomini, costituisce anche un dovere di virt\u00f9 (etico), per cui non si deve uccidere n\u00e9 gli altri, n\u00e9 se stessi (suicidio). In questo senso ci indica come dovere di virt\u00f9 la massima. Fra i doveri di virt\u00f9 (etici) perfetti ci sono molti doveri \"negativi\", che indicano precisamente quali massime sono da Kant ritenute immorali e pertanto moralmente proibite: oltre l'omicidio, il suicidio e il rubare, \u00e8 soprattutto degna di nota la condanna kantiana del mentire. La menzogna infattie \u00e8 considerata da Kant una grave trasgressione, perch\u00e9 mentendo l'uomo tratta se stesso come \"una macchina parlante\" e non come una persona. Fra i doveri di virt\u00f9 (etici) imperfetti verso se stessi invece, Kant cita il tendere alla propria perfezione (intesa come fisica, intellettuale e morale); mentre fra i doveri di virt\u00f9 (etici) imperfetti verso gli altri uomini, Kant cita il contribuire alla felicit\u00e0 altrui (ad esempio con la beneficenza, la riconoscenza e la simpatia). In entrambi i casi \u00e8 lasciata all'agente morale la scelta (\"latitudo\" della massima da seguire.\nIntroduzione alla metafisica dei costumi.\nL'introduzione alla metafisica dei costumi risolve ed anticipa problematiche che trovano nuova rielaborazione ed articolazione all'interno dell'opera come il concetto di libert\u00e0, volont\u00e0 ed imperativo categorico; nella prima parte intitolata \"Il rapporto fra facolt\u00e0 dell'animo umano e leggi etiche\" trova per la prima volta esposizione il concetto di libert\u00e0 inteso nel suo concetto negativo come \"indipendenza dagli impulsi sensibili\", mentre nel suo concetto positivo \u00e8 considerata come \" la facolt\u00e0 della ragione pura di essere di per se stessa pratica\".\nIl principio supremo del diritto.\nIl principio supremo del diritto, che \u00e8 alla base di ogni dovere di diritto, \u00e8 secondo Kant: \"Agisci esternamente in modo tale che il libero uso del tuo arbitrio possa coesistere con quello di ogni altro sotto una legge universale\". Questo principio sembra essere dedotto dalla terza formulazione dell'imperativo categorico, presente nella \"Fondazione della metafisica dei costumi\" (1785) : \"Agisci affinch\u00e9 l'idea della volont\u00e0, insita in te, come in ogni essere ragionevole, diventi principio di una legislazione universale\". Qui Kant sembra proprio riferirsi a quel concetto di \"regno dei fini\", in cui ogni uomo deve trattare se stesso e ogni altro \"come fine e mai semplicemente come mezzo\", che deve essere instaurato dall'uomo, considerato come essere ragionevole.\nIntroduzione alla dottrina delle virt\u00f9.\nIn questa parte dell'opera Kant si interroga su quello che pu\u00f2 essere considerato lo statuto autentico dell'etica partendo da una riflessione sul rapporto tra scopo (o fine) e dovere: se in ambito giuridico, partendo dallo scopo, rintraccio massime delle azioni conformi al dovere, in ambito etico la strada sar\u00e0 opposta, perch\u00e9 \u00e8 il concetto di dovere che conduce agli scopi (ottica etica deontologica). A questo punto ci si domanda quale possa essere un \"dovere di virt\u00f9\" : Kant risponder\u00e0 ponendo l'accento sul fatto che un \"dovere di virt\u00f9\" \u00e8 tale solo se uno scopo \u00e8 contemporaneamente un dovere.\nIl principio supremo della virt\u00f9.\nIl principio supremo della virt\u00f9, che sta alla base di ogni dovere di virt\u00f9, \u00e8 \"Agisci con una massima di fini che l'averla costituisca per te principio di una legislazione universale\". Questo principio sembra essere dedotto da Kant dalla seconda formulazione dell'imperativo categorico, presente nella Fondazione della metafisica dei costumi (1785): \"Agisci in modo da trattare l'umanit\u00e0 nella tua, come nell'altrui persona, sempre come fine e mai semplicemente come mezzo\". Questa celebre formulazione dell'Imperativo categorico di Kant \u00e8 quella che esprime meglio che l'uomo non \u00e8 una cosa, n\u00e9 solamente un individuo, ma \u00e8 persona, e come tale deve essere trattato da se stesso e dagli altri uomini. Se l'uomo non trattasse se stesso e ogni altro uomo come fine, la massima della sua volont\u00e0 non potrebbe diventare una legge universale, che \u00e8 la formula fondamentale dell'Imperativo categorico, cio\u00e8 la legge morale.\nQuali sono gli scopi che sono contemporaneamente doveri?\nEssi sono:\nQuesti doveri che sono allo stesso tempo scopi non sono interscambiabili ossia non posso elevare al loro \"status\" la propria felicit\u00e0 e la perfezione altrui. Cosa intende Kant per \"propria perfezione\"?\nKant intende il concetto di \"perfezione\" sia in senso fisico, sia in senso morale: per quello che riguarda la \"perfezione naturale\" \u00e8 un dovere per l'uomo risollevarsi dalla rozzezza della sua natura e dall'animalit\u00e0 per orientarsi verso l'umanit\u00e0 che risiede in lui. Allo stesso tempo per l'uomo \u00e8 un dovere coltivare la propria volont\u00e0 affinch\u00e9 si elevi ad intenzione pura, in modo che la legge diventi contemporaneamente anche il motivo delle sue azioni conformi al dovere."}
{"id": "3560123", "revid": "6923", "url": "https://it.wikipedia.org/wiki?curid=3560123", "title": "Alfonso Caso", "text": "Biografia.\nDopo i suoi studi di filosofia e archeologia all'Universit\u00e0 Nazionale (UNAM) insegn\u00f2 archeologia messicana (1929-1943) e etnologia generale (1930-1933) alla Scuola Nazionale Superiore.\nFu capo del Museo Nazionale di archeologia, storia ed etnografia, l'odierno Museo Nazionale di Antropologia e ne fu il direttore dal 1933 al 1934.\nFu anche rettore dell'UNAM nel 1944-1945 e ricevette il Premio Nazionale per le Scienze nel 1960.\nDopodich\u00e9 si dedic\u00f2 a misteri delle civilt\u00e0 precolombiane e riusc\u00ec a decifrare i geroglifici aztechi.\nNei suoi diversi scavi ritrov\u00f2 pi\u00f9 di 176 tombe antiche."}
{"id": "3560126", "revid": "10125", "url": "https://it.wikipedia.org/wiki?curid=3560126", "title": "Aphanobionta", "text": ""}
{"id": "3560127", "revid": "115751", "url": "https://it.wikipedia.org/wiki?curid=3560127", "title": "Repubblica Democratica Tedesca ai Giochi olimpici", "text": ""}
{"id": "3560128", "revid": "525063", "url": "https://it.wikipedia.org/wiki?curid=3560128", "title": "Diet Coke", "text": ""}
{"id": "3560137", "revid": "115751", "url": "https://it.wikipedia.org/wiki?curid=3560137", "title": "Principato di Monaco ai Giochi olimpici", "text": ""}
{"id": "3560141", "revid": "287204", "url": "https://it.wikipedia.org/wiki?curid=3560141", "title": "Jakob Schubert", "text": "Pratica le competizioni di difficolt\u00e0 e boulder, l'arrampicata in falesia e il bouldering.\nBiografia.\nHa iniziato ad arrampicare nel 2003 a dodici anni. Dal 2004 ha partecipato alla Coppa Europa giovanile e ai Campionati del mondo giovanili. Dal 2007 gareggia nella Coppa del mondo di arrampicata, prima nella lead e poi anche nel boulder.\nDopo quattro anni di apprendistato sempre in miglioramento, 26\u00b0 nel 2007, 7\u00b0 nel 2008, 4\u00b0 nel 2009, 2\u00b0 nel 2010, nel 2011 ha raggiunto un altissimo stato di forma: ha conquistato la medaglia d'argento al Campionato del mondo di arrampicata 2011 ad Arco e ha vinto la Coppa del mondo di arrampicata 2011 nella lead vincendo sette tappe consecutive, superando il precedente record di sei vittorie consecutive di Alexandre Chabot nella stagione 2002.\nDopo la Coppa del mondo del 2011, nel 2012 ha conquistato anche la medaglia d'oro al Campionato del mondo di arrampicata 2012 a Parigi.\nNonostante la specialit\u00e0 lead rimanga la sua disciplina principale, nel 2012 ha partecipato a tutte le tappe di boulder della Coppa del mondo, pure con ottimi risultati: ha raggiunto il turno di finale in cinque delle sei gare della stagione, \u00e8 salito due volte sul podio (un primo e un terzo posto) e ha concluso in terza posizione nella classifica generale.\nOltre al terzo posto nel boulder, nel 2012 ha ottenuto anche il terzo posto finale nella specialit\u00e0 lead, risultato su cui ha influito la squalifica nella gara di Puurs, per aver guardato l'ora sul cellulare nell'area di isolamento, essendo l'utilizzo di qualunque mezzo di comunicazione vietato dal regolamento in questa zona.\nAi campionati del mondo del 2014 si \u00e8 posizionato quinto nella specialit\u00e0 lead."}
{"id": "3560144", "revid": "2110845", "url": "https://it.wikipedia.org/wiki?curid=3560144", "title": "Roger Walkowiak", "text": "Professionista dal 1950 al 1960, vinse il Tour de France 1956 e due tappe della Vuelta a Espa\u00f1a.\nCarriera.\nPassato professionista nel 1950, ottenne il suo primo successo nel 1952, quando fece sua una tappa al Tour de l'Ouest, gara che peraltro concluse al secondo posto della classifica generale; in quella stessa stagione fu anche terzo nella Grand Prix de Vals-les-Bains. Nel 1951 aveva partecipato al suo primo Tour de France (concluse al cinquantasettesimo posto), mentre nel 1953 ottenne dei piazzamenti nei primi dieci in un paio di tappe. Fra gli altri piazzamenti anche il secondo posto nella Parigi-Nizza e un ottavo nella Milano-Sanremo. Nel 1954 fu terzo al Tour de l'Ouest, l'anno dopo concluse invece secondo il Crit\u00e9rium du Dauphin\u00e9 Lib\u00e9r\u00e9 dietro Louison Bobet; apr\u00ec quindi il 1956 aggiudicandosi una tappa alla Vuelta a Espa\u00f1a.\nNel luglio del 1956 partecip\u00f2 per la terza volta al Tour de France, in rappresentanza del Nord Est-Centro, una delle squadre regionali francesi. Quella quarantatreesima \"Grande Boucle\", orfana del vincitore delle tre precedenti edizioni, il francese Louison Bobet, ma anche degli italiani Fausto Coppi e Gino Bartali e degli svizzeri Hugo Koblet e Ferdi K\u00fcbler, prendeva il via con molte incertezze riguardo al possibile vincitore. Il lotto dei papabili si decise nella settima tappa, quando una maxi-fuga di trentuno corridori giunse al traguardo di Angers con 18 minuti e 46 secondi di vantaggio sul resto del gruppo: la vittoria di tappa and\u00f2 al velocista italiano Alessandro Fantini, mentre fu proprio Walkowiak a vestire la maglia gialla.\nIl francese perse il simbolo del primato gi\u00e0 nella frazione successiva, a favore dell'olandese Gerrit Voorting; a seguire la maglia pass\u00f2 a Jan Adriaensens e, sulle Alpi, a Wout Wagtmans, prima di tornare, al termine dell'ultima tappa alpina, la Torino-Grenoble, proprio sulle spalle di Walkowiak. In quella frazione, vinta da un Charly Gaul ormai fuori dai giochi per il successo finale, il francese, che in graduatoria inseguiva a quattro minuti da Wagtmans, riusc\u00ec a guadagnarne ben otto sul belga, ritornando definitivamente in giallo con 3'56\" sul connazionale Gilbert Bauvin. La cronometro di Lione permise a Bauvin di recuperare solo parzialmente: fu Walkowiak a vincere quel Tour, a sorpresa ma meritatamente, dopo aver indossato per otto giorni il simbolo del primato. A causa del fatto che il Tour e la Vuelta in quel periodo erano corse dalle squadre nazionali, divennero gare di maggior prestigio; fu per questo motivo che vari grandi corridori non italiani, primo fra questi proprio Walkowiak, non corsero mai il Giro d'Italia.\nNel 1957 si aggiudic\u00f2 un'altra tappa alla Vuelta a Espa\u00f1a, ritirandosi invece al Tour de France. Inizi\u00f2 qui anche il suo definitivo declino che lo port\u00f2 al ritiro nel 1960 senza ottenere pi\u00f9 risultati. Dopo la fine della sua carriera ciclistica gest\u00ec un distributore di benzina con la moglie fino alla pensione.\nIl 29 dicembre 2016, con la morte di Ferdi K\u00fcbler, era diventato il pi\u00f9 anziano corridore vivente ad aver vinto il Tour de France. Muore il 7 febbraio 2017 all'et\u00e0 di 89 anni."}
{"id": "3560157", "revid": "599013", "url": "https://it.wikipedia.org/wiki?curid=3560157", "title": "Gino Cimoli", "text": "Vinse la World Series nel 1960 con i Pittsburgh Pirates, ed \u00e8 considerato una della stelle del baseball americano.\nGioc\u00f2 come battitore e lanciatore.\nCarriera.\nDisput\u00f2 il suo primo match il 19 aprile 1956 e l'ultimo 9 anni dopo, il 7 maggio 1965.\nDurante la sua carriera cambi\u00f2 molte squadre:"}
{"id": "3560160", "revid": "713168", "url": "https://it.wikipedia.org/wiki?curid=3560160", "title": "Mar\u00eda Osorio y Pimentel", "text": "Biografia.\nDonna Mar\u00eda nacque all'inizio del 1498, figlia postuma di Luis Pimentel y Pacheco, morto il 24 novembre 1497 per una caduta accidentale, e di Juana Osorio, prima marchesa di Villafranca del Bierzo. Trovandosi ad essere forse la pi\u00f9 ricca ereditiera castigliana, fu presa sotto la tutela della regina Isabella di Castiglia.\nA tredici anni, per intercessione del re Ferdinando II d'Aragona, fu data in sposa a Don Pedro \u00c1lvarez de Toledo, cadetto della Casa d'Alba, figlio di Fadrique \u00c1lvarez de Toledo y Enr\u00edquez, secondo duca d'Alba.\nDon Pedro, fedelissimo di Carlo V, fu nominato vicer\u00e9 di Napoli dall'imperatore e nel 1532 prese possesso del vicereame. Donna Mar\u00eda, invece, entr\u00f2 in citt\u00e0 solo due anni dopo, nel 1534, insieme ai figli. Insieme al marito accolse nel 1535 l'imperatore a Napoli per il suo soggiorno ufficiale.\nMecenate di artisti, le fu dedicata una egloga dal poeta Garcilaso de la Vega: alla \u00abillustre y hermos\u00edssima Mar\u00eda\u00bb.\nDonna Mar\u00eda mor\u00ec pochi mesi dopo il matrimonio tra sua figlia Eleonora con Cosimo I de' Medici, secondo duca di Firenze e futuro primo granduca di Toscana. La viceregina fu sepolta a Napoli nella Pontificia Reale Basilica di San Giacomo degli Spagnoli, dove Don Pedro fece iniziare la costruzione di una monumentale tomba, la cui realizzazione fu affidata a Giovanni da Nola. \nIl marito, tuttavia, mor\u00ec a Firenze e fu sepolto nella Cattedrale di Santa Maria del Fiore. Un anno prima di morire Don Pedro era convolato a seconde nozze con Vincenza Spinelli, figlia del Duca di Castrovillari e vedova di Caracciolo d'Aragona, Signore di Pisciotta.\nDiscendenza.\nMar\u00eda e Pedro ebbero sette figli:"}
{"id": "3560172", "revid": "2078765", "url": "https://it.wikipedia.org/wiki?curid=3560172", "title": "Andr\u00e9 Van Lysebeth", "text": "Ha scritto diverse opere sullo yoga e una sul tantra. I suoi libri sono stati tradotti in decine di lingue e hanno raggiunto, in alcuni casi, tirature di milioni di copie. Il suo insegnamento ha influenzato un'intera generazione di insegnanti di yoga.\nBiografia.\nAndr\u00e9 Van Lysebeth inizi\u00f2 a praticare yoga all'et\u00e0 di 26 anni. Dal 1949 fu allievo di Swami Sivananda, dal quale riceveva istruzioni per via epistolare. Solo nel 1963 incontr\u00f2 il suo maestro di persona a Rishikesh nell\u2019India del Nord, poco prima della morte di quegli. Sivananda gli confer\u00ec il diploma dell'Accademia \u2018'Yoga Vedanta Forest\u201d\" di Rishikesh. Successivamente, con la rivista specialistica \"Yoga\", pubblicata in lingua francese dal 1963 al 2008, si fece conoscere in Occidente. Dal 1964 studi\u00f2 con SriKrishna Pattabhi Jois . Nel 1965 fond\u00f2 la Societ\u00e0 Yoga del Belgio e nel 1972, insieme a G\u00e9rard Blitz (il fondatore del Club M\u00e9diterran\u00e9e), l'Unione Europea di Yoga , ramo europeo della Federazione Internazionale di Yoga. Nel 1967 percorse l'India del Sud per conoscere le tradizioni locali di yoga.\nIl suo primo libro \"J'apprends le yoga\" fu pubblicato nel 1968 ed \u00e8 pensato per lo stile di vita occidentale. Descrive tecniche per la respirazione di base e il rilassamento. Contiene le \u0101sana della \u201cSerie Rishikesh\u201d di Swami Sivananda (12 posizioni yoga di base tra cui \u201cil saluto al sole\u201d e le tecniche di pulizia interna. La descrizione delle \u0101sana e delle loro varianti \u00e8 meticolosa. Inoltre sono evidenziati i tanti errori in cui si pu\u00f2 incorrere con l\u2019auto apprendimento."}
{"id": "3560178", "revid": "767487", "url": "https://it.wikipedia.org/wiki?curid=3560178", "title": "Meyer Schapiro", "text": "Fu conosciuto soprattutto per i suoi interventi a favore dell'arte moderna e per il suo approccio marxista con la storia dell'arte.\nEsperto di arte romana, medievale e moderna, le relazion\u00f2 sempre con la societ\u00e0 dei rispettivi periodi.\nTra i suoi libri Armory Show (1952) e Stile, Artista e Societ\u00e0 (1982). Fu anche professore all'Universit\u00e0 di Harvard dal 1966 al 1967."}
{"id": "3560182", "revid": "729019", "url": "https://it.wikipedia.org/wiki?curid=3560182", "title": "Henschel Hs 298", "text": "L'Henschel Hs 298 era un missile aria-aria progettato dal professor Herbert Wagner e realizzato dall'azienda tedesca Henschel Flugzeugwerke AG negli anni quaranta.\nAdottato dalla Luftwaffe, non entr\u00f2 in servizio prima della fine della seconda guerra mondiale e bench\u00e9 sia presumibile, anche se non certo, il suo impiego operativo, lo rende il primo esempio di missile aria-aria adottato da un'aeronautica militare.\nStoria del progetto.\nNel 1941 il professor Herbert Wagner propose al Reichsluftfahrtministerium (RLM), il ministero responsabile dell'intera aviazione civile e militare durante il periodo nazista, una nuova tipologia d'arma alternativa alle mitragliatrici e cannoncini automatici in dotazione ai velivoli della Luftwaffe. Il progetto prevedeva un ordigno autopropulso controllato da un sistema radio, opportunamente alloggiato in rastrelliere di peso e gittata sufficiente ad abbattere un velivolo nemico in un solo colpo. La commissione esaminatrice tuttavia ritenne il progetto troppo avanzato e non necessario all'allora situazione bellica non approvandone lo sviluppo.\nNel 1943 la situazione bellica della Germania era sfavorevolmente mutata e la necessit\u00e0 di sviluppare un'arma efficace per limitare i danni causati dai bombardamenti alleati sul territorio era diventata una priorit\u00e0 per cui l'RLM contatt\u00f2 Wagner per esortarlo a svilupparne velocemente una versione destinata alla produzione in serie.\nIl nuovo sistema d'arma, la cui produzione venne immediatamente assegnata alla Henschel Flugzeugwerke sotto la supervisione dell'ingegner Hesky, assunse la designazione ufficiale Hs 298 e venne realizzato presso gli stabilimenti aziendali di Sch\u00f6nefeld tranne la parte elettronica, il Strassburg-Kehl FuG 203. Tuttavia l'arma non riusc\u00ec ad essere ultimata per l'impossibilit\u00e0 di disporre in tempi utili della spoletta di prossimit\u00e0 \"R\u00fcssel\" ed alcuni prototipi, che assunsero la designazione HS 298 V1, vennero testati per la prima volta il 22 dicembre 1944 come equipaggiamento di uno Junkers Ju 88 A-4. Dei tre Hs 298 montati su rastrelliere solo due riuscirono ad essere lanciati e dei due uno esplose prematuramente. Bench\u00e9 le prove non si conclusero con un completo successo venne comunque emesso un ordine di fornitura per 300 unit\u00e0 complessive e disposto l'avvio della produzione in serie.\nBench\u00e9 le prime prove fossero state effettuate su una versione da caccia diurna \u00e8 molto pi\u00f9 probabile siano stati utilizzati contro bombardieri notturni dei reparti di Nachtj\u00e4ger come equipaggiamento su Junkers Ju 88 G-1, Ju 388 J-1 e Dornier Do 217 J durante le ultime fasi del conflitto. Il piano di missione prevedeva che il caccia notturno si posizionasse in coda al bombardiere nemico con uno scarto massimo di 30\u00b0 e una volta lanciato, direzionato tramite impianto di radiocontrollo. Ben presto per\u00f2 le contromisure elettroniche adottate dai velivoli alleati resero problematico il controllo del missile che perse la sua efficacia. Per ovviare al problema venne sviluppata una versione filoguidata, designata Hs 298 V2.\nTecnica.\nConcettualmente l'Hs 298 era un'aerodina a doppia sezione circolare ad ala media ed impennaggio bideriva.\nIl corpo era ricavato da una struttura a sezione circolare, simile ad un siluro, dove era inserito il carico bellico alla quale ne era collegata una seconda che conteneva l'apparecchiatura radioricevente, gli attuatori, un generatore di corrente alimentato da una piccola elica e l'endoreattore, uno Schmidding 109-543 con ugello posteriore. Terminava in un impennaggio bideriva con piani verticali che si sviluppavano verso la parte ventrale.\nLa configurazione alare era monoplana ad ala a freccia posizionata media.\nImpiego operativo.\nl'Hs 298 ebbe sicuramente un impiego limitato, sia per la difficolt\u00e0 di realizzazione a causa della scarsa disponibilit\u00e0 di materiali strategici, sia per il ritardo con cui vennero consegnati ai reparti, sia per la distruzione di interi arsenali da parte delle forze nemiche. In un'operazione dell'Armata Rossa durante la controffensiva, furono distrutti 135 esemplari appena consegnati."}
{"id": "3560183", "revid": "253269", "url": "https://it.wikipedia.org/wiki?curid=3560183", "title": "Yakov Smirnoff", "text": "Fu popolare negli anni ottanta per le sue interpretazioni comiche nelle quali, con ironia, giochi di parole ed un inglese pesantemente accentato, metteva in risalto il contrasto tra la vita sotto il regime comunista nella sua patria, l'Unione Sovietica e la vita negli Stati Uniti. Ha un teatro a Branson, Missouri dove esercita tutto l'anno. Yakov \u00e8 anche professore all'Universit\u00e0 Statale del Missouri e all'Universit\u00e0 di Drury dove insegna il suo \"Business of Laughter\".\nRussian reversal.\nLa \"Russian reversal\" (o \"In Soviet Russia\" ) \u00e8 un tipo di gioco di parole inventato da Smirnoff, un esempio di antimetabola. La forma generale consiste nello scambio del soggetto con l'oggetto, viene aggiunto \"In (Soviet) Russia\", il verbo solitamente \u00e8 coniugato male e gli articoli sono omessi. L'originale era:"}
{"id": "3560188", "revid": "110157", "url": "https://it.wikipedia.org/wiki?curid=3560188", "title": "Football League One 2011-2012", "text": "La Football League One 2011-2012, conosciuta anche con il nome di Npower Football League One per motivi di sponsorizzazione, \u00e8 stato l'85\u00ba campionato inglese di calcio di terza divisione, nonch\u00e9 l'8\u00ba con la denominazione di \"League One\". \nStagione.\nNovit\u00e0.\nLa Football League decise di adottare nel suo ordinamento le regole elaborate dalla UEFA, in materia di fair play finanziario. Le nuove normative, che entrarono in vigore all'inizio della stagione 2012-13, imponevano ai club della League One un limite fisso per la spesa adibita agli ingaggi dei giocatori.\nClassifica finale.\nLegenda:\nRegolamento:\nNote:\nStatistiche.\nSquadre.\nPrimati stagionali.\nSquadre\nPartite"}
{"id": "3560189", "revid": "1305772", "url": "https://it.wikipedia.org/wiki?curid=3560189", "title": "Deep Cuts, Volume 2 (1977-1982)", "text": "Deep Cuts, Volume 2 (1977-1982) \u00e8 una raccolta dei Queen, la seconda di tre parti, pubblicata dalle case discografiche Island/Universal nel 2011 in occasione del quarantennale della band e della rimasterizzazione in digitale di tutti i loro album. La raccolta contiene i brani meno noti del gruppo appartenenti ai 5 album in studio pubblicati tra il 1977 e il 1982 (\"News Of The World\", \"Jazz\", \"The Game\", \"Flash Gordon\" e \"Hot Space\")."}
{"id": "3560192", "revid": "183694", "url": "https://it.wikipedia.org/wiki?curid=3560192", "title": "Melchior Neumayr", "text": "Biografia.\nLaureatosi all'Universit\u00e0 di Heidelberg, dal 1873 \u00e8 stato nominato professore di paleontologia presso l'Universit\u00e0 di Vienna, incarico che ha ricoperto sino al giorno della sua morte.\nAutore di numerose ricerche a carattere stratigrafico tanto in Europa, fra cui quelle sul Massiccio del Giura, quanto in Asia minore, Neumayr ha pubblicato anche importanti saggi di malaco-paleontologia, in special modo sui molluschi dei periodi mesozoico e cenozoico.\nNel 1883 ha presentato a Zurigo, durante il congresso della Commissione internazionale per l'unificazione della nomenclatura geologica, un progetto per la pubblicazione di un nomenclatore paleontologico. \nLa sua \"Storia della Terra\" (in lingua originale \"Geschichte der Erde\"), uscita tra il 1886 e il 1887, che, racchiudeva lo spirito delle scienze della Terra continentali, ha avuto una grande influenza sulla geologia europea. In precedenza, nel 1882, Carlo Fabrizio Parona aveva tradotto in italiano il suo saggio \"Sopra il carattere di antichita della fauna di mare profondo\".\nHa avuto una lunga corrispondenza con Charles Darwin. Fra gli studiosi italiani che si sono perfezionati con lui, a Vienna, si ricordano i geologi e paleontologi Francesco Bassani e Giovanni Di Stefano."}
{"id": "3560196", "revid": "287204", "url": "https://it.wikipedia.org/wiki?curid=3560196", "title": "Maburaho", "text": " \u00e8 una light novel scritta da Toshihiko Tsukiji e illustrata da Eeji Komatsu, adattata poi in un manga e in un anime di 24 episodi.\n\"Maburaho\" \u00e8 ambientato in un mondo dove ognuno \u00e8 in grado di usare la magia: ogni persona ha un grado di magia diverso e un numero massimo di volte in cui la pu\u00f2 usare prima di consumarla tutta e finire in cenere. Lo status sociale \u00e8 determinato da quante volte si pu\u00f2 usare la magia.\nTrama.\nKazuki Shikimori \u00e8 uno studente del secondo anno alla prestigiosa scuola di magia Aoi Academy. Il ragazzo, a differenza dei suoi compagni che possono usare la magia diverse migliaia di volte, pu\u00f2 usare i suoi poteri solo otto volte prima di ridursi in cenere e quindi \u00e8 alla base della scala sociale. La sua vita cambia quando tre ragazze si presentano da lui: Yuna Miyama dichiara di essere sua moglie, Kuriko Kazetsubaki vuole ottenere i suoi geni e Rin Kamishiro vuole ucciderlo per evitare di sposarlo. Kazuki scopre cos\u00ec di essere il discendente di una potente famiglia di maghi nota a livello mondiale e di avere il potenziale per diventare il mago pi\u00f9 forte del mondo.\nA causa della sua gentilezza, Kazuki utilizza tutta la sua magia e si riduce in cenere, ma il suo fantasma rimane. Il ragazzo viene preso di mira da Shino Akai, che vuole catturarlo e aggiungerlo alla sua collezione di fantasmi. Le ragazze scoprono che le ceneri di Kazuki sono state disperse nei loro cuori ed \u00e8 possibile ridargli un corpo, ma cos\u00ec facendo Kazuki perder\u00e0 tutti i ricordi. Alla fine, decidono comunque di riconsegnargliele e il ragazzo, invece che perdere i ricordi, si divide in dieci corpi."}
{"id": "3560204", "revid": "767487", "url": "https://it.wikipedia.org/wiki?curid=3560204", "title": "Mehmet Ya\u011fmur", "text": ""}
{"id": "3560207", "revid": "30445", "url": "https://it.wikipedia.org/wiki?curid=3560207", "title": "Irtish", "text": ""}
{"id": "3560208", "revid": "767487", "url": "https://it.wikipedia.org/wiki?curid=3560208", "title": "Fed Cup 2011 Zona Euro-Africana Gruppo III - Pool B", "text": "Il Pool B della zona Euro-Africana Gruppo III nella Fed Cup 2011 \u00e8 uno dei 2 gironi in cui \u00e8 suddiviso il Gruppo III della zona Euro-Africana. Cinque squadre si sono scontrate nel formato round robin. "}
{"id": "3560210", "revid": "6923", "url": "https://it.wikipedia.org/wiki?curid=3560210", "title": "Alfonso di Molina", "text": "Biografia.\nEra figlio del re di Le\u00f3n Alfonso IX, e della seconda moglie, Berenguela I, regina di Castiglia. In seguito il matrimonio della coppia venne annullato su decisione di papa Innocenzo III per consanguineit\u00e0 dei coniugi. Da parte di padre era nipote del re Ferdinando II di Le\u00f3n, e della sua prima moglie, Urraca del Portogallo. Da parte di sua madre i suoi nonni erano il re Alfonso VIII di Castiglia e sua moglie Eleonora d'Inghilterra.\nAssistette alle cattive relazioni tra i due regni durante la sua infanzia, dopo l'annullamento del matrimonio dei suoi genitori. Nella Battaglia di Las Navas de Tolosa (1212), suo padre e il re del Portogallo furono gli unici re della penisola iberica che non parteciparono, in contrasto con quelli di Castiglia, Aragona e Navarra. Infatti, Alfonso IX approfitt\u00f2 dell'assenza del cugino Alfonso VIII per invadere Castiglia.\nNel 1217 suo fratello Ferdinando divenne re di Castiglia in seguito all'abdicazione di Berenguela.\nNel 1222 Ferdinando III si trov\u00f2 in disaccordo con Gonzalo P\u00e9rez de Lara, signore di Molina, grazie al sostegno di quest'ultimo a Alfonso IX. Ma i due re riuscirono a fare i conti, ratificando il trattato di Zafra nel 1223. Berengaria svolse un ruolo attivo nei negoziati. Lo scopo delle azioni marziali di Gonzalo, inclusa la devastazione di alcuni villaggi vicino a Medinaceli, fu di fomentare una rivolta di nobili castigliani contro Ferdinando a sostegno del padre.\nFerdinando era ora aspramente contrariato all'autonomia di cui godeva Gonzalo e la sua famiglia, la Casa di Lara, una delle pi\u00f9 potenti del regno insieme a quella di Haro. Assedi\u00f2 il castello di Zafra, dove Gonzalo si rifugi\u00f2 con i suoi servitori e la sua famiglia. Gonzalo alla fine si arrese e accett\u00f2 le condizioni a lui imposte. Il primo di questi fu che la signoria di Molina non sarebbe passata, dopo la sua morte, al figlio di Gonzalo, Pedro Gonz\u00e1lez de Lara \"il diseredato\", ma piuttosto a sua figlia Mafalda Gonz\u00e1lez de Lara, che nel frattempo avrebbe sposato l'infante Alfonso. Cos\u00ec la corona avrebbe stabilito il controllo sulla Signoria di Molina. Il trattato di Zafra fu il preludio alla futura annessione della Signoria di Molina da parte della Corona di Castiglia. Pedro Gonz\u00e1lez de Lara \"il diseredato\" part\u00ec per il regno di Aragona e si consider\u00f2 sempre il legittimo signore di Molina. Nel suo ultimo testamento, eseguito nel 1268, lasci\u00f2 in eredit\u00e0 la signoria all'infante Ferdinando de la Cerda, primogenito del re Alfonso X di Castiglia.\nSecondo i cronisti contemporanei, Alfonso era un uomo dotato di considerevoli virt\u00f9 e di un temperamento calmo. Nel 1230, alla morte di suo padre, avrebbe potuto reclamare il trono di Le\u00f3n, poich\u00e9 Alfonso IX non volle lasciarlo in eredit\u00e0 al suo altro figlio Ferdinando III, che era gi\u00e0 il re di Castiglia. Infatti Alfonso IX nomin\u00f2 come suoi eredi le sue due figlie, Sancha e Dolce. Tuttavia, grazie a un cospicuo compenso finanziario, hanno rinunciato al trono di Le\u00f3n nel Trattato di Benavente, ratificato con Ferdinando alla presenza dei molti magnati e prelati del regno. Alfonso, che aveva precedentemente rifiutato il trono, fu ricompensato dal re con il suo favore, con distinzioni, e con molti doni, terre e privilegi. Accompagn\u00f2 il fratello nella maggior parte delle sue campagne militari e fu strettamente identificato con la causa della Reconquista e con tutte le imprese che il re poteva intraprendere.\nCampagna in Andalusia e la battaglia di Jerez (1231).\nNel 1231, mentre visitava le principali citt\u00e0 di Le\u00f3n dopo averne preso possesso, Ferdinando III avrebbe inviato suo figlio l'Infante Alfonso, allora di nove anni che viveva a Salamanca, a devastare i territori del Califfato almohado intorno a Cordova e Siviglia, accompagnato da \u00c1lvaro P\u00e9rez \"il castigliano\" de Castro e il magnate G\u00edl Manrique. Tuttavia, vari storici hanno indicato che l'infante Alfonso a cui fanno riferimento le cronache contemporanee non era il figlio del re, ma piuttosto suo fratello Alfonso di Molina.\nDa Salamanca e passando per Toledo, si diressero verso And\u00fajar. Da l\u00ec, hanno iniziato a devastare la campagna intorno a Cordova, e in seguito la citt\u00e0 di provincia di Palma del R\u00edo. Sterminarono tutti gli abitanti e si impadronirono della citt\u00e0, quindi proseguirono verso Siviglia e Jerez de la Frontera, e si accamparono l\u00ec vicino al fiume Guadalete. L'emiro Ibn Hud, che aveva radunato un grande esercito di sette divisioni, si posizion\u00f2 tra i castigliani e Jerez, costringendoli a dare battaglia. Durante il successivo ingaggio, noto come Battaglia di Jerez, i castigliani sconfissero Ibn Hud nonostante la sua superiorit\u00e0 numerica.\nDopo la sua vittoria nella battaglia di Jerez, \u00c1lvaro P\u00e9rez de Castro \"il castigliano\" torn\u00f2 in Castiglia e consegn\u00f2 all'infante Alfonso e a suo padre il re, la citt\u00e0 di Palencia.\nConquiste di Cordova e Siviglia e il regno di Alfonso X (1236-1272).\nNel 1236 Alfonso di Molina si distinse nella conquista di Cordova, l'antica capitale del Califfato di Cordova. Dodici anni dopo, nel 1248, prese parte all'assedio di Siviglia e conquist\u00f2 la Torre dell'Oro. Occup\u00f2 anche una parte dell'Alc\u00e1zar di Siviglia, che era conosciuta come \"Le mura dell'infante di Molina\".\nNella divisione del territorio di Siviglia proclamato il 1 maggio 1253, quasi un anno dopo la morte di suo fratello Ferdinando III e durante il regno di suo nipote Alfonso X, l'infante Alfonso di Molina ricevette grosse donazioni e fu uno dei maggiori beneficiari della distribuzione della terra a causa del suo status di fratello minore di Ferdinando III. Il defunto re aveva chiesto al figlio Alfonso X nel suo testamento di tenerlo in grande considerazione.\nMatrimoni.\nPrimo Matrimonio.\nNel 1222 ottenne la mano della nobile ereditiera Mafalda de Molina e Mesa, figlia di Gonzalo de Lara. Nel 1240 divenne signore di Molina. Ebbe due figli:\nSecondo Matrimonio.\nDopo la morte di Mafalda nel 1242, Alfonso spos\u00f2 nel 1244 Teresa Gonzalez de Lara, appartenente sempre alla famiglia de Lara per non perdere il controllo sulle terre della defunta moglie. Ebbero una figlia:\nTerzo Matrimonio.\nNel 1246 rimase vedovo per la seconda volta e quello stesso anno spos\u00f2 la nobile ereditiera Mayor, signora di Montealegre e Tiedra e figlia di Alfonso Tellez de Meneses. Ebbero due figli:\nFigli illegittimi.\nNel corso della sua vita, Alfonso di Molina ebbe anche diversi figli illegittimi da vari rapporti extraconiugali:\nMorte.\nNel 1254 entr\u00f2 nell'Ordine di Calatrava e assicur\u00f2 che alla sua morte il suo corpo sarebbe stato sepolto nel monastero principale dell'ordine.\nAlfonso di Molina mor\u00ec a Salamanca il 6 gennaio 1272 all'et\u00e0 di 70 anni. Il suo corpo fu sepolto provvisoriamente nel monastero di San Francisco a Salamanca, che non esiste pi\u00f9. In seguito, le sue spoglie furono trasferite a Calatrava la Nueva come specificato nella sua volont\u00e0, e collocate in un sontuoso sepolcro che si trovava sotto un arco nella cappella principale della chiesa del monastero. Questo sepolcro e i suoi resti non sono sopravvissuti fino ai giorni nostri."}
{"id": "3560213", "revid": "1452073", "url": "https://it.wikipedia.org/wiki?curid=3560213", "title": "Dorumon", "text": " \u00e8 un Digimon di livello intermedio del media franchise giapponese Digimon, che comprende anime, manga, giocattoli, videogiochi, carte collezionabili ed altri media. Appare nel film anime del 2005 \"Digital Monster X-Evolution\" e ne \u00e8 il protagonista. Bench\u00e9 altri Dorumon fossero gi\u00e0 apparsi nella serie manga \"Digimon Chronicle\", a cui \"X-Evolution\" \u00e8 ispirata, e nel manhua \"D-Cyber\", la particolarit\u00e0 di questo Dorumon \u00e8 la totale assenza di un partner umano.\nAspetto e caratteristiche.\nIl nome originale di Dorumon, \"\"DORUmon\", deriva dall'acronimo in lingua inglese \"DIGITAL OR UKNOWN-MONSTER\"\" (\"MOSTRO DIGITALE O SCONOSCIUTO\") e dal suffisso \"-mon\" (abbreviazione di \"\"monster\"), che tutti i Digimon hanno alla fine del loro nome. Il nome \"DORUmon\"\" significa quindi \"mostro digitale o sconosciuto\". \"Dorumon\" \u00e8 invece il nome utilizzato in tutti gli altri paesi del mondo, ma il significato del nome permane quello originale.\nDorumon \u00e8 una sorta di furetto viola di medie dimensioni, con petto, addome e punte del muso, della coda e delle sue quattro zampe di colore bianco. Nonostante la somiglianza con il furetto, Dorumon \u00e8 un Digimon che solitamente sta eretto sulle zampe posteriori, in una posa simile a quella di un Tirannosauro o di un Velociraptor. Le sue orecchie, simili a quelle di una lince, presentano diverse striature nere, mentre sul suo dorso sono presenti due piccole ali draconiche nere, che per\u00f2 sono di dimensioni troppo ridotte per permettere al Digimon di volare. Infine, sulla fronte del Digimon \u00e8 presente una gemma triangolare molto simile a quella di Calumon, bench\u00e9 pi\u00f9 grande e circondata da un bordo nero.\nApparizioni.\nIl misterioso piccolo Digimon di nome Dorumon, caratterizzato dalla strana pietra rossa apposta alla sua fronte, \u00e8, in realt\u00e0, non un Digimon, bens\u00ec un essere artificiale creato da Yggdrasil, il computer senziente che controlla Digiworld, intenzionato ad usarlo per passare alla seconda fase del suo piano chiamato \"Progetto Arca\".\nLiberato a Digiworld, Dorumon viene ostracizzato poich\u00e9 \u00e8 in possesso dell'Anticorpo X e viene minacciato da altri Digimon, tra cui un Leomon, che lo cerca per reclamare per s\u00e9 l'Anticorpo X. Scappando da Leomon attraverso una foresta, per Dorumon sembra ormai finita quando Leomon rinuncia al suo intento, sapendo che, anche con l'Anticorpo X, non avrebbe comunque vissuto a lungo. Quindi, dopo aver chiesto a Dorumon di vivere anche per lui nel nuovo Digiworld, il Digimon muore.\nMaltrattato da un gruppo di Mushroomon e costretto a fuggire tuffandosi in un fiume, Dorumon si rifugia quindi in un vecchio tempio in una regione arida della piana, dove presto viene a contatto con WarGreymon X, che si trova nel bel mezzo di una battaglia con il Cavaliere Reale Omnimon e che chiede a Dorumon di prendersi cura di Tokomon fino al suo ritorno. Dorumon acconsente alla richiesta, felice di aver trovato un amico, ma i due presto sono testimoni di un altro attacco di Omnimon, stavolta ai danni di un'orda di Digimon innocenti. Dorumon e Tokomon vengono quindi scoperti e, bench\u00e9 entrambi tentino coraggiosamente di combattere contro il Cavaliere Reale, finiscono quasi per essere eliminati da lui finch\u00e9 non arrivano WarGreymon X e MetalGarurumon X a salvarlo. Nel corso della susseguente battaglia, tuttavia, Tokomon viene ferito a morte e MetalGarurumon X utilizza il suo Anticorpo X per riportarlo in vita come Tokomon X. Indebolito da quest'atto, MetalGarurumon X collassa al suolo e Dorumon, credendo che sia morto, viene travolto dalle emozioni e dai ricordi di Leomon. Digievolve quindi alla sua forma di livello campione, Dorugamon.\nAlla fine del film, Dorumon, trasformato in Alphamon, sacrifica se stesso per sconfiggere Dexmon, la sua altra met\u00e0 negativa, e dona il suo Anticorpo X ad Omnimon, in parallelo a ci\u00f2 che Leomon fece per lui. Si unisce quindi a Dexmon e regredisce in Dorumon, che si riunisce infine a Tokomon X.\nAltre forme.\nIl nome \"Dorumon\" si riferisce solo alla forma al livello intermedio di questo Digimon. Durante il film, Dorumon acquisisce l'abilit\u00e0 di digievolvere in un certo numero di forme pi\u00f9 potenti, ognuna con un nome e degli attacchi speciali differenti. Tuttavia, il livello intermedio costituisce la sua forma preferita e quella in cui passa la maggior parte del tempo.\nDorugamon.\n \u00e8 la forma al livello campione di Dorumon. Il significato del nome \"Dorugamon\" (uguale a quello del suo corrispettivo giapponese, \"DORUgamon\") \u00e8 lo stesso di quello della sua forma di livello intermedio, con l'aggiunta della sillaba \"ga\" che \u00e8 un abbreviativo dell'onomatopea giapponese \"garuru\", che indica il suono di un ruggito. Il nome \"Dorugamon\" significa quindi \"mostro digitale o sconosciuto che ruggisce\".\nDorugamon \u00e8 un Digimon animale di colore viola chiaro, con striature blu su tutto il corpo. Come Dorumon, ha petto, addome e punte del muso, della coda e delle sue quattro zampe di colore bianco, mentre i tre artigli presenti sulle sue zampe sono rossi. Dorugamon, come Dorumon, \u00e8 ancora eretto sulle zampe posteriori ed \u00e8 quindi ancora un animale bipede. Contrariamente a Dorumon, per\u00f2, le sue ali sono ora molto grosse, fattore che ora gli consente di volare.\nDopo essere digievoluto da Dorumon, Dorugamon viene catturato da Magnamon ed i suoi dati vengono divisi da Yggdrasil per creare DexDorugoramon. DexDorugoramon produce poi delle uova, che si schiudono e danno vita ad uno sciame di DexDoruGreymon, che Yggdrasil utilizza per distruggere completamente Digiworld. Dopo essere stato trasportato da Wizardmon attraverso un tunnel mentre si trovava in stato di incoscienza, Dorugamon si sveglia durante l'attacco dello sciame di DexDoruGreymon e digievolve in DoruGreymon, travolto dalle emozioni della battaglia che confluiscono in lui.\nDoruGreymon.\n \u00e8 la forma al livello evoluto di Dorumon. Il significato del nome \"DoruGreymon\" (uguale a quello del suo corrispettivo giapponese, \"\"DORUgremon\") \u00e8 lo stesso di quello della sua forma di livello intermedio, con l'aggiunta della parola inglese \"Grey\", forma errata dalla parola \"great\"\", che significa grande. Il nome \"DoruGreymon\" significa quindi \"grande mostro digitale o sconosciuto\".\nDoruGreymon \u00e8 un Digimon animale di colore rosso, con striature nere su tutto il corpo. Come le sue forme precedenti, ha petto, addome e punte del muso, della coda e delle sue quattro zampe di colore bianco, mentre i tre artigli presenti sulle sue zampe sono rossi. Contrariamente alle sue forme precedenti, DoruGreymon \u00e8 un animale quadrupede. Possiede ora ben otto ali bianche, oltre ad una criniera dello stesso colore, ed un corno metallico sul suo muso. Inoltre, le sue ali e la punta della sua coda sono coperti da spuntoni dorati. Quello presente sulla coda \u00e8 pi\u00f9 grande degli altri ed attaccato ad esso c'\u00e8 una cordicella.\nDopo che Dorugamon digievolve in DoruGreymon per combattere contro lo sciame di DexDoruGreymon, Gallantmon X gli garantisce l'accesso al regno di Yggdrasil per apprendere i segreti della sua creazione. Una volta l\u00ec, dopo aver rischiato la vita in battaglia contro Omnimon, DoruGreymon assume la sua forma di livello mega, rivelando infine la sua vera forma ed il suo destino - \u00e8 Alphamon, leader leggendario dei Cavalieri Reali.\nAlphamon.\n \u00e8 la forma al livello mega di Dorumon. Il nome \"Alphamon\" deriva dalla frase greca \"Io sono l'Alfa e l'Omega\" (\u1f10\u03b3\u1f7c \u03c4\u1f78 \u0391 \u03ba\u03b1\u1f76 \u03c4\u1f78 \u03a9 \"Eg\u014d to Alpha kai to Omega\"), un appello rivolto a Ges\u00f9 nel Libro della Rivelazione, e dal suffisso \"-mon\" (abbreviazione di \"monster\"), che tutti i Digimon hanno alla fine del loro nome. Il suo nome, quindi, \u00e8 traducibile come \"mostro dell'inizio\" o \"mostro della creazione\".\nIl suo aspetto fisico \u00e8 imponente, fasciato interamente da un'armatura nera con inserti dorati. Ha degli occhi giallo ambra, mentre sul suo dorso sono presenti due lunghe estensioni che si dipartono dalle sue spalle. Indossa un mantello bianco dall'interno blu scuro; infine, sulle sue spalle \u00e8 presente il simbolo della Zero Unit invertito. Alphamon custodisce al suo interno il misterioso Anticorpo X, presente in lui sotto forma della gemma rossa che ha sulla fronte. \u00c8 inoltre l'unico dei Cavalieri Reali a disporre dell'Anticorpo X nella sua forma normale: non esiste infatti una forma di Alphamon priva dell'Anticorpo X.\nQuando viene attaccato da Omnimon, DoruGreymon digievolve in Alphamon, riacquistando i suoi ricordi. Alphamon dice ad Omnimon che non pu\u00f2 perdonare Yggdrasil e cos\u00ec Omnimon si schiera immediatamente dalla sua parte e lo porta a vedere Yggdrasil. Nel lasso di tempo che intercorre da quando i due Cavalieri Reali lasciano Magnamon a quando incontrano DexDorugoramon, Alphamon si potenzia e raggiunge la sua forma Ouryuuken, indicata espressamente dalle sue ali.\nAlphamon (Ouryuuken).\n \u00e8 una versione potenziata di Alphamon, che ha le ali e l'abilit\u00e0 di invocare la , la sua arma distintiva.\nLa denominazione \"Ouryuuken\" che si aggiunge al nome originale di Alphamon significa \"Spada del Re Drago\". Tuttavia, come detto, l'aspetto fisico del Digimon non cambia molto. Infatti, in questa forma Alphamon acquisisce un paio di ali dorate, che si sviluppano dalle estensioni presenti sul suo dorso, e la sua gi\u00e0 nominata spada leggendaria.\nDopo che Alphamon si potenzia in questa forma, lui e Omnimon affrontano DexDorugoramon, che Alphamon riesce a distruggere con il suo attacco \"Digitalize of Soul\". I due Cavalieri Reali entrano quindi nel santuario interno di Yggdrasil per distruggere il supercomputer, ma appare Dexmon, la forma riformata di DexDorugoramon, scatenando una violenta battaglia. Alphamon attacca Dexmon, ma il corpo del Cavaliere Reale soffre di tutti i danni che lui stesso infligge a Dexmon. Ci\u00f2 porta Alphamon a capire che Dexmon \u00e8 la sua \"altra met\u00e0\", creata dai dati che Yggdrasil aveva rimosso dal corpo di Dorugamon. Conscio di ci\u00f2, il Digimon scaglia la sua lama come un boomerang ed afferra Dexmon mentre la spada sta per tornare, facendo in modo che essa trafigga entrambi. Quindi, Alphamon trasferisce il suo Anticorpo X a Omnimon prima di fondersi nuovamente con Dexmon e di regredire in Dorumon."}
{"id": "3560214", "revid": "1305772", "url": "https://it.wikipedia.org/wiki?curid=3560214", "title": "Forevermore", "text": "Forevermore \u00e8 l'undicesimo album in studio del gruppo musicale britannico Whitesnake, pubblicato il 9 marzo 2011 dalla Frontiers Records.\nL'album ha debuttato alla 49\u00aa posizione della Billboard 200, vendendo 12.000 copie nella prima settimana di pubblicazione. Al maggio del 2015, aveva venduto oltre 44.000 copie nei soli Stati Uniti.\nStoria.\nNel 2008 i Whitesnake hanno pubblicato il loro primo album in studio dopo oltre un decennio, \"Good to Be Bad\". Il disco \u00e8 stato ben accolto sia dalla critica che dal pubblico. Nel 2009 il chitarrista del gruppo Doug Aldrich ha rivelato di essere al lavoro per la composizione di nuovo materiale in vista di un prossimo album, mentre nel febbraio 2011 ha svelato i primi dettagli sul disco.\nIl frontman David Coverdale ha dichiarato che \"Forevermore\" secondo lui \u00ababbraccia ancora tutti quegli elementi che hanno reso famosi gli Whitesnake\u00bb."}
{"id": "3560221", "revid": "83531", "url": "https://it.wikipedia.org/wiki?curid=3560221", "title": "Jack Levine", "text": "Studio all'Universit\u00e0 di Harvard e organizz\u00f2 la sua prima esposizione al Museo di Arte Moderne di New York.\nSi alline\u00f2 col realismo sociale americano, di carattere satirico. Ebbe a che fare col Progetto Fulbright nel 1951. Nel 1978 fu oggetto di una completa mostra al Museo Jud\u00eco di New York.\nCombatt\u00e9 con gli alleati durante la Seconda Guerra Mondiale e nel 1946 si spos\u00f2 con la pittrice Ruth Gikow, da cui ebbe una figlia."}
{"id": "3560223", "revid": "28592", "url": "https://it.wikipedia.org/wiki?curid=3560223", "title": "Kazachi", "text": ""}
{"id": "3560227", "revid": "729019", "url": "https://it.wikipedia.org/wiki?curid=3560227", "title": "Strada statale 509 di Forca d'Acero", "text": "La ex strada statale 509 di Forca d'Acero (SS 509) in Abruzzo, ora strada regionale 509 di Forca d'Acero (SR 509) nel Lazio, \u00e8 una strada regionale italiana di collegamento tra Abruzzo e Lazio.\nPercorso.\nLa strada ha inizio all'interno del Parco nazionale d'Abruzzo, Lazio e Molise, distaccandosi dalla strada statale 83 Marsicana alle porte di Opi. La strada prosegue quindi in direzione sud, raggiungendo il punto pi\u00f9 alto del suo percorso in corrispondenza della Forca d'Acero (1530 ), superata la quale abbandona in sequenza l'Abruzzo ed il parco nazionale, scendendo poi verso ovest fino ai 1000 m circa in corrispondenza dell'innesto della strada statale 666 di Sora presso Colle Telugno nel Lazio.\nIl percorso devia quindi verso sud-est raggiungendo il centro abitato di San Donato Val di Comino e, continuando in direzione sud, raggiunge Atina. Da qui la strada prosegue sul tracciato della SSV Sora-Atina-Cassino per diversi chilometri, fino allo svincolo di Sant'Elia Fiumerapido. La strada prosegue quindi per pochi km, reinnestandosi sul vecchio tracciato e concludendo il suo percorso a Cassino.\nGestione.\nIn seguito al decreto legislativo n. 112 del 1998, dal 2001 la gestione del tratto abruzzese Opi-Forca d'Acero \u00e8 rimasta all'ANAS e dal 2002 la gestione del tratto laziale Forca d'Acero-Cassino \u00e8 passata dall'ANAS alla Regione Lazio, che ha ulteriormente devoluto le competenze alla Provincia di Frosinone. Dal 5 marzo 2007 anche la societ\u00e0 Astral ha acquisito la titolarit\u00e0 di concessionario di tale tratto."}
{"id": "3560230", "revid": "287204", "url": "https://it.wikipedia.org/wiki?curid=3560230", "title": "Sonic Labyrinth", "text": " \u00e8 un videogioco a piattaforme e rompicapo della serie \"Sonic the Hedgehog\" per Game Gear. Venne pubblicato in Giappone il 17 novembre 1995 e sempre nel novembre dello stesso anno in America del Nord mentre in Europa nell'ottobre 1995.\nTrama.\nIl Dr. Robotnik, dopo aver fallito nuovamente i suoi piani a causa di Sonic, cerca di capire come fare in modo che il porcospino non possa pi\u00f9 fornirgli pi\u00f9 problemi e pensa come agire sulla velocit\u00e0 del nemico. Cos\u00ec inventa un nuovo tipo di stivaletti chiamati \"Slow-Down\" che impediscono a Sonic di utilizzare la propria velocit\u00e0 e di utilizzare le abilit\u00e0 di salto durante i suoi movimenti. Robotnik sostituisce gli stivaletti in questione mentre l'eroe faceva un pisolino ed ottiene i risultati sperati.\nUna volta svegliato, l'antagonista spiega il tutto a Sonic che rimane sorpreso e scopre che i calzari non possono essere rimossi senza l'energia dei Chaos Emerald. Senza che nessuno potesse fermare Robotnik a South Island, quest'ultimo imprigiona Sonic in un labirinto in costruzione. Fortunatamente, gli stivaletti \"Slow-Down\" non impediscono a Sonic di utilizzare lo Spin Dash, che sar\u00e0 la tecnica che permetter\u00e0 al protagonista di fuggire dal labirinto in tempo.\nModalit\u00e0 di gioco.\nIn \"Sonic Labyrinth\" vi sono un totale di quattro zone, ognuna di queste contiene tre atti ed un boss. L'obiettivo dei primi tre atti \u00e8 quello di aiutare Sonic a trovare tre chiavi nascoste nel livello e di utilizzarle per aprire la porta con la scritta \"GOAL\" presente alla fine del livello. I classici anelli non compaiono in questi atti ma le chiavi forniscono una protezione simile a questi ultimi, infatti se Sonic verr\u00e0 colpito mentre sta portando con s\u00e9 una di queste chiavi, non verr\u00e0 ferito dal danno subito ma perder\u00e0 la chiave in suo possesso che ricomparir\u00e0 nelle vicinanze per un breve periodo di tempo, se queste non vengono recuperate in tempo torneranno nella loro posizione iniziale.\nDurante i livelli vi sono numerosi nemici che aspettano di attaccare Sonic, il compito del giocatore \u00e8 quello di stare attenti ai nemici nei dintorni. L'unico momento in cui Sonic pu\u00f2 raccogliere degli anelli \u00e8 durante un livello di una battaglia contro un boss. In ogni livello in cui \u00e8 presente un boss, Sonic inizier\u00e0 a rotolare per una strada inclinata con numerosi anelli avendo anche la possibilit\u00e0 di ottenere eventuali vite extra ogni 100 anelli raccolti durante il tragitto. Alla fine del percorso, Sonic verr\u00e0 portato in un'arena dove quest'ultimo si scontrer\u00e0 contro il boss. Gli anelli possono comparire periodicamente nell'arena nel caso il giocatore subisca eventuali danni. Una volta sconfitto il boss, Sonic otterr\u00e0 un Chaos Emerald.\nVersioni alternative e conversioni.\nCompilation.\n\"Sonic Labyrinth\" \u00e8 stato convertito per diverse compilation ed \u00e8 stato incluso in \"\" (2003) per GameCube e Windows come sbloccabile assieme agli altri 11 giochi della serie usciti su Game Gear e disponibile dal principio in \"Sonic Mega Collection Plus\" 2004 per PlayStation 2, Xbox e Windows.\nIn \"Sonic Gems Collection\" (2005) per GameCube e PlayStation 2 \u00e8 possibile sbloccare nella modalit\u00e0 Museo una demo del gioco che presenta un conto alla rovescia di cinque minuti e che permette di iniziare la partita direttamente dal boss finale, una volta sconfitto quest'ultimo il giocatore potr\u00e0 continuare la partita fino allo scadere del tempo.\nDistribuzione digitale.\n\"Sonic Labyrinth\" \u00e8 stato reso disponibile per il servizio Virtual Console per Nintendo 3DS nel maggio 2012."}
{"id": "3560238", "revid": "1305772", "url": "https://it.wikipedia.org/wiki?curid=3560238", "title": "Emsiano", "text": "Nella scala dei tempi geologici, l'Emsiano rappresenta l'ultimo dei tre stadi stratigrafici o et\u00e0 in cui \u00e8 suddiviso il Devoniano inferiore, la prima delle tre epoche del periodo Devoniano, che a sua volta \u00e8 il quarto dei sei periodi in cui \u00e8 suddivisa l'era del Paleozoico.\nL'Emsiano \u00e8 compreso tra 407,0 \u00b1 2,8 e 397,5 \u00b1 2,7 milioni di anni fa (Ma), preceduto dal Praghiano e seguito dall'Eifeliano, il primo stadio del successivo Devoniano medio.\nEtimologia.\nLo stadio Emsiano deriva il suo nome dal paese di Bad Ems, nella Renania-Palatinato, in Germania.\nLa denominazione e lo stadio furono introdotti nella letteratura scientifica nel 1900 da H. D. de Dorlodot. \nDefinizioni stratigrafiche e GSSP.\nLa base dell'Emsiano \u00e8 definita dalla prima comparsa negli orizzonti stratigrafici dei conodonti della specie \"Polygnathus kitabicus\" (in precedenza noto come \"Polygnathus dehiscens\"), all'interno della successione filogenetica dal \"Polygnathus pireneae\" al \"Polygnathus kitabicus\", il cui nuovo nome fu proposto a causa dell'incertezza sull'olotipo del \"P. dehiscens\". Alcuni studiosi considerano il \"P. kitabicus\" come sinonimo junior di \"P. dehiscens\".\nLa successione filogenetica dal \"Polygnathus pireneae\" al \"Polygnathus kitabicus\" \u00e8 riconoscibile in Spagna, Australia, Nord America, Tajikistan e Cina. \nIl limite superiore \u00e8 fissato dalla prima comparsa dei conodonti della specie \"Polygnathus costatus partitus\". \nGSSP.\nIl GSSP, il profilo stratigrafico di riferimento della Commissione Internazionale di Stratigrafia, \u00e8 localizzato nella gola di Zinzil'ban, 170\u00a0km a SSE di Samarcanda, nell'Uzbekistan.\nSuddivisioni.\nL'Emsiano contiene cinque biozone a conodonti:"}
{"id": "3560256", "revid": "1656773", "url": "https://it.wikipedia.org/wiki?curid=3560256", "title": "Giovanni Berardi (monaco)", "text": "Biografia.\nNulla si sa sulla sua biografia. Figlio di un Berardo Berardi, visse nel XII secolo. Il \"Chronicon Casauriense\", opera per il quale \u00e8 noto, riporta una raccolta di cronache medioevali dall'866 al 1182 riguardanti l'Abbazia di San Clemente a Casauria, nella quale Giovanni fu monaco. L'opera, dedicata all'abate Leonate, che spinse Giovanni nella sua stesura, dopo la morte dell'autore fu proseguita dal confratello Rustico. Il testo mostra una forte ostilit\u00e0 verso i Normanni, dovuta alla loro penetrazione negli Abruzzi negli anni 1060 con il conte Roberto I di Loritello e al loro atteggiamento aggressivo verso i possedimenti del monastero, distrutto tra il 1076 e il 1079 da Ugo Malmozzetto, conte di Manoppello."}
{"id": "3560257", "revid": "436907", "url": "https://it.wikipedia.org/wiki?curid=3560257", "title": "Sidney Samson", "text": "Biografia.\nSamson inizi\u00f2 l'attivit\u00e0 di Dj a 13 anni, focalizzandosi sull'hip-hop, prima di lavorare sulla musica house dal 1999. Risiede spesso al The Matrixx, famosa discoteca olandese. Pubblica \"Bring That Beat Back\" e \"It's All Funked Up\" rispettivamente sulle etichette di Digidance e Spinnin' Records. Dopo aver collaborato con Gregor Salto, ha fondato la sua etichetta discografica, Samsobeat, nel 2007. Il suo singolo di debutto \"Riverside\" arriva alla posizione numero 1 nella Dutch Top 40.\nNel febbraio 2010 pubblica il suo secondo singolo \"Shut Up and Let It Go\". Nel 2013 pubblica \"Torrent\" con Martin Garrix. Nel 2014 viene distribuito \"Thunderbolt\" in collaborazione con Justin Prime. Sempre nello stesso anno distribuito \"Trojan\" dall'etichetta di Sander van Doorn.\nNel 2015 pubblica \"Magic\" con la partecipazione di Yves V. Il singolo \u00e8 stato distribuito dall'etichetta dei due dj belga Dimitri Vegas &amp; Like Mike Smash The House. \nVita privata.\nNel 2014 si sposa con la cantante Eva Simons, da cui divorzia del 2016."}
{"id": "3560260", "revid": "599013", "url": "https://it.wikipedia.org/wiki?curid=3560260", "title": "Stig Johansen", "text": "Carriera.\nClub.\nJohansen inizi\u00f2 la carriera con la maglia del Bod\u00f8/Glimt, squadra per cui debutt\u00f2 nella Tippeligaen. Sostitu\u00ec infatti Jan-Derek S\u00f8rensen nella sconfitta per 6-0 in casa del Viking, in data 22 aprile 1995. La prima rete nella massima divisione norvegese arriv\u00f2 il 30 aprile dello stesso anno, nel pareggio per 3-3 contro il Lillestr\u00f8m.\nPass\u00f2 poi al Southampton, per cui esord\u00ec nella Premier League il 9 agosto 1997, nella sconfitta casalinga per 1-0 contro il Bolton. Non ebbe molto spazio in squadra e, nel 1998, fu prestato al Bristol City.\nA fine stagione, fu acquistato dallo Helsingborg. La prima gara nella Allsvenskan fu datata 31 agosto 1998, nel pareggio per 1-1 contro l'AIK. Vinse un campionato svedese con questa squadra.\nTorn\u00f2 poi al Bod\u00f8/Glimt nel 2002 e vi rest\u00f2 fino al 2009, quando annunci\u00f2 il ritiro. Nel 2011, per\u00f2, torn\u00f2 a giocare a calcio, sempre nel Bod\u00f8/Glimt. Si ritir\u00f2 nuovamente a fine stagione.\nNazionale.\nJohansen gioc\u00f2 3 partite per la . Debutt\u00f2 il 18 gennaio 1997, nell'amichevole contro la ."}
{"id": "3560261", "revid": "287204", "url": "https://it.wikipedia.org/wiki?curid=3560261", "title": "Winnipeg Jets", "text": "I Winnipeg Jets sono una squadra canadese di hockey su ghiaccio con sede a Winnipeg, Manitoba, che gioca nella Central Division della Western Conference della lega professionistica nordamericana, la National Hockey League. I Jets giocano le partite casalinghe al Bell MTS Place che ha una capienza di 15 015 spettatori.\nStoria.\nLa squadra cominci\u00f2 a giocare come Atlanta Thrashers nel 1999 per poi essere acquistati dalla True North Sports &amp; Entertainment nel 2011. Con l'approvazione da parte del NHL Board of Governors, la squadra venne trasferita a Winnipeg a partire dalla stagione 2011-12. Dopo il trasferimento, la squadra adott\u00f2 il nome di \"Winnipeg Jets\" riprendendo quello del team originale che milit\u00f2 nella WHA prima e nella NHL successivamente dal 1972 al 1996, anno in cui furono trasferiti nella citt\u00e0 di Phoenix diventando gli Arizona Coyotes.\nGiocatori.\nCapitani.\nQui trovate la lista di tutti i giocatori che hanno avuto l'onore e l'onere di essere nominati Capitano dei Jets. Questa lista non include quelli degli Atlanta Thrashers.\nPrime scelte al Draft.\nQui di seguito troverete tutte le prime scelte effettuate durante NHL Entry Draft. Questa lista non include le prime scelte fatte dagli Atlanta Thrashers.\nAllenatori.\nQui trovate la lista di tutti i giocatori che sono stati nominati Capo Allenatore dei Jets. Questa lista non include quelli degli Atlanta Thrashers."}
{"id": "3560263", "revid": "30610", "url": "https://it.wikipedia.org/wiki?curid=3560263", "title": "Isosolfocianato di allile", "text": ""}
{"id": "3560266", "revid": "116555214", "url": "https://it.wikipedia.org/wiki?curid=3560266", "title": "Tang Zhong", "text": " \nIl Tang Zhong \u00e8 una tecnica culinaria diffusasi nella comunit\u00e0 cinese dopo la pubblicazione (avvenuta nel 2004) del libro di cucina \"65 \u00b0C \u6c64 \u79cd \u9762\u5305\", introdotto da Yvonne Chen.\nDescrizione.\nIl Tang Zhong, chiamato anche \"water roux\", consiste nel fare il pane morbido ed elastico senza l'aggiunta di conservanti o additivi, ma usando semplicemente uno starter fatto con la stessa farina e con acqua, usata in rapporto da 1:5 (per 1 grammo di farina si aggiungono 5 grammi di acqua), e portandoli alla temperatura di 65\u00a0\u00b0C per poi raffreddarli prima di incorporarli all'impasto.\nQuesta \u00e8 la versione con la farina bianca.\nLa versione del water roux con il grano spezzato (o le farine integrali) \u00e8 la seguente: una parte di grano spezzato e 5 di acqua. Vanno portate a 90\u00b0 mescolando con una frustra ottenendo un gel.\nQuesto gel si conserver\u00e0 il frigo per una settimana e potr\u00e0 essere usato o come nutritivo dei lieviti in aggiunta ai lieviti naturali (in proporzione del 30% sulla farina) o come starter per una lievitazione senza lieviti aggiuntivi."}
{"id": "3560267", "revid": "228587", "url": "https://it.wikipedia.org/wiki?curid=3560267", "title": "Ismail", "text": ""}
{"id": "3560268", "revid": "122970880", "url": "https://it.wikipedia.org/wiki?curid=3560268", "title": "Jeanne DuPrau", "text": "Jeanne DuPrau, dopo la laurea in letteratura inglese al College di Claremont, in California, ha lavorato come insegnante d'inglese, editor per una casa editrice, technical writer per la Apple e scrittrice freelance.\nHa raggiunto la popolarit\u00e0, soprattutto negli Stati Uniti, a partire dal 2003, anno di pubblicazione de \"La citt\u00e0 di Ember\", primo romanzo della quadrilogia di Ember. Nel 2008 dal romanzo \u00e8 stato tratto il film \"Ember - Il mistero della citt\u00e0 di luce\", diretto da Gil Kenan."}
{"id": "3560269", "revid": "256896", "url": "https://it.wikipedia.org/wiki?curid=3560269", "title": "Canonici regolari lateranensi", "text": ""}
{"id": "3560270", "revid": "729019", "url": "https://it.wikipedia.org/wiki?curid=3560270", "title": "Strada statale 508 di Val Sarentino e del Passo di Vizze", "text": "La strada statale 508 di Val Sarentino e del Passo di Vizze (SS 508) \u00e8 una strada statale italiana che si sviluppa nella Provincia autonoma di Bolzano, prendendo il nome del percorso storico dalla valle che attraversa e dal passo che raggiunge. La parte della strada nella Val di Vizze \u00e8 stata riclassificata come strada provinciale SP 508 con decreto assesorile 12/00105 del 23 giugno 2008, mantenendo il chilometraggio originale. La strada statale continua a mantenere il vecchio nome \u00ab\u2026del Passo di Vizze\u00bb nella documentazione ufficiale.\nBreve storia.\nLa prima vera strada per la gola di Sarentino da Bolzano verso la Val Sarentino fu ordinata dall'Imperatore Massimiliano I. d'Austria nel 1494. Periodicamente distrutta dalle acque del fiume Talvera o da caduta massi venne ricostruita con in modo stabile nel 1853 dall'ing. Schweighofer con mezzi finanziari del Comune di Sarentino. Dopo la distruzione del tratto Ponticino - Bolzano la strada viene rifatta sull'ex tracciato della ferrovia per Sarentino (mai realizzata) dal 1893, inaugurata poi nel 1901.\nAl fine di avere una seconda infrastruttura militare per il trasporto di truppe e materiale in difesa del confine del Brennero dal 1932 venne tracciata la nuova strada che in estate/autunno 1938 venne ufficialmente aperta al traffico. Nelle gallerie della strada fu dislocato verso la fine della Seconda guerra mondiale un impianto per la produzione di munizioni della HASAG, nome in codice \"Forelle\" (it. trota). L'impianto gestito dalla Pirotecnico di Bologna non and\u00f2 mai in produzione in quanto fu terminato solo poco prima della fine dalla guerra.\nIl dopoguerra fu segnato da un latente disinteresse da parte dell'amministrazione strade della Provincia e Stato.\nStrada Statale dal 1966 pensata come alternativa alla strada attraverso la Val d'Isarco conobbe solo all'inizio primi interventi di miglioramento della strada. Solo dopo la sciagura del maggio 1980 con un morto seppellito sotto una galleria distrutta dai massi, la strada fu messa in sicurezza con nuove moderne gallerie, prime fatte dall'ANAS le ultime dal nuovo gestore la Provincia Autonoma di Bolzano inaugurate il 17.11.2016.\nPercorso.\nHa origine nel centro abitato di Bolzano dal quale esce in direzione nord. Nella parte iniziale del suo itinerario, risale il percorso del torrente Talvera, attraversando il comune di Sarentino e valicando il passo di Pennes (2.211\u00a0).\nSuperato quest'ultimo accede all'Alta Valle Isarco dove la strada arriva nei pressi di Vipiteno. Segue un tratto di strada in comune con la strada statale 44 del Passo di Giovo dove, tra l'altro, \u00e8 presente il casello di Vipiteno dell'autostrada A22.\nLa strada si innesta quindi nella Strada statale 12 dell\u2019Abetone e del Brennero e, proseguendo in direzione sud, dopo un centinaio di metri la strada riprende il suo percorso in solitario.\nDall 22.12.2016 il primo tratto stradale da Bolzano attraversa la famosa gola di Sarentino con 15 gallerie costruite dal 1935-37 \u00e8 sostituita da un nuovo tracciato con due gallerie nella montagna da Castel Roncolo fino al monte San Giovanni.\nVecchio percorso.\nLa strada continua come strada provinciale SP 508:\nL'arteria continua in direzione nord-est percorrendo la Val di Vizze, concludendo il suo percorso in corrispondenza del passo di Vizze (2.276\u00a0) dov'\u00e8 situata la frontiera con l'Austria. Mentre sul versante austriaco la circolazione non \u00e8 consentita, in quello italiano \u00e8 possibile raggiungere a piedi o in bici il passo, mentre il traffico veicolare \u00e8 interdetto qualche tornante prima dove \u00e8 presente un parcheggio.\nGestione.\nIn seguito al decreto legislativo 2 settembre 1997, n\u00b0 320, dal 1\u00ba luglio 1998, la gestione \u00e8 passata dall'ANAS alla Provincia autonoma di Bolzano. Quest'ultima ha lasciato la classificazione e la sigla di statale (SS) alla strada, poich\u00e9 non si tratta di un trasferimento dal demanio dello Stato a quello delle Regioni, ma di una delega in materia di viabilit\u00e0 e pertanto la titolarit\u00e0 resta sempre in capo allo Stato."}
{"id": "3560275", "revid": "479654", "url": "https://it.wikipedia.org/wiki?curid=3560275", "title": "Locomotiva FS 750", "text": "Le locomotive a vapore del gruppo 750 erano locomotive con tender a 4 assi motori accoppiati e carrello anteriore che le Ferrovie dello Stato acquisirono nel 1905 in seguito al riscatto della Rete Mediterranea, ove erano immatricolate come RM 4501\u20134530. Un ulteriore lotto di 10 unit\u00e0 venne acquisito sotto l'esercizio di Stato nel 1906 e immatricolato come 7531\u20137540.\nStoria.\nLa locomotiva \u00e8 uno degli ultimi importanti progetti dell'Ufficio d'Arte di Torino della \"Mediterranea\". Venne sviluppato alla fine del XIX secolo allo scopo di porre rimedio alla carenza di trazione che ormai affliggeva le linee dei Giovi in seguito all'aumento del traffico e della composizione dei treni. Le macchine in esercizio, infatti, appartenenti al gruppo RM 4201\u20134500 erano piuttosto lente, soprattutto sulle rampe, ma anche nel resto del percorso dato che non superavano i 45\u00a0km/h. Lo studio del progetto prese le mosse da quello della gi\u00e0 esistente locomotiva per viaggiatori serie 3101\u20133200, di rodiggio 2-3-0, il cui meccanismo motore ben si adattava allo scopo. La nuova macchina avrebbe dovuto essere in grado di trainare treni merci di 500 tonnellate sulla ferrovia succursale dei Giovi mantenendo una velocit\u00e0 non inferiore a 20\u00a0km/h sulla lunga salita del 16 per mille tra Sampierdarena e Ronco Scrivia, proseguendo poi a velocit\u00e0 fino a 60\u00a0km/h.\nEra chiara la necessit\u00e0 di una macchina a 4 assi accoppiati e con ruote di diametro non troppo piccolo; serviva inoltre una caldaia in grado di fornire una buona quantit\u00e0 di vapore e un carrello a due assi anteriore, per mantenere il peso assiale entro i limiti e allo stesso tempo avere una buona inscrizione nelle curve alle massime velocit\u00e0. Allo scopo di diminuire la quantit\u00e0 di scorie prodotte dall'elevata quantit\u00e0 di carbone caricata nelle lunghe tratte in salit\u00e0, che rendevano necessarie soste intermedie per la pulizia del forno, si scelse di dotare la macchina di un forno poco profondo ma con una elevata larghezza della griglia. La larghezza elevata, ben 2,044\u00a0m, rese necessaria la costruzione di un doppio boccaporto per il carico uniforme di carbone, che tuttavia, proprio in conseguenza della larghezza, poteva essere caricato in uno strato pi\u00f9 basso con un consumo pi\u00f9 ottimale e minor produzione di scoria. La superficie di griglia della macchina, di 4,8\u00a0m\u00b2 fu la pi\u00f9 grande mai prodotta per una locomotiva italiana.\nLa consegna delle locomotive avvenne intorno al 1902; la societ\u00e0 \"Mediterranea\" ne aveva ordinate 20 unit\u00e0 all'Ansaldo di Sampierdarena e 10 unit\u00e0 alla Breda di Milano.\nLe prove della locomotiva superarono ogni aspettativa in quanto il traino in salita delle 500\u00a0t previste si svolse alla velocit\u00e0 pi\u00f9 alta di 29\u00a0km/h. L'unica carenza riscontrata fu l'insufficienza \"vaporiera\" della caldaia; in ragione di ci\u00f2 la seconda serie, ordinata alle OM, Officine Meccaniche di Milano e consegnata nel 1906 alle Ferrovie dello Stato ebbe una caldaia pi\u00f9 lunga per aumentarne la superficie tubiera totale, di riscaldamento indiretto. Ci\u00f2 port\u00f2 anche ad un aumento della potenza \"al cerchione\" che pass\u00f2 da 900 a 1000\u00a0CV. La locomotiva fu quindi la macchina pi\u00f9 potente costruita durante l'esercizio privato delle grandi reti.\nGi\u00e0 negli anni dieci (del XX secolo) le FS iniziarono la trasformazione delle macchine a scopo di unificazione e di miglioramento delle prestazioni mediante la sostituzione della caldaia delle ex-RM 450 adottando quella unificata di ricambio delle locomotive 470 e 680, cosa che comport\u00f2 un cambiamento di aspetto e un aumento di ulteriori 50\u00a0CV della potenza delle locomotive. Il cambio della caldaia con le varie modifiche diede luogo alla 3\u00aa serie che ebbe una tavola aggiuntiva nell'album ufficiale delle locomotive FS edito nel 1915; al 31 dicembre di tale anno erano gi\u00e0 state trasformate 13 unit\u00e0.\nCaratteristiche.\nLe locomotive del gruppo RM 450/FS 750 erano macchine a vapore saturo e a doppia espansione a 2 cilindri esterni. Il rodiggio era 2-4-0, a 4 assi di medio diametro (1.400\u00a0mm a ruote nuove) accoppiati con carrello anteriore a 2 assi. La locomotiva, per garantire una buona inscrivibilit\u00e0 in curva, aveva un passo rigido piuttosto limitato di 3.040\u00a0mm; l'asse posteriore accoppiato poteva traslare trasversalmente di 40\u00a0mm mentre il carrello anteriore, girevole sul proprio perno, era anche in grado di traslare trasversalmente di 80\u00a0mm.\nLe macchine della prima serie ebbero una caldaia lunga 8.406\u00a0mm, in grado di contenere un volume d'acqua di 5\u00a0m\u00b3 e di 2,8\u00a0m\u00b3 di vapore con una pressione di taratura di 12 bar e una produzione oraria di \"vapore asciutto\" di 9.300\u00a0kg. I tubi bollitori contenuti erano 271 del diametro di 50/45\u00a0mm con una lunghezza tra le piastre, anteriore e posteriore, di 3.900\u00a0mm. Ci\u00f2 dava luogo ad una superficie di riscaldamento per contatto con i fumi caldi di 149,44\u00a0m \u00b2 che sommata a quella del forno al di sopra della graticola assommava a 163,14\u00a0m\u00b2 totali. La particolarit\u00e0 della macchina risiedeva nell'ampia superficie della griglia (graticola) di ben 4,8\u00a0m \u00b2 con una lunghezza di 2,864\u00a0mm, quindi non eccessiva, ma larga ben 2,044\u00a0mm quindi con una buona capacit\u00e0 di circolazione dell'aria che agevolando la buona combustione del carbone produceva un minore carico di scorie. Uno dei problemi che abbassavano la velocit\u00e0 commerciale dei treni sulle linee acclivi era infatti quello dovuto alla necessit\u00e0 della pulizia delle griglie con soste frequenti e a volte prolungate.\nLa locomotiva era in grado di sviluppare 900\u00a0CV di potenza a 45\u00a0km/h e uno sforzo di trazione all'avviamento di 7.900\u00a0kg, continuo (a 45\u00a0km/h) di 5.400\u00a0kg e massimo di 11.000\u00a0kg.\nIl motore era a due cilindri esterni di cui uno ad \"alta pressione\" del diametro di 540\u00a0mm ed uno a \"bassa pressione\" del diametro di 800\u00a0mm con una corsa degli stantuffi di 680\u00a0mm. I distributori erano differenti: a stantuffo per l'A.P. e a cassetto Trick equilibrato per l'alimentazione del cilindro a B.P. Il meccanismo della distribuzione era l'affermato Walschaerts.\nLe locomotive erano dotate all'origine di Freno continuo automatico ad aria compressa e di freno moderabile ad aria sulla sola locomotiva. La prima serie RM non era dotata di riscaldamento a vapore per le carrozze, mentre la seconda serie ne fu dotata sin dall'inizio. Tutte le macchine ebbero comunque il dispositivo dopo la modifica e la sostituzione della caldaia.\nLa massa totale in assetto di servizio risultava di 74,6 tonnellate di cui 55,2 di peso aderente.\nIl tender era a 3 assi in grado di trasportare 13.000\u00a0l di acqua e 4,5\u00a0t di carbone con una massa totale in servizio di 34,8 t.\nL'esperienza pratica in servizio fece emergere la necessit\u00e0 di una caldaia in grado di fornire pi\u00f9 vapore; in ragione di ci\u00f2 la \"seconda serie\", consegnata sotto l'esercizio di stato, ebbe una caldaia maggiorata della lunghezza di 8.806\u00a0mm che contenendo 0,5\u00a0m\u00b3 di acqua poteva fornire una maggiore quantit\u00e0 di vapore, quasi 1000\u00a0kg in pi\u00f9, pur rimanendo invariati il forno, la griglia e il numero di tubi bollitori che tuttavia in virt\u00f9 dell'aumento della lunghezza tra le piastre a 4.300\u00a0mm fornivano una superficie di riscaldamento elevata a 164,76\u00a0m\u00b2. La potenza aumentava a 1000\u00a0CV e lo sforzo di trazione, all'avviamento, a 8.330\u00a0kg e continuo a 6.000\u00a0kg. La massa complessiva aumentava a 75,4\u00a0t e quella aderente aumentava a 58,3\u00a0t. Rimaneva invariata invece la velocit\u00e0 massima: 60\u00a0km/h.\nQualche anno dopo il passaggio allo Stato le locomotive della prima serie iniziarono ad essere oggetto della modifica con la sostituzione della caldaia dando luogo alla cosiddetta \"terza serie\". Approfittando della notevole lunghezza del carro venne montata la caldaia di ricambio comune alle \"470\" e le \"680\" che era ancora pi\u00f9 lunga, 9.299\u00a0mm conteneva ancora pi\u00f9 acqua, 5,98\u00a0m\u00b3 ed era tarata a 14 bar. Variava la lunghezza tra le piastre, aumentando a 5.150\u00a0mm, mentre diminuiva il numero dei tubi bollitori a 264 e ne aumentava il diametro a 52/47\u00a0mm; ci\u00f2 portava la superficie totale di riscaldamento a ben 212,57\u00a0m\u00b2. Diminuiva invece la superficie di griglia a 3,5\u00a0m \u00b3 ma in virt\u00f9 del maggiore utilizzo dei fumi caldi aumentava ulteriormente a 10.600\u00a0kg la produzione oraria di vapore con un incremento ulteriore delle prestazioni, in potenza, salita a 1050\u00a0CV e in sforzo di trazione masimmo aumentato a 12.200\u00a0kg e normale, in marcia a 45\u00a0km/h, salito a 6300\u00a0kg. La massa totale della macchina era rimasta quella della seconda serie, 75,4\u00a0t mentre quella aderente risultava di 58,2\u00a0t.in virt\u00f9 di una diversa ripartizione sul perno del carrello.\nLe modifiche tecniche apportate dalle FS modificarono ampiamente l'aspetto esteriore delle \"750\" che risultarono esteticamente pi\u00f9 simili alle altre locomotive di progetto statale che alle vecchie RM. Queste infatti avevano la caratteristica forma della caldaia, pi\u00f9 grossa lato cabina (diametro interno 1.650\u00a0mm), con raccordo tronco conico al centro e parte anteriore pi\u00f9 snella (diametro int. 1.464\u00a0mm). Il fumaiolo risultava pi\u00f9 lungo e il pancone anteriore a tre gradini. La terza serie ebbe una maggiore altezza complessiva e la caldaia di diametro uniforme con il camino di scarico dei fumi pi\u00f9 corto. Il tender venne unificato con quello a tre assi delle locomotive gruppo 680."}
{"id": "3560276", "revid": "36426", "url": "https://it.wikipedia.org/wiki?curid=3560276", "title": "La peste di Azoth", "text": ""}
{"id": "3560278", "revid": "36426", "url": "https://it.wikipedia.org/wiki?curid=3560278", "title": "Il sogno di Giacobbe", "text": ""}
{"id": "3560279", "revid": "287204", "url": "https://it.wikipedia.org/wiki?curid=3560279", "title": "Lo storpio", "text": ""}
{"id": "3560280", "revid": "33751", "url": "https://it.wikipedia.org/wiki?curid=3560280", "title": "Stadio Caliente", "text": "Lo stadio Caliente () \u00e8 uno stadio di calcio di Tijuana, in Messico. Ha una capienza di spettatori e ospita le partite interne del Club Tijuana.\nStruttura.\n\u00c8 stato inaugurato nel novembre 2007 con una capienza di 13 333 spettatori. Il manto \u00e8 in erba sintetica.\nNel marzo del 2008 la capienza \u00e8 stata aumentata a spettatori dal presidente del Club Tijuana Jorge Hank Rhon per ottemperare alla norma della Federazione calcistica del Messico che impone alle squadre partecipanti alla Prima divisione di giocare in stadi con una capacit\u00e0 minima superiore a 15 000 spettatori."}
{"id": "3560284", "revid": "1543377", "url": "https://it.wikipedia.org/wiki?curid=3560284", "title": "Anfora (bottiglia)", "text": "L'anfora \u00e8 un tipo di bottiglia da vino o da olio. L'anfora da vino, in vetro verde, viene utilizzata per imbottigliare il Verdicchio in Italia e per quelli della Provenza in Francia.\nFu creata nel 1954 dall'Ing. Antonio Maiocchi per l'Azienda vitivinicola Fazi Battaglia a Cupramontana nelle Marche per il vino Verdicchio dei Castelli di Jesi. \n\u00c8 stata esposta nella mostra \"Disegno e Design - Brevetti e Creativit\u00e0 Italiani\", dal 4 novembre 2009 al 31 gennaio 2010 a Roma, presso il Museo dell'Ara Pacis."}
{"id": "3560288", "revid": "599013", "url": "https://it.wikipedia.org/wiki?curid=3560288", "title": "Jonas Kolstad", "text": "Carriera.\nClub.\nKolstad ha iniziato la carriera con il Bod\u00f8/Glimt, per poi vestire le maglie di St\u00e5lkameratene, Dr\u00f8bak/Frogn, \u00c5rvoll, Kjels\u00e5s e, nel 2001, ha giocato nel team della Florida Atlantic University (FAU).\nNel 2002, \u00e8 tornato al Bod\u00f8/Glimt. Il 13 aprile 2003 ha potuto esordire nella Tippeligaen, difendendo i pali della porta della sua squadra nella sconfitta per 1-0 in casa del Lillestr\u00f8m."}
{"id": "3560290", "revid": "1272592", "url": "https://it.wikipedia.org/wiki?curid=3560290", "title": "Chiesa di Sant'Antonio di Castello", "text": "La chiesa di Sant'Antonio di Castello, ufficialmente chiesa di Sant'Antonio Abate, era un edificio religioso di Venezia.\nSituata all'estremit\u00e0 sudorientale del sestiere di Castello, fu demolita nel 1810 per far spazio ai giardini Napoleonici.\nStoria.\nVenne fondata, con il monastero annesso, nel 1346 da fra Giotto degli Abbati, priore dei Canonici regolari di Sant'Antonio di Vienne. Nel 1471 per decisione del senato veneziano fu affidata ai Canonici regolari lateranensi di San Salvador.\nEdificio.\nL'aspetto originario dell'edificio ci \u00e8 noto per l'interno grazie all\"'Apparizione dei Crocifissi del Monte Ararat nella chiesa di Sant'Antonio di Castello\" dipinto da Vittore Carpaccio e per la facciata dalla mappa del de' Barbari.\nQuest'ultima fu ricostruita nel Cinquecento, forse su un progetto del Sansovino, e di questa versione ci rimangono alcune pi\u00f9 tarde rappresentazioni ad acquaforte. \nAll'interno si trovavano dodici altari, tra i quali spiccavano quelli dei Cappello, Pasqualigo, Ottoboni e Querini. Vi erano conservate opere di Pietro Malombra, Pietro Mera, Bonifacio dei Pitati e dello scultore Guido Mazzoni (il pregevole gruppo del \"Compianto sul Cristo morto\", andato distrutto, solo qualche frammento \u00e8 conservato nei Musei Civici di Padova).\nVi erano tumulate le salme di personalit\u00e0 illustri, quali il doge Antonio Grimani, l'ammiraglio Nicol\u00f2 Cappello, il diplomatico Pietro Pasqualigo e il capitano generale Vettor Pisani."}
{"id": "3560293", "revid": "6923", "url": "https://it.wikipedia.org/wiki?curid=3560293", "title": "Proslogion", "text": "Il Proslogion (termine grecizzante per \"colloquio\") \u00e8 un saggio di teologia che il monaco e filosofo cattolico Anselmo d'Aosta scrisse tra il 1077 e il 1078. Si tratta della pi\u00f9 nota delle opere del \"corpus\" anselmiano: vi \u00e8 infatti esposta la dimostrazione \"a priori\" dell'esistenza di Dio detta \"argomento ontologico\", la quale \u00e8 considerata una pietra miliare della storia della filosofia.\nInquadramento dell'opera.\nAnselmo compose il \"Proslogion\" tra il 1077 e il 1078, mentre era priore dell'abbazia normanna di Notre-Dame du Bec. Si trattava della sua seconda opera importante, la prima dopo il \"Monologion\" del 1076.\nNel \"Monologion\" Anselmo aveva proposto diversi argomenti \"a posteriori\" per dimostrare l'esistenza di Dio, tutti basati su una considerazione fondamentalmente platonico-agostiniana: si riscontra che gli oggetti dell'esperienza sono caratterizzati da gradi diversi di bont\u00e0, perfezione ed esistenza, e si ammette, per principio, che se le cose sono pi\u00f9 o meno buone o perfette, o dotate di una pienezza ontologica maggiore o minore, \u00e8 a seconda che partecipino in modo pi\u00f9 o meno diretto dell'unico principio del bene, della perfezione e dell'essere assoluti che \u00e8 Dio, in virt\u00f9 del quale le cose create ottengono la loro porzione finita di bont\u00e0, di perfezione e di esistenza (ma anche di ogni altro attributo positivo che si trovino ad avere); da ci\u00f2 deriva che Dio deve esistere come principio da cui le cose finite derivano per le qualit\u00e0 positive da cui sono caratterizzate.\nNonostante considerasse validi e definitivi questi suoi argomenti, Anselmo ne era in parte insoddisfatto e si mise quindi alla ricerca di una dimostrazione dell'esistenza di Dio pi\u00f9 semplice e autosufficiente. Ritenendo, dopo un'affannosa ricerca, di averla trovata, la espose nel \"Proslogion\".\nInizialmente Anselmo aveva pensato di intitolare l'opera \"Fides quaerens intellectum\", \"la fede alla ricerca della comprensione\", espressione che sintetizza bene la concezione anselmiana del rapporto che deve sussistere tra ragione e fede: la fede \u00e8 il principio di ogni conoscenza, ma la ragione ha il diritto e anzi il dovere di chiarire e, nei limiti del possibile, comprendere i contenuti della rivelazione. Lo spirito con cui Anselmo scrisse il \"Proslogion\" fu quello di \u00abcolui che si sforza di innalzare la sua mente a contemplare Dio e cerca di intendere ci\u00f2 che crede\u00bb (\"Prosl.\", Proemio). Con riferimento al fatto che il testo \u00e8 strutturato come un discorso dell'autore che si rivolge in seconda persona a Dio, il titolo fu poi cambiato, su consiglio di Ugo di Lione, divenendo \"Alloquium de ratione fidei\" (\"colloquio sulla razionalit\u00e0 della fede\") cos\u00ec come il titolo del \"Monologion\", che inizialmente era \"Exemplum meditandi de ratione fidei\" (\"esempio di meditazione sulla razionalit\u00e0 della fede\"), venne cambiato in \"Monoloquium de ratione fidei\". Infine i due nomi \"Monoloquium\" e \"Alloquium\" vennero grecizzati rispettivamente in \"Monologion\" e \"Proslogion\" (due termini che per\u00f2 non esistono in greco) e \"de ratione fidei\" fu fatto cadere in entrambi i titoli.\nContenuto.\nIl \"Proslogion\" si apre con un proemio in cui Anselmo riassume i motivi che l'hanno spinto a intraprendere la stesura dell'opera e a darle il suo titolo definitivo. Segue, nel capitolo I, una invocazione in cui l'autore assume un atteggiamento di contemplazione e ricerca di carattere agostinianamente introspettivo e supplica Dio di rivelarsi all'uomo, il quale, dopo la caduta, si trova impossibilitato a risollevarsi da solo: \u00abIl tuo servo ansioso del tuo amore [...] anela di vederti ed \u00e8 troppo lontano dal tuo volto. [...] Sono stato fatto per vederti / e non ho ancora fatto ci\u00f2 per cui sono stato fatto\u00bb (\"Prosl.\", cap. I). Sempre nel capitolo I, Anselmo rende esplicita la necessaria priorit\u00e0 della fede rispetto all'indagine razionale che rende Dio, almeno in parte, conoscibile per l'uomo: \u00abInsegnami a cercarti e mostrati a me che ti cerco, / poich\u00e9 non posso cercarti, se tu non me lo insegni, / e non posso trovarti, se tu non ti mostri. [...] Hai creato in me questa tua immagine / affinch\u00e9, memore di te, ti pensi e ti ami. Ma questa immagine \u00e8 cos\u00ec [...] offuscata dal fumo dei peccati / che non pu\u00f2 fare ci\u00f2 per cui \u00e8 stata fatta, / se tu non la rinnovi e la riformi\u00bb (\"Prosl.\", cap. I). Per Anselmo l'intervento della grazia divina \u00e8 condizione necessaria affinch\u00e9 l'uomo possa uscire dal suo stato di corruzione e giungere a conoscere Dio. L'uomo con le sue sole forze \u00e8 impotente, e anche per questo \u00e8 necessario che egli creda per intendere anzich\u00e9 intendere per credere.\nLa dimostrazione \"a priori\" dell'esistenza di Dio.\nAl capitolo II, Anselmo presenta il suo argomento per la dimostrazione \"a priori\" dell'esistenza di Dio. Il fondamento di tale argomento \u00e8 una definizione creduta per fede e non, ad esempio, un'evidenza empirica, il che ne fa appunto una costruzione \"a priori\" in contrapposizione agli argomenti \"a posteriori\" (basati cio\u00e8 su considerazioni di fatto) che erano stati esposti nel \"Monologion\". Dunque, scrive Anselmo rivolgendosi direttamente a Dio, \u00abnoi crediamo che tu sia qualcosa di cui non pu\u00f2 pensarsi nessuna cosa maggiore\u00bb (\"Prosl.\", cap. II).\nOra, secondo Anselmo, anche chi nega l'esistenza di Dio, come lo \u00abstolto\u00bb di cui parlano i Salmi ( e ), quando sente la definizione di Dio come \u00abqualcosa di cui non pu\u00f2 pensarsi nessuna cosa maggiore\u00bb intende ci\u00f2 che sente; e \u00abci\u00f2 che intende \u00e8 nel suo intelletto, anche se egli non intende che ci\u00f2 esiste\u00bb (\"Prosl.\", cap. II). Per spiegare questo punto, l'autore ricorre a una similitudine: lo \u00abstolto\u00bb si trova in una situazione paragonabile a quella del pittore che intende ci\u00f2 che \u00e8 in procinto di dipingere, e lo ha quindi nel suo intelletto, anche se non intende che ci\u00f2 esiste sulla tela (non prima di averlo dipinto).\nMa, prosegue Anselmo, se per assurdo ci\u00f2 di cui non si pu\u00f2 pensare il maggiore esistesse solo nell'intelletto, allora si potrebbe pensarlo come esistente anche di fatto, e poich\u00e9 ci\u00f2 che esiste non solo nell'intelletto, ma anche nella realt\u00e0, \u00e8 maggiore di ci\u00f2 che esiste solo nell'intelletto, si avrebbe che ci\u00f2 di cui non si pu\u00f2 pensare il maggiore non \u00e8 ci\u00f2 di cui non si pu\u00f2 pensare il maggiore, il che \u00e8 contraddittorio. In altre parole:\nCi\u00f2 di cui non pu\u00f2 essere pensato il maggiore, poi, non pu\u00f2 essere nemmeno pensato come non esistente: se infatti potesse anche solo essere pensato come non esistente non sarebbe pi\u00f9 ci\u00f2 di cui non pu\u00f2 essere pensato il maggiore, poich\u00e9 ci\u00f2 che non pu\u00f2 essere concepito come non esistente \u00e8 maggiore di ci\u00f2 che pu\u00f2 esserlo (\"Prosl.\", cap. III). Anselmo afferma quindi che l'ente di cui non pu\u00f2 essere pensato il maggiore \u00e8 Dio, e che solo Dio, poich\u00e9 \u00e8 il solo che non pu\u00f2 essere concepito se non come esistente, possiede l'esistenza al massimo grado e in modo necessario, diversamente dalle cose create che gli sono inferiori.\nMa allora, si chiede Anselmo, come \u00e8 possibile che lo \u00abstolto\u00bb neghi l'esistenza di Dio, o anche solo concepisca Dio come non esistente? La risposta a questa domanda si trova al capitolo IV: c'\u00e8, nel termine \"pensare\", un'equivocit\u00e0, ovvero il termine pu\u00f2 essere inteso in due modi che, se confusi, rischiano di determinare errori nel ragionamento e contraddizioni, come quella che sorgerebbe se in effetti lo \u00abstolto\u00bb potesse pensare Dio come non esistente anche se Dio \u00e8 ci\u00f2 che non pu\u00f2 essere pensato come non esistente. Per Anselmo, \u00e8 diverso \"pensare\" certe parole e \"pensare\" ci\u00f2 che certe parole significano. \u00abNel primo modo si pu\u00f2 pensare che Dio non esiste, ma nel secondo modo no\u00bb (\"Prosl.\", cap. IV). Chi nega l'esistenza di Dio pensa dei segni a cui non si accompagnano significati, cio\u00e8 pronuncia (tra s\u00e9 o ad alta voce) parole vuote, che tradiscono il fatto che non ha compreso che Dio \u00e8 ci\u00f2 di cui non pu\u00f2 essere pensato il maggiore. Chi intende questo, chi cio\u00e8 pensa a Dio nel secondo senso della parola \"pensare\", non pu\u00f2 pensare Dio come non esistente.\nIn modo analogo a Sant'Anselmo e agli altri santi Dottori della Chiesa, anche negli scritti di Tommaso d'Aquino l'autore spesso si rivolge a Dio in modo diretto e personale.\nAnselmo procede con una dimostrazione per assurdo che nega l'ipotesi iniziale (\"io \u00e8 ci\u00f2 di cui nulla pu\u00f2 dirsi maggiore\"), mentre Tommaso sviluppa la prova \"ex gradu\" delle cinque vie, muovendo da questo comune assunto. L'Aquinate defin\u00ec Dio come la perfezione, la massima quantit\u00e0 possibile di ogni qualit\u00e0, utilizzando le due parole latine \"Sommo Bene\" unicamente come sinonimo di Dio. \nIn quanto \"gi\u00e0 al massimo\" grado, non ulteriormente aumentabile, ogni qualit\u00e0 in Dio \u00e8 priva di qualsiasi potenza e divenire verso un atto, e perci\u00f2 Dio \u00e8 chiamato anche Atto puro: \"perfectio\" in latino significa anche \"compimento\", attuazione del fine.\nLa frase \"Dio \u00e8 ci\u00f2 di cui nulla pu\u00f2 dirsi maggiore\" \u00e8 un'affermazione, in forma negativa, in cui due negazioni affermano (secondo lo spinoziano \"Omnis determinatio est negatio\", confermato anche nella logica moderna). \nEssa non \u00e8 equivalente, ma alla sua verit\u00e0 consegue che \"Dio \u00e8 il massimo grado di ogni qualit\u00e0\": secondo il principio aristotelico, noto nella Scolastica, per il quale il \"Tutto \u00e8 maggiore della somma delle parti\", Dio \u00e8 inteso come:\nPer questo, Dio \u00e8 trascendente, vale a dire \"pi\u00f9 e oltre\" ogni qualit\u00e0: di lui, o non si pu\u00f2 dire nulla (se non una apparente tautologia nel biblico \"io sono colui che sono\", citato dagli autori), oppure si afferma Dio come \"Sommo Bene\", \"Somma Giustizia\", ecc. consapevoli che si tratta di approssimazioni opportune, che pur potendosi riferire soltanto ed esclusivamente a Dio, non sono comunque mai identiche al suo nome e alla sua sostanza.\nLa definizione.\nLa definizione di Dio come \"ci\u00f2 di cui nulla pu\u00f2 dirsi maggiore\" trova un riscontro biblico in : \"Quando infatti Dio fece la promessa ad Abramo, non potendo giurare per uno superiore a s\u00e9, \"giur\u00f2 per s\u00e9 stesso\", dicendo: \"Ti benedir\u00f2 e ti moltiplicher\u00f2 molto\"\".\nNell'Antico Testamento, Dio si rivela come \"Io sono colui che sono\", affermandosi come Essenza e come \"Nunc stans\". In questa autodefinizione di Dio, Egli non fornisce di S\u00e9 alcuna altra qualit\u00e0, nome o predicato, come ci si attende da un essere che necessariamente non pu\u00f2 mentire per sua natura: qualsiasi qualit\u00e0 sarebbe una verit\u00e0 parziale, non esaustiva dell'insieme infinito di predicati che caratterizzano la Triunit\u00e0 di Dio.\nLe propriet\u00e0 divine.\nLa seconda parte del \"Proslogion\", quantitativamente preponderante rispetto alla prima (occupa infatti i capitoli V-XXVI), \u00e8 dedicata alla deduzione, a partire dall'argomento con cui si \u00e8 dimostrata l'esistenza di Dio, delle principali caratteristiche di questo ente personale di cui nulla pu\u00f2 essere pensato il maggiore.\nDalla stessa definizione che si \u00e8 data di Dio, in considerazione del fatto che un ente che dipendesse da altro non sarebbe ci\u00f2 di cui non pu\u00f2 essere pensato il maggiore, risulta che egli \u00e8 il solo ente che dipende unicamente da s\u00e9 stesso per la sua esistenza, cio\u00e8 il \u00abSommo Ente, il solo che esiste per s\u00e9\u00bb (\"Prosl.\", cap. V). Pi\u00f9 in generale, \u00abDio \u00e8 tutto ci\u00f2 che \u00e8 meglio essere che non essere\u00bb (\"Prosl.\", cap. V), ovvero \u00e8 caratterizzato da tutti (e soli) gli attributi positivi, che \u00e8 meglio avere piuttosto che non avere (gli esempi di Anselmo sono bont\u00e0, giustizia, verit\u00e0).\nAnselmo nota per\u00f2 una serie di apparenti antinomie: ci sono una serie di caratteri positivi \u2013 come la sensibilit\u00e0 (intesa come capacit\u00e0 di sentire), la misericordia, l'onnipotenza \u2013 che \u00e8 meglio avere che non avere e che, tuttavia, sembrano contraddire altri caratteri positivi di Dio \u2013 rispettivamente l'incorporeit\u00e0 (poich\u00e9 Dio \u00e8 Spirito), l'impassibilit\u00e0, la bont\u00e0 (poich\u00e9 Dio \u00e8 impossibilitato a fare il male). Anselmo ritiene per\u00f2 di poter appianare queste contraddizioni.\nDio ha una sensibilit\u00e0, ma la sensibilit\u00e0 non \u00e8 che una forma di conoscenza; Dio, che conosce tutto, pu\u00f2 dunque essere in possesso di una sensibilit\u00e0 pur non essendo corporeo (poich\u00e9 la corporeit\u00e0 \u00e8 inferiore alla pura spiritualit\u00e0) (\"Prosl.\", cap. VI). Dio non \u00e8 in grado di fare ogni cosa poich\u00e9, per esempio, non pu\u00f2 corrompersi n\u00e9 mentire; tuttavia egli pu\u00f2 essere detto onnipotente, perch\u00e9 quella di corrompersi, cos\u00ec come quella di mentire, non \u00e8 una potenza ma un'impotenza; in altre parole, le cose che Dio non pu\u00f2 fare costituirebbero, se le potesse fare, una diminuzione e non un accrescimento della sua potenza e della sua perfezione (\"Prosl.\", cap. VII). Dio \u00e8 misericordioso, ma ci\u00f2 non compromette la sua impassibilit\u00e0; egli infatti \u00e8 misericordioso dal punto di vista degli uomini, ma non dal suo proprio: la sua azione \u00e8 misericordiosa nei confronti degli uomini, ma egli non \u00e8 affetto dalla compassione (che \u00e8 appunto una passione, che implica il fatto di sentirsi tristi per la tristezza altrui) (\"Prosl.\", cap. VIII).\nNei capitoli successivi emerge una nuova apparente antinomia, che ha a che fare con la misericordia e la giustizia di Dio: se Dio \u00e8 buono, come ci si aspetta da colui che ha tutte le qualit\u00e0 che \u00e8 preferibile avere piuttosto che non avere, dovrebbe perdonare i malvagi, cio\u00e8 essere sommamente misericordioso; ma, se egli \u00e8 giusto, come pure ci si aspetta dall'ente che ha tutte le perfezioni, egli dovrebbe premiare i buoni e punire i malvagi (\"Prosl.\", cap. IX). In altri termini, si chiede Anselmo, come \u00e8 possibile che al tempo stesso sia giusto (in quanto conseguenza della misericordia di Dio) che i malvagi siano perdonati e (in quanto conseguenza della giustizia di Dio) che essi siano puniti? La soluzione sta nuovamente nella scoperta di un equivoco nei punti di vista: \u00abTu giustamente punisci i malvagi, perch\u00e9 ci\u00f2 si conviene ai loro meriti; e tu giustamente perdoni i malvagi, perch\u00e9 ci\u00f2 si addice non ai loro meriti, ma alla tua bont\u00e0. In questo modo, perdonando i malvagi, tu sei giusto, dal tuo e non dal nostro punto di vista, e sei misericordioso, dal nostro e non dal tuo punto di vista\u00bb (\"Prosl.\", cap. X).\nAnselmo passa quindi a considerare gli attributi di Dio sotto il particolare aspetto legato al fatto che egli \u00e8 completamente autosufficiente, nella sua infinit\u00e0, e non trae che da s\u00e9 stesso tutte le sue caratteristiche: \u00abTutto ci\u00f2 che tu sei, lo sei per te stesso e non per altro. Di conseguenza tu sei la stessa vita di cui vivi, la stessa sapienza per cui sai, e la bont\u00e0 per cui sei buono coi buoni e coi malvagi, e cos\u00ec per gli altri attributi simili\u00bb (\"Prosl.\", cap. XII).\nAl capitolo XIII, Anselmo spiega che Dio \u00e8 l'unico ente illimitato ed eterno, che cio\u00e8 non comincia a esistere n\u00e9 finisce nello spazio cos\u00ec come nel tempo. Passa quindi a giustificare il fatto che sia Dio sia gli spiriti creati (tra cui per esempio le anime degli uomini) sono considerati illimitati ed eterni: gli spiriti creati sono illimitati ed eterni e allo stesso tempo non lo sono, poich\u00e9 essendo in un luogo spaziale o temporale possono sempre essere anche altrove, ma non dovunque, mentre Dio, che \u00e8 \u00abillimitato ed eterno in modo singolare\u00bb (\"Prosl.\", cap. XIII), \u00e8 sempre in ogni luogo e in ogni altro, spazialmente e temporalmente. Le cose limitate, dal canto loro, sono quelle che essendo in un certo luogo spaziale o temporale non possono essere altrove.\nIn Anselmo rimane per\u00f2 dell'insoddisfazione, poich\u00e9, pur avendo trovato che Dio esiste, che possiede tutte le perfezioni e che anzi \u00e8 esso stesso il principio perfetto da cui tutte le perfezioni discendono, la sua anima non sente la presenza di Dio e non intende interamente ci\u00f2 che Dio \u00e8: \u00ab[L'anima mia] si sforza di vedere di pi\u00f9 ma, oltre ci\u00f2 che ha visto, non vede null'altro che tenebre; in verit\u00e0 essa non vede tenebre, poich\u00e9 in te non ci sono, ma vede che essa non pu\u00f2 vedere di pi\u00f9 a causa delle sue tenebre\u00bb (\"Prosl.\", cap. XIV). In Dio non c'\u00e8 altro che luce, e le tenebre appartengono solo all'occhio umano; ma la luce di Dio \u00e8 per l'uomo abbagliante e, come si vede nel capitolo XV, egli \u00e8 dunque \u00abnon solo ci\u00f2 di cui non pu\u00f2 pensarsi nessuna cosa maggiore, ma [...] anche pi\u00f9 grande di tutto ci\u00f2 che pu\u00f2 essere pensato\u00bb (\"Prosl.\", cap. XV).\nDio \u00e8 ora paragonato a una luce di per s\u00e9 troppo intensa per essere guardata, la quale tuttavia rende possibile la visione di tutte le altre cose. Si tratta di una luce onnipervasiva, che tuttavia si sottrae a una visione diretta. Scrive l'autore, che rivolgendosi in seconda persona alla luce divina torna sul tema dall'insufficienza dell'intelletto umano: \u00abSei tutta presente ovunque / e io non ti vedo\u00bb (\"Prosl.\", cap. XVI). Non si tratta tuttavia di un'insufficienza del solo intelletto: Dio (che, come si \u00e8 visto al capitolo VI, \u00e8 capace di sensibilit\u00e0, e dunque dovrebbe essere oggetto a sua volta dei sensi) si sottrae alla percezione della vista, dell'udito, del tatto, dell'olfatto e del gusto umani, intorpiditi dal peccato e capaci di avere esperienza solo dei corpi creati (\"Prosl.\", cap. XVII).\nNel capitolo XVIII Anselmo insiste nuovamente sulla frustrazione a cui vanno incontro i tentativi dell'anima umana di avvicinarsi a Dio e di conoscerlo, ma passa poi a spiegare la ragione di tali incapacit\u00e0: l'intelletto conosce ci\u00f2 che pu\u00f2 scomporre in parti, mentre Dio non solo \u00e8 perfettamente unitario e identico a s\u00e9 stesso, ma si identifica con la stessa unit\u00e0 e si sottrae per principio all'analisi da parte di qualsivoglia intelligenza. In ogni tempo e in ogni luogo Dio esiste come un'unit\u00e0 priva di parti. I molteplici attributi divini di cui si \u00e8 finora parlato, poi, non sono parti di Dio, bens\u00ec \u00abciascuno di essi \u00e8 tutto ci\u00f2 che tu [Dio] sei e ci\u00f2 che tutti gli altri sono\u00bb (\"Prosl.\", cap. XVIII).\nIn Dio, assolutamente unitario, non possono darsi parti spaziali n\u00e9 successioni temporali, cosicch\u00e9 la sua infinit\u00e0 spaziale non \u00e8 a sua volta nello spazio, bens\u00ec lo contiene, e la sua eternit\u00e0 non si svolge tra passato, presente e futuro, cio\u00e8 non si svolge nel tempo, bens\u00ec lo contiene. Dio si trova oltre spazio e tempo, e spazio e tempo sono in lui (\"Prosl.\", cap. XIX). Dio \u00e8 oltre le cose in un molteplice senso: perch\u00e9, cos\u00ec come esisteva prima dell'inizio di tutti gli enti creati, esister\u00e0 dopo la loro fine; perch\u00e9 non dipende per la sua esistenza dalle creature, le quali invece dipendono da lui per la loro; e perch\u00e9 \u00e8 sempre completamente presente a s\u00e9 stesso nella sua eternit\u00e0 oltre il tempo, mentre le cose immerse nella dimensione temporale non hanno ancora presente il proprio futuro e non hanno pi\u00f9 presente il proprio passato (\"Prosl.\", cap. XX).\nI capitoli che seguono trattano questioni dottrinali come il significato dell'espressione, ricorrente nelle formule liturgiche, \"secoli dei secoli\" (\"Prosl.\", cap. XXI); l'idea che solo Dio sia ci\u00f2 che egli \u00e8 e colui che \u00e8 (\"Prosl.\", cap. XXII); la Trinit\u00e0 (\"Prosl.\", cap. XXIII). Per quanto riguarda quest'ultimo argomento, gi\u00e0 oggetto di una vasta trattazione nel \"Monologion\", Anselmo identifica il Figlio con il Verbo divino, che esprime Dio Padre e che non \u00e8 quindi n\u00e9 maggiore n\u00e9 minore di esso, e lo Spirito Santo con l'Amore divino, con cui il Padre e il Figlio amano ciascuno s\u00e9 stesso e l'altro e che procede da entrambi, nell'\u00abunit\u00e0 sommamente semplice e [nel]la semplicit\u00e0 sommamente una\u00bb (\"Prosl.\", cap. XXIII).\nNegli ultimi tre capitoli dell'opera Anselmo si interroga sulla qualit\u00e0 e quantit\u00e0 del bene che le anime trovano in Dio; l'autore sostiene dapprima che si tratta di una misura di amore e gaudio superiore ai beni terreni quanto il creatore \u00e8 superiore alle creature (\"Prosl.\", cap. XXIV); passa quindi a elencare i beni di cui pu\u00f2 godere chi gode del bene supremo che \u00e8 Dio e spiega inoltre che, poich\u00e9 l'amore \u00e8 una gioia tanto maggiore quanto maggiore \u00e8 la gioia della cosa amata, l'amore dell'anima beata per Dio, per le altre anime beate e per s\u00e9 stessa \u00e8 cos\u00ec grande da superare addirittura la capacit\u00e0 che il cuore, la mente e l'anima umana hanno di godere (\"Prosl.\", cap. XXV); infine, Anselmo prega affinch\u00e9 il suo amore per Dio, che ora \u00e8 grande nella speranza, giunga infine alla pienezza oltre la vita terrena, e che lo stesso accada per la sua conoscenza di Dio e per il godimento che ne deriva (\"Prosl.\", cap. XXVI).\nLe critiche di Gaunilone all'argomento ontologico e la risposta di Anselmo.\nLe pagine pi\u00f9 famose del \"Proslogion\", quelle in cui (nei capitoli II-IV) Anselmo presenta il suo argomento per la dimostrazione \"a priori\" dell'esistenza di Dio, hanno suscitato nel corso dei secoli interminabili discussioni, dividendo di fatto i filosofi in due grandi \u00abgruppi dottrinali\u00bb: quello dei pensatori propensi ad accettare la validit\u00e0 della prova anselmiana e quello di coloro che sono risultati inclini piuttosto a criticarla. Gi\u00e0 durante la vita di Anselmo, verosimilmente nel 1078, un monaco benedettino dell'abbazia di Marmoutier di nome Gaunilone critic\u00f2 tale prova in un testo intitolato \"Liber pro insipiente\" (\"Libro a difesa dello stolto\"), al quale Anselmo rispose nel \"Liber apologeticus adversus respondentem pro insipientem\" (\"Libro apologetico contro la risposta in difesa dello stolto\"); da allora, per volont\u00e0 dello stesso Anselmo, il \"Proslogion\" venne sempre riprodotto con il corredo di questa doppia appendice.\nLa critica di Gaunilone ad Anselmo si articola su due punti principali. In primo luogo, il monaco di Marmoutier contesta il passaggio dall'esistenza nel pensiero all'esistenza nella realt\u00e0: egli sostiene che, come si possono pensare innumerevoli oggetti inesistenti, o anche impossibili, senza che per questo essi esistano al di fuori dell'intelletto, cos\u00ec ogni inferenza dall'esistenza di Dio nel pensiero alla sua esistenza fattuale \u00e8 in linea di principio sbagliata. \u00c8 rimasto famoso il controesempio di Gaunilone all'argomento di Anselmo, che riguarda l'\u00abIsola Perduta\u00bb:\nIn secondo luogo, Gaunilone sostiene che la definizione di Dio come \u00abci\u00f2 di cui non pu\u00f2 essere pensato il maggiore\u00bb non \u00e8 cos\u00ec comprensibile, per l'intelletto umano, come Anselmo vorrebbe. Tale nozione, anzi, sarebbe superiore alle possibilit\u00e0 dell'esperienza umana e si sottrarrebbe al contempo, per la sua stessa natura, a ogni conoscenza per analogia: risulterebbe dunque una nozione inaccessibile all'uomo e chi la pronunciasse, tra s\u00e9 o ad alta voce, non pronuncerebbe in effetti altro che parole di cui non capisce il senso \u2013 esattamente come, in accordo con quanto sostiene lo stesso Anselmo (\"Prosl.\", cap. IV), accade allo \u00abstolto\u00bb che nega l'esistenza di Dio. Secondo Gaunilone \u00e8 impossibile ricondurre Dio sotto un genere (e a maggiore sotto una specie) proprio perch\u00e9 egli \u00e8 ci\u00f2 di cui non pu\u00f2 essere pensato niente di maggiore (e, anzi, \u00e8 maggiore di tutto ci\u00f2 che pu\u00f2 essere pensato); perci\u00f2 \u00e8 impossibile \"comprenderne\" veramente l'essenza, bench\u00e9 sia possibile \"pensare\" una sua definizione come ci\u00f2 di cui non pu\u00f2 essere pensato il maggiore; e dunque la certezza del credente nell'esistenza di Dio pu\u00f2 solo riposare su un atto di fede. Per quanto riguarda il resto del \"Proslogion\", invece, Gaunilone elogia Anselmo, condividendo la sua tesi che Dio si colloca oltre le possibilit\u00e0 di comprensione dell'intelletto umano.\nNella sua risposta alle obiezioni di Gaunilone, Anselmo torna su entrambe le questioni. Egli insiste sul fatto che il passaggio necessario dall'esistenza nel solo intelletto all'esistenza nella realt\u00e0 \u00e8 valido solo per ci\u00f2 di cui non pu\u00f2 essere pensato il maggiore, e non per le cose finite che, come l'\u00abIsola Perduta\u00bb, possono senza contraddizione essere pensate come non esistenti. Inoltre, egli afferma, bench\u00e9 Dio in effetti non possa essere sussunto sotto una specie o un genere, il suo concetto come ci\u00f2 di cui non pu\u00f2 essere pensato il maggiore \u00e8 necessariamente presente nell'intelletto umano e pu\u00f2, fino a un certo punto, essere compreso: l'esperienza delle cose finite porta infatti l'uomo a concepire una scala di perfezioni al culmine della quale si colloca un ente infinito e assolutamente perfetto.\n\u00c8 stato notato che, con questa considerazione, Anselmo d\u00e0 parzialmente ragione a Gaunilone e riconduce la prova \"a priori\" del \"Proslogion\" alla prova \"a posteriori\" del precedente \"Monologion\", ammettendo che il concetto di ci\u00f2 di cui non pu\u00f2 essere pensato il maggiore si origina dall'esperienza. In tal modo l'autosufficienza della prova del \"Proslogion\" pu\u00f2 risultare compromessa, ma viene stabilita tra questo testo e il \"Monologion\" una continuit\u00e0 che fa delle due opere altrettanti momenti di un unico argomento per l'esistenza di Dio, in cui tale esistenza viene dimostrata inizialmente a partire da osservazioni empiriche, assicurando nel contempo la legittimit\u00e0 della definizione di Dio come ci\u00f2 di cui non pu\u00f2 essere pensato il maggiore, e quindi viene dimostrato che a partire da tale definizione risulta che Dio non \u00e8 concepibile se non come dotato dell'esistenza.\nFortuna dell'opera.\nI capitoli del \"Proslogion\" in cui Anselmo espone il suo argomento \"a priori\" per la dimostrazione dell'esistenza di Dio (battezzato da Immanuel Kant, con una scelta secondo alcuni criticabile, \"argomento ontologico\") sono i pi\u00f9 famosi dell'intera produzione dell'autore. Essi, considerati un punto di riferimento di importanza capitale per la storia della filosofia occidentale, hanno generato nel corso dei secoli una notevole mole di scritti sia critici che apologetici. Gilson scrisse a proposito della rilevanza dell'argomento di Anselmo: \u00able sue implicazioni sono tanto ricche che il solo fatto di averle ammesse o rifiutate \u00e8 sufficiente a determinare il gruppo dottrinale a cui una filosofia appartiene. [...] Ci\u00f2 che \u00e8 comune a tutti coloro che l'ammettono \u00e8 l'identificazione dell'essere reale con l'essere intelligibile concepito col pensiero; ci\u00f2 che \u00e8 comune a tutti coloro che ne condannano il principio \u00e8 il rifiuto di porre un problema d'esistenza separato da un dato esistente empiricamente\u00bb.\nDopo Gaunilone, l'argomento di Anselmo venne citato da Guglielmo d'Auxerre e ripreso criticamente da diversi altri pensatori nel XIII secolo, tra cui i pi\u00f9 degni di nota sono Tommaso d'Aquino e Bonaventura da Bagnoregio: il primo contest\u00f2 la validit\u00e0 di tale dimostrazione, il secondo la difese. Oltre a Bonaventura, altri dottori della Chiesa, tra cui Enrico di Gand e Alberto Magno, accettarono la prova anselmiana. Nel Medioevo anche Alessandro di Halese Duns Scoto si espressero sull'argomento, entrambi condividendolo, anche se Duns Scoto sostenne che la formulazione sarebbe stata pi\u00f9 appropriata se anzich\u00e9 dal concetto di \"Dio\" Anselmo fosse partito dal concetto di \"ente\".\nNel XVII secolo Cartesio riprese a sua volta l'argomento, considerandolo valido e apprezzando la sua indipendenza da considerazioni di carattere empirico. Passando tramite Cartesio, una dimostrazione simile alla prova \"a priori\" di Anselmo entr\u00f2 anche nel sistema metafisico dell\"Ethica\" di Spinoza, il quale dimostrava l'esistenza della sostanza (poi identificata con Dio stesso) sulla base del fatto che, per la definizione stessa della sostanza, la sua essenza implica l'esistenza. Leibniz sostenne la validit\u00e0 in s\u00e9 della dimostrazione, ma contest\u00f2 un'apparente leggerezza da parte di Anselmo: il filosofo tedesco sosteneva infatti che l'autore del \"Proslogion\" avesse davvero dimostrato che, se Dio (inteso come l'essere massimamente perfetto) \u00e8 possibile, allora \u00e8 necessario, ma affermava che non avesse dimostrato che \u00e8 possibile se non con argomenti \"a posteriori\".\nNel XVIII secolo l'argomento fu oggetto di critiche da parte di Hume e soprattutto di Kant: quest'ultimo in particolare, nella \"Critica della ragion pura\", evidenzi\u00f2 che l'esistenza non pu\u00f2 essere considerata un predicato (non senza cadere nelle contraddizioni messe in evidenza dai filosofi della scuola eleatica) e che, dunque, non si pu\u00f2 dire che l'esistenza \u00e8 un predicato positivo che un Dio di cui non pu\u00f2 essere pensato il maggiore non potrebbe non avere. Hegel, nel XIX secolo, torn\u00f2 a difendere la dimostrazione di Anselmo affermando che in Dio essenza ed esistenza coincidono, e che la distinzione tra le due \u00e8 tipica esclusivamente del mondo materiale. Secondo Bertrand Russell, l'argomento \u00ab\u00e8 ancora alla base del sistema di Hegel e dei suoi seguaci, e riappare nel principio di Bradley: \"Ci\u00f2 che pu\u00f2 essere e dev'essere, \u00e8\"\u00bb. La dimostrazione anselmiana piacque inoltre a Vincenzo Gioberti e Antonio Rosmini, che se ne appropriarono modificandola."}
{"id": "3560304", "revid": "889336", "url": "https://it.wikipedia.org/wiki?curid=3560304", "title": "Austria-Svizzera 7-5", "text": "L'espressione tedesca Hitzeschlacht von Lausanne (\"Infuocata battaglia di Losanna\") si riferisce all'acceso e rocambolesco quarto di finale del Campionato mondiale di calcio 1954 giocato tra e e conclusosi 7 a 5 (risultato primo tempo 5-4), il 26 giugno 1954 a Losanna, presso lo Stade Olympique de la Pontaise, con inizio alle ore 17.00 e all'attenzione di circa 35.000 spettatori. \nA tuttora, la partita \u00e8 la pi\u00f9 ricca di gol (ben 12) nella storia delle fasi finali di un Campionato mondiale di calcio.\nLa partita.\nA venti minuti dall'inizio della gara, con il gol di Ballaman (16') e quelli di H\u00fcgi (17' e 19'), la Svizzera si trova a condurre per 3 a 0. Al minuto 32' del primo tempo, per\u00f2, l'Austria \u2013 con le segnature di Wagner (25' e 27'), Alfred K\u00f6rner (26') e Ocwirk (32') \u2013 ha ribaltato il risultato e, non paga, al 34' si porta sul 5 a 3 con il secondo gol di Alfred K\u00f6rner. Al 39' lo svizzero Ballaman va nuovamente in gol e il primo tempo si chiude con l'Austria in vantaggio per 5 a 4. Dopo l'intervallo, Austria ancora in rete con Wagner (53') che realizza la sua personale tripletta, al 60' gol svizzero di H\u00fcgi (anche per lui \u00e8 tripletta) e, infine, Probst (76') chiude le ostilit\u00e0. Risultato finale: Austria batte Svizzera 7 a 5.\nIl ruolo del caldo.\nIl risultato finale della partita \u00e8, almeno in parte, da imputare al caldo torrido che, quel giorno, impervers\u00f2 su Losanna. Con la temperatura di 40\u00a0\u00b0C all'ombra, infatti, molti dei ventidue calciatori in campo, in un calcio che ancora non contemplava le sostituzioni, ebbero evidenti problemi di rendimento. Tra questi, nella prima parte della gara, il portiere austriaco Schmied, fino a quel momento imbattuto nella competizione, fu stordito da un colpo di sole e, quasi in stato di \"trance\", sub\u00ec in quattro minuti i primi tre gol della Svizzera, con alle spalle il massaggiatore della nazionale austriaca, Josef Ulrich, che cercava di dirigerlo nelle parate. Vittima di un malore che lo costrinse ad abbandonare le ostilit\u00e0 fu, poi, il capitano degli elvetici Bocquet: l'origine del collasso, con il caldo come concausa \u2013 si scopr\u00ec in seguito \u2013 era da attribuire a un tumore al cervello, poi asportatogli."}
{"id": "3560310", "revid": "1543377", "url": "https://it.wikipedia.org/wiki?curid=3560310", "title": "Angelo Guerra d'Anagni", "text": "Biografia.\nNon sono molto chiare le notizie su questo pittore tardo manierista. Infatti, molto scarne sono le notizie documentate che riguardano le sue vicende artistiche e biografiche. Si conosce con esattezza la sua zona di origine, Anagni la, ma non si conosce la data esatta della sua nascita. \nLa studiosa Sonia Testa ha suddiviso la vita di Angelo Guerra in 6 periodi documentati.\nIl primo periodo documentato \u00e8 quello di Tagliacozzo, dove l'artista anagnino \u00e8 presente nel 1557.\nNel comune abruzzese le sue opere si possono ammirare presso la Chiesa di Santa Maria del Soccorso.\nNella zona dell'altare maggiore vi sono due quadretti di piccolo formato, uno raffigura la Nascita di Maria (firmato e datato).\nL'altro raffigurante l'Assunzione in cielo di Maria. \nPresumibilmente anche gli affreschi della zona dell'altare (Maria Maddalena, San Marco, Madonna con Bambino) sono opera dell'artista.\nIl periodo di Sermoneta, in cui l'artista \u00e8 documentato nel 1602 nell'Eremo di San Francesco, dove realizza la decorazione delle 28 lunette del chiostro. Probabilmente a Sermoneta vi sono altre opere che possono essere riferite all'artista anagnino.\nIl periodo di Scurcola Marsicana, in cui l'artista \u00e8 documentato nel 1604 nella Chiesa della Santissima Trinit\u00e0, edificio di culto a navata unica, con cappelle disposte ai lati. In particolare l'operato del Guerra \u00e8 rintracciabile (affresco datato e firmato) nella Cappella dell'Angelo Custode (Cappella Vetoli) dove ha affrescato, nella parete di fondo, la scena con la Passione di Cristo, angeli, santi, la Vergine, S. Giovanni.\nIl periodo di Anagni, dove Angelo Guerra \u00e8 documentato nel 1606 e dove avrebbe realizzato, secondo il De Magistris, una edicola raffigurante la Madonna della Consolazione, che and\u00f2 poi distrutta.\nIl periodo di Posta Fibreno, dove il Guerra \u00e8 documentato nel 1608.\nIl periodo di Trisulti, in cui l'artista, probabilmente ormai settantenne, ha realizzato nel 1613, presso la Certosa, diverse opere, delle quali rimane per\u00f2 solo il quadro raffigurante San Carlo Borromeo che amministra la comunione ad alcuni appestati. In quest'opera \u00e8 rintracciabile lo stile pi\u00f9 maturo, pi\u00f9 articolato, sicuramente pi\u00f9 raffinato dell'artista."}
{"id": "3560311", "revid": "1305772", "url": "https://it.wikipedia.org/wiki?curid=3560311", "title": "Kid Dracula (videogioco 1993)", "text": " \u00e8 un videogioco a piattaforme sviluppato nel 1993 da Konami per Game Boy. Sequel di \"\", \u00e8 uno spin-off della serie \"Castlevania\".\nTrama.\nNel videogioco un giovane vampiro deve sconfiggere Garamoth. Il protagonista sembra aver dimenticato la maggior parte dei suoi incantesimi. Dovr\u00e0 quindi sfidare mostri come zombie e pipistrelli con l'aiuto di Morte, che gli fornir\u00e0 nel corso dell'avventura consigli e strumenti appartenuti al padre Dracula per aiutarlo nella sua impresa."}
{"id": "3560312", "revid": "281779", "url": "https://it.wikipedia.org/wiki?curid=3560312", "title": "Epistola XII 2 delle Familiari", "text": "L'Epistola XII 2 delle Familiari \u00e8 un'epistola in latino scritta da Petrarca e indirizzata a Nicola Acciaiuoli, siniscalco del re Luigi del Regno di Napoli.\nQuesta lettera \u00e8 lo scritto latino del Petrarca di gran lunga pi\u00f9 diffuso in tutto il Quattrocento fiorentino, come dimostrano i numerosissimi codici che ne trasmettono sia il testo originale, sia, soprattutto, un anonimo volgarizzamento, tradito da almeno una sessantina di manoscritti fiorentini. Questi manoscritti sono stati gi\u00e0 schedati in occasione della mostra fiorentina del 1991: nella maggior parte dei casi il volgarizzamento compare all'interno di una vasta antologia di testi di carattere politico.\nStruttura.\nLa Fam. XII 2 \u00e8 un'epistola costituita da 3 parti: \nDatazione.\nPetrarca scrive questa lettera all'Acciaiuoli il 20 febbraio 1352, quando Luigi non era ancora stato incoronato: lo sar\u00e0 il 27 maggio. Il poeta spera che la futura cerimonia segni il momento del ritorno della pace a Napoli, tanto a lungo desiderata, ed esprime l'augurio che la nuova et\u00e0 che sta per aprirsi sia anche periodo di stabilit\u00e0 politica e di buon governo. \nContenuto.\nLa lettera \u00e8 un \"institutio regia\" (come recita il titolo della lettera), un vero e proprio trattatello sull'educazione e sul comportamento pubblico e privato del perfetto principe. Si presenta come una sorta di sintesi e di concentrato di quei luoghi comuni etico-politici che Machiavelli si sforzer\u00e0 in seguito di confutare e di capovolgere, uno per uno, nei capitoli XV-XIX de \"Il Principe\" e in altri luoghi di questa e altre sue opere. L'epistola, \u00e8 un insieme delle molte ricerche che Petrarca ha compiuto in vista della prosecuzione del suo lavoro sugli uomini illustri; il \"De viris illustribus\" nella sua nuova forma, \u00e8 un intarsio di ammonimenti e di esempi di classici romani. Venerare Dio, amare la patria, osservare la giustizia, tenersi lontano dagli estremi, inseguendo la virt\u00f9 che sta sempre nel mezzo, ricercare in ogni momento il consenso dei sudditi. E ancora: coltivare l'amicizia, riservandola ai pochi per bene, evitare i sospetti, mantenere un comportamento equo e tale da non accumulare su di s\u00e9 odi e risentimenti.\nAnche in questa lettera, possiamo osservare che vi \u00e8 una differenza tra quello raccontato e la realt\u00e0 delle cose, perch\u00e9 lo stesso Acciaiuoli, che Petrarca vede come un personaggio meritevole di divenire soggetto di storia e di poesia epica e che in un'altra lettera di questo stesso libro, la 15, non esita a paragonare a Giulio Cesare, era in realt\u00e0 un uomo ambizioso e cinico, dai metodi talvolta equivoci e addirittura brutali. Sicuramente Petrarca, nonostante non lo conoscesse di persona, era al corrente di tutto ci\u00f2. In queste due lettere d'apertura del XII libro delle Familiari si ha un paradosso o contraddizione: da una parte l'idealizzazione dell'impero nella sua missione provvidenziale e, dall'altra, la celebrazione di un monarca tutt'altro che ecumenico e che, fuori dai veli del misticismo imperiale, doveva trovare in se stesso, vale a dire nelle forme di un'appropriata educazione, la legittimazione del proprio potere nazionale."}
{"id": "3560323", "revid": "1543377", "url": "https://it.wikipedia.org/wiki?curid=3560323", "title": "Calcio ai XII Giochi panamericani", "text": "La dodicesima edizione del torneo di calcio ai Giochi panamericani si \u00e8 svolta a Mar del Plata, Argentina, dal 10 al 24 marzo 1995. Le Nazionali partecipanti sono dodici, sei affiliate alla CONMEBOL e sei alla CONCACAF. A vincere la competizione fu l'Argentina."}
{"id": "3560324", "revid": "3115", "url": "https://it.wikipedia.org/wiki?curid=3560324", "title": "Bajtava", "text": "Bajtava (in ungherese \"Bajta\") \u00e8 un comune della Slovacchia facente parte del distretto di Nov\u00e9 Z\u00e1mky, nella regione di Nitra."}
{"id": "3560325", "revid": "37401", "url": "https://it.wikipedia.org/wiki?curid=3560325", "title": "Busker", "text": ""}
{"id": "3560326", "revid": "729019", "url": "https://it.wikipedia.org/wiki?curid=3560326", "title": "Esorcismo nella sinagoga di Cafarnao", "text": "L'esorcismo nella sinagoga di Cafarnao \u00e8 uno dei miracoli attribuiti a Ges\u00f9 raccontato nel \"Vangelo secondo Marco\" () e nel \"Vangelo secondo Luca\" ().\nSecondo il racconto evangelico, Ges\u00f9 si rec\u00f2 un sabato a Cafarnao e inizi\u00f2 a insegnare nella sinagoga, suscitando lo stupore dei presenti perch\u00e9 parlava con autorit\u00e0 e non come uno scriba. A un certo punto un uomo posseduto da uno spirito immondo url\u00f2: \"Che c'entri con noi, Ges\u00f9 Nazareno? Sei venuto a rovinarci! Io so chi tu sei: il santo di Dio\". Ges\u00f9 rispose: \"Taci! Esci da quell'uomo\". L'uomo si rotol\u00f2 a terra scosso dalle convulsioni e lo spirito spar\u00ec urlando senza recargli sofferenza. La gente assistette sconvolta alla scena chiedendosi: \"Che \u00e8 mai questo? Una dottrina nuova insegnata con autorit\u00e0. Comanda persino agli spiriti immondi e gli obbediscono!\". E la fama di Ges\u00f9 si estese sino ai confini della Galilea."}
{"id": "3560332", "revid": "1305772", "url": "https://it.wikipedia.org/wiki?curid=3560332", "title": "Ci sei tu", "text": ""}
{"id": "3560334", "revid": "3115", "url": "https://it.wikipedia.org/wiki?curid=3560334", "title": "B\u00e1nov (Slovacchia)", "text": "B\u00e1nov (in ungherese \"B\u00e1nkeszi\") \u00e8 un comune della Slovacchia facente parte del distretto di Nov\u00e9 Z\u00e1mky, nella regione di Nitra."}
{"id": "3560335", "revid": "287204", "url": "https://it.wikipedia.org/wiki?curid=3560335", "title": "Banov", "text": ""}
{"id": "3560336", "revid": "767487", "url": "https://it.wikipedia.org/wiki?curid=3560336", "title": "Matilde Politi", "text": "Oltre a cantare, suona diversi strumenti: chitarra, fisarmonica, tamburo a cornice, percussioni, marranzano.\nBiografia.\nSi laurea in antropologia culturale, alla facolt\u00e0 di Sociologia dell'Universit\u00e0 \"La Sapienza\" di Roma nel 1999, avendo maturato esperienza nel mondo della musica e del teatro fin dal 1992, in particolare presso la Fondazione Pontedera Teatro. Nelle numerose produzioni teatrali cui partecipa, \u00e8 attiva come attrice, cantante e musicista, curando le parti musicali degli spettacoli e operando come trainer vocale degli attori.\nDopo una lunga esperienza di autoformazione, un costante lavoro di ricerca e un'intensa attivit\u00e0 di \"busker\", con repertorio folk americano, spagnolo e siciliano, nel 2000 prende a specializzarsi sul repertorio di tradizione orale siciliano, mantenendo attivo un riferimento alle musiche tradizionali di area mediterranea."}
{"id": "3560339", "revid": "228587", "url": "https://it.wikipedia.org/wiki?curid=3560339", "title": "ITF Women's Circuit 2009", "text": "L'ITF Women's Circuit 2009 \u00e8 stata una serie di tornei gestita dall'organo internazionale del tennis, l'ITF. Lo scopo di questi tornei \u00e8 quello di permettere, in particolare alle giovani tenniste, di migliorare la loro classifica per giocare in tornei pi\u00f9 importanti. L'ITF Women's Circuit comprende tornei che hanno montepremi che vanno dai 10.000 ai 100.000 dollari."}
{"id": "3560340", "revid": "3115", "url": "https://it.wikipedia.org/wiki?curid=3560340", "title": "Bardo\u0148ovo", "text": "Bardo\u0148ovo (in ungherese \"Barsbaracska\") \u00e8 un comune della Slovacchia facente parte del distretto di Nov\u00e9 Z\u00e1mky, nella regione di Nitra."}
{"id": "3560342", "revid": "287204", "url": "https://it.wikipedia.org/wiki?curid=3560342", "title": "Bardonovo", "text": ""}
{"id": "3560344", "revid": "3115", "url": "https://it.wikipedia.org/wiki?curid=3560344", "title": "Bel\u00e1 (Nitra)", "text": "Bel\u00e1 (in ungherese \"B\u00e9la\") \u00e8 un comune della Slovacchia facente parte del distretto di Nov\u00e9 Z\u00e1mky, nella regione di Nitra."}
{"id": "3560348", "revid": "3115", "url": "https://it.wikipedia.org/wiki?curid=3560348", "title": "Be\u0161e\u0148ov", "text": "Be\u0161e\u0148ov (in ungherese \"Zsitvabeseny\u0151\") \u00e8 un comune della Slovacchia facente parte del distretto di Nov\u00e9 Z\u00e1mky, nella regione di Nitra."}
{"id": "3560350", "revid": "287204", "url": "https://it.wikipedia.org/wiki?curid=3560350", "title": "Besenov", "text": ""}
{"id": "3560351", "revid": "1054672", "url": "https://it.wikipedia.org/wiki?curid=3560351", "title": "Diego Madrigal", "text": ""}
{"id": "3560352", "revid": "11959", "url": "https://it.wikipedia.org/wiki?curid=3560352", "title": "Arthur Arberry", "text": ""}
{"id": "3560354", "revid": "199745", "url": "https://it.wikipedia.org/wiki?curid=3560354", "title": "Senecio paludosus", "text": ""}
{"id": "3560358", "revid": "3115", "url": "https://it.wikipedia.org/wiki?curid=3560358", "title": "B\u00ed\u0148a", "text": "B\u00ed\u0148a (in ungherese \"B\u00e9ny\") \u00e8 un comune della Slovacchia facente parte del distretto di Nov\u00e9 Z\u00e1mky, nella regione di Nitra."}
{"id": "3560360", "revid": "123372296", "url": "https://it.wikipedia.org/wiki?curid=3560360", "title": "Bina", "text": ""}
{"id": "3560368", "revid": "339392", "url": "https://it.wikipedia.org/wiki?curid=3560368", "title": "Senecione palustre", "text": ""}
{"id": "3560369", "revid": "125627032", "url": "https://it.wikipedia.org/wiki?curid=3560369", "title": "Basilica di San Marco (disambigua)", "text": ""}
{"id": "3560370", "revid": "1543377", "url": "https://it.wikipedia.org/wiki?curid=3560370", "title": "Riddim Addict 2011", "text": "Riddim Addict 2011 \u00e8 un album di Babaman uscito il 16 luglio 2011.\nL'album \u00e8 composto da 13 brani mixati da Zed presso il Chemical Studio di Nuoro. L'album \u00e8 interamente cantato su riddim giamaicani."}
{"id": "3560372", "revid": "3115", "url": "https://it.wikipedia.org/wiki?curid=3560372", "title": "Branovo", "text": "Branovo (in ungherese \"Kisbaromlak\") \u00e8 un comune della Slovacchia facente parte del distretto di Nov\u00e9 Z\u00e1mky, nella regione di Nitra."}
{"id": "3560374", "revid": "599013", "url": "https://it.wikipedia.org/wiki?curid=3560374", "title": "Vja\u010deslav Voronin", "text": "Biografia.\nVja\u010deslav Voronin si cominci\u00f2 a distinguere come atleta di alto livello dalla categoria juniores, giungendo secondo agli Europei juniores del 1993.\nIl salto di qualit\u00e0 fu nel 1998, col secondo posto agli Europei indoor di Valencia, confermato ai Mondiali indoor nel 1999. Nello stesso anno Voronin vinse i Mondiali.\nL'atleta russo non prese parte ai Giochi olimpici di Sydney del 2000, anno del suo record personale di 2,40 m, ma nel 2001 si classific\u00f2 di nuovo secondo ai Mondiali. Ai Giochi olimpici di Atene arriv\u00f2 all'ottavo posto. Incominci\u00f2 per lui un lento declino, durato fino al 2009, anno del suo ritiro dalle competizioni internazionali.\nAltre competizioni internazionali.\n2000\n2004\n2005"}
{"id": "3560376", "revid": "1305772", "url": "https://it.wikipedia.org/wiki?curid=3560376", "title": "Modello nucleare a shell", "text": "In fisica nucleare e chimica nucleare, il modello nucleare a shell \u00e8 un modello del nucleo atomico che usa il principio di esclusione di Pauli per descrivere la struttura del nucleo in termini dei livelli energetici. Il primo modello a shell fu proposto da Dmitry Ivanenko (insieme a E. Gapon) e quindi sviluppato nel 1949 a seguito del lavoro indipendente di altri fisici, tra i quali in particolare Eugene Wigner, Maria Goeppert-Mayer e J. Hans D. Jensen ai quali venne congiuntamente assegnato il premio Nobel per la fisica nel 1963 per il loro lavoro in questo campo.\nDescrizione.\nIl modello a shell del nucleo \u00e8 parzialmente analogo al modello atomico a shell che descrive la disposizione degli elettroni in un atomo, in particolare la configurazione di \"shell piena\" ha particolare stabilit\u00e0. In modo analogo quando un nucleone (un protone o un neutrone) viene aggiunto al nucleo si osserva che ci sono delle situazioni in cui l'energia di legame di un nucleo successivo \u00e8 significativamente pi\u00f9 bassa della precedente. Questa osservazione \u00e8 stata caratterizzata con l'espressione \"numeri magici\", ovvero le configurazioni contenenti 2, 8, 20, 28, 50, 82 o 126 nucleoni risultavano particolarmente pi\u00f9 stabili di quelle contenenti un nucleone in pi\u00f9. Il modello a shell del nucleo si basa su questo fatto sperimentale.\nSi noti che le shell esistono sia per i protoni che per i neutroni separatamente, cos\u00ec che si pu\u00f2 parlare di \"nucleo magico\" quando uno dei due tipi di nucleoni raggiunge un numero magico e di \"nuclei doppiamente magici\" quando lo sono entrambi. Date alcune variazioni nel riempimento degli orbitali i numeri magici massimi sono 126 e per i neutroni ma solo 114 per i protoni. Sono stati trovati dei numeri semimagici, in particolare Z=40, 16 potrebbe essere un ulteriore numero magico.\nPer ottenere questi numeri, il modello nucleare a shell parte da un potenziale medio al quale viene aggiunto un termine di interazione spin-orbita. Ulteriori termini empirici, dati ancora dall'accoppiamento spin-orbita nucleare (detti complessivamente \"termine di Nilsson\"), devono essere tuttavia aggiunti per riprodurre precisamente i dati sperimentali.\nIn ogni caso i numeri magici dei nucleoni, cos\u00ec come altre propriet\u00e0, possono essere ricavati approssimando il modello con un oscillatore armonico quantistico tridimensionale con una interazione spin-orbita. Un potenziale pi\u00f9 realistico (ma anche pi\u00f9 complesso) \u00e8 il potenziale di Woods-Saxon.\nIgal Talmi ha successivamente sviluppato un metodo per ottenere informazioni dai dati sperimentali e lo ha utilizzato per predire energie che non erano state misurate precedentemente. Questa descrizione si \u00e8 poi sviluppata nel modello a bosoni interagenti."}
{"id": "3560379", "revid": "3115", "url": "https://it.wikipedia.org/wiki?curid=3560379", "title": "Bruty", "text": "Bruty (in ungherese \"Bart\", in tedesco \"Barth\") \u00e8 un comune della Slovacchia facente parte del distretto di Nov\u00e9 Z\u00e1mky, nella regione di Nitra."}
{"id": "3560381", "revid": "41771070", "url": "https://it.wikipedia.org/wiki?curid=3560381", "title": "Krotone", "text": ""}
{"id": "3560382", "revid": "260676", "url": "https://it.wikipedia.org/wiki?curid=3560382", "title": "Ismail (Bessarabia)", "text": "Ismail o Izma\u00efl (lett. \"Ismaele\"; ; ; in romeno: \"Ismail\") \u00e8 una citt\u00e0 dell'Ucraina, capoluogo dell'omonimo distretto nell'Oblast' di Odessa. Ismail nacque come colonia genovese, situata sulle rive del Danubio a circa 85 chilometri dalla costa del Mar Nero. Nel 2012 contava 73.336 abitanti.\nStoria.\nUn primo forte fu costruito dai genovesi nel XII secolo. Nel 1484 l'area fu occupata dall'Impero Ottomano. Da allora in poi, la citt\u00e0 \u00e8 stata un'importante roccaforte dell'Impero Ottomano nonch\u00e9 il confine tra l'Impero russo e quello turco. Nel corso della Guerra russo-turca (1787-1792) venne assediata per alcuni mesi e il 22 dicembre dello stesso anno presa d'assalto e conquistata dalle truppe del generale russo Suvorov. Alla fine del conflitto la citt\u00e0 venne restituita all'Impero Ottomano, ma fu nuovamente riconquistata dall'esercito russo il 14 settembre del 1809 nel corso delle Guerre Napoleoniche."}
{"id": "3560385", "revid": "195739", "url": "https://it.wikipedia.org/wiki?curid=3560385", "title": "Modello a shell del nucleo", "text": ""}
{"id": "3560387", "revid": "3115", "url": "https://it.wikipedia.org/wiki?curid=3560387", "title": "Ch\u013eaba", "text": "Ch\u013eaba (in ungherese \"Helemba\", in tedesco \"Hellenbach\") \u00e8 un comune della Slovacchia facente parte del distretto di Nov\u00e9 Z\u00e1mky, nella regione di Nitra."}
{"id": "3560388", "revid": "287204", "url": "https://it.wikipedia.org/wiki?curid=3560388", "title": "Chlaba", "text": ""}
{"id": "3560389", "revid": "585241", "url": "https://it.wikipedia.org/wiki?curid=3560389", "title": "Il libro delle filastrocche", "text": "Il libro delle filastrocche \u00e8 il primo libro per ragazzi scritto da Gianni Rodari, pubblicato nel 1950."}
{"id": "3560390", "revid": "1799663", "url": "https://it.wikipedia.org/wiki?curid=3560390", "title": "Modello atomico a shell", "text": ""}
{"id": "3560393", "revid": "124670525", "url": "https://it.wikipedia.org/wiki?curid=3560393", "title": "Vittorio Grigolo", "text": "Biografia.\nVittorio Grigolo nasce ad Arezzo e cresce a Roma, dove studia canto alla \"Schola Puerorum cantorum\" della Cappella Sistina. Con la direzione del Maestro Domenico Bartolucci nel 1989, partecipa alla Tourn\u00e9e concerti in Usa. Con il coro della Cappella Sistina, ha cantato nei Teatri e University di Tempe, Arizona- PalmDesert, Los Angeles, San Diego, Glendora, CostaMesa SantaBarbara, Visalia, SanFrancisco, Portland, California, Victoria, Vancouver, Canada. L'anno successivo, a soli tredici anni, fa il suo debutto nel mondo dell'opera nel ruolo del pastorello in \"Tosca\", in scena al Teatro dell'Opera di Roma con Luciano Pavarotti.\nA 17 anni prosegue gli studi con il basso Danilo Rigosa, nel circuito lirico e con il Teatro Opera Studio di Adria, debutta \"Petite Messe Solennelle\", \"L'elisir d\u2019amore\" e \"Il barbiere di Siviglia\". nel 1998 comincia a farsi conoscere fuori dai confini nazionali interpretando Don Narciso ne \u201cIl Turco in Italia\u201d di Gioachino Rossini, alla \"Kammeroper\" di Vienna.\nIn ottobre 2000, in occasione della riapertura della Chiesa di S.Stefano al Ponte Vecchio, \u00e8 stato nuovamente diretto da Monsignor Domenico Bartolucci, nella prima esecuzione assoluta integrale della \"Nativit\u00e0.\" Nel 2000 a soli 23 anni, \u00e8 il pi\u00f9 giovane tenore nella storia italiana a cantare al Teatro alla Scala per il concerto di apertura dell\u2019anno Verdiano, con la direzione del maestro Riccardo Muti.\nNel 2002 torna al Teatro dell\u2019Opera di Roma, dove canta ne \"L'elisir d\u2019amore\" e nella prima di \"Romanza\u00a0\u2013 Una favola italiana.\" In pochi anni Vittorio Grigolo comincia a esibirsi sui palcoscenici pi\u00f9 importanti del mondo, sotto la direzione di Riccardo Chailly, Lorin Maazel, Zubin Mehta, Riccardo Muti, Myung-Whun Chung, Daniel Oren, Antonio Pappano, Evelino Pid\u00f2 e altri.\nNel 2010 debutta oltreoceano nel ruolo di Rodolfo ne \"La boh\u00e8me\" in scena alla Metropolitan Opera House di New York. Nello stesso periodo Grigolo amplia il proprio repertorio con i ruoli principali dell\u2019opera italiana e francese: \"La traviata, Lucrezia Borgia, La boh\u00e8me, Rigoletto, L'elisir d\u2019amore, Lucia di Lammermoor, Faust, Rom\u00e9o et Juliette, Manon, Les contes d\u2019Hoffmann, Werther,\" altri e nuovi debutti all\u2019orizzonte.\nNel 2011 partecipa ad Atene all\u2019apertura \"Special Olympics Ceremony\" esibendosi in \"Nessun dorma\" e in duetto con la cantante greca Glykeria . L\u2019anno seguente \u00e8 il protagonista del video \"\u201cThe Bad Boy Of Opera\u201d\" realizzato da Bruce Weber per Vanity Fair Italia.\nGrigolo \u00e8 stato il primo tenore a rappresentare due celebri opere su palcoscenici del tutto inediti: \"La traviata\" nella stazione centrale di Zurigo (2008) e \"L\u2019elisir D\u2019Amore\" nell\u2019aeroporto di Malpensa (2015).\nSul piccolo schermo Vittorio Grigolo ha interpretato il Duca di Mantova nel film televisivo \"Rigoletto a Mantova\", trasmesso in diretta live e prodotto dalla Rai su idea di Andrea Andermann e per la regia di Marco Bellocchio.\nGrigolo ha ricevuto l\u2019\"European Border Breakers award\" per il suo primo album solista \"In the Hands of love\" (Polydor), il \"Best Tenor\" 2011 di \"L\u2019Opera Magazine\" per la performance come \"Des Grieux\" presso la Royal Opera House di Londra (2010) e il prestigioso \"ECHO Klassik Newcomer of the Year\" nel 2011.\nNel 2015 il Comune di Sorrento gli conferisce il Premio Caruso per il contributo alla diffusione della cultura italiana nel mondo.\nNel 2015 riceve il Tiberini d\u2019Oro come riconoscimento alla sua carriera di successo nell'opera.\nL\u2019anno seguente \u00e8 la volta del Distinguished Artistic Leadership Award da parte dell\u2019Atlantic Council per il contributo verso il rafforzamento delle relazioni transatlantiche e del Premio Puccini 2016, come riconoscimento per l\u2019espressiva e appassionante interpretazione di uno dei ruoli pi\u00f9 affascinanti del repertorio pucciniano, Rodolfo. Ed \u00e8 proprio con Rodolfo che Grigolo ha calcato i maggiori teatri del mondo, compreso lo scenario suggestivo dell\u2019Arena di Pompei, sotto la direzione di Alberto Veronesi, Presidente della Fondazione Festival Pucciniano cui \u00e8 stata affidata la consegna di questo prestigioso premio.\nNel 2017 partecipa al cortometraggio d\u2019autore \"The Good Italian parte III\" accanto al Principe di Soragna / Giancarlo Giannini.\nIl 6 settembre 2017, prende parte alla serata evento all'Arena di Verona per i 10 anni dalla scomparsa di Pavarotti, durante la quale Grigolo canta il brano \"Luciano,\" con parole e musica scritte da Nicola Piovani.\nNel 2017 riceve il \"NIAF Svent Award\" dalla National Italian American Foundation. Nello stesso anno interpreta con apprezzamenti di critica e pubblico il ruolo di Cavaradossi in un allestimento della \"Tosca\" al Metropolitan.\nNel 2018 gli viene conferito il premio \"The Opera News Awards\" per il suo contributo al mondo dell\u2019opera.\nNel 2015 Grigolo condivide il palco con Brian May in occasione della serata di gala \"Lo spettacolo sta per iniziare\" all\u2019Arena di Verona.\nL\u2019anno seguente si esibisce con Sting, Bruce Springsteen e James Taylor alla Carnegie Hall in occasione del biennale The Revlon Concert per il Rainforest Fund, organizzato dallo stesso Sting e da Trudie Styler.\nNel 2019 partecipa al programma \"Amici di Maria De Filippi\" in qualit\u00e0 di direttore artistico.\nNel settembre 2019 viene sospeso dalla compagnia della Royal Opera House, a seguito di un'indagine interna per presunte molestie sessuali. Pochi giorni dopo viene temporaneamente sospeso anche dalla Metropolitan Opera House, in via cautelativa. In seguito a indagini interne, nel dicembre dello stesso anno il tenore viene licenziato per il suo comportamento \"inappropriato ed aggressivo\" sia dalla Royal Opera House che dal Metropolitan, dove avrebbe dovuto cantare i ruoli principali rispettivamente in \"Lucia di Lammermoor\" e \"La traviata\" nel 2020. Nonostante il clamore mediatico, il tenore prosegue regolarmente nella sua \"tourn\u00e9.\" Partecipa in qualit\u00e0 di ospite alla quinta e ultima puntata del festival di Sanremo 2020, cantando prima della proclamazione del vincitore.\nIn occasione della \"Festa della Repubblica italiana\" del 2 giugno 2020 interpreta l'inno nazionale (\"Il Canto degli Italiani\") nell\"'Arena di Verona\" vuota a causa delle restrizioni per il \"COVID-19\". Grigolo torna a cantare l'Inno nazionale il 18 aprile 2021, in occasione del GP di Imola della Formula 1.\nAlbum di debutto.\nGrigolo registr\u00f2 il primo album da solista, \"In the Hands of Love\", cantando musica pop/opera. Il \"Classical Advisory Panel of England\" non inser\u00ec l'album fra quelli di musica classica, definendolo classico al 35.7% (mentre per accedere alle classifiche della classica la percentuale deve essere del 60%). \"In the Hands of Love\" debutt\u00f2 nella \"Top 10\" delle classifiche del Regno Unito, raggiungendo la posizione numero 6 e stabilendo un nuovo record di vendite. L'album contiene una interpretazione di \"Bedshaped\" dei Keane, \"Maria\" da \"West Side Story\", \"All in Love Is Fair\" di Stevie Wonder e un duetto con Katherine Jenkins dal titolo \"You Are My Miracle\".\nL'album venne lanciato negli Stati Uniti d'America nel settembre 2006 con il semplice titolo \"Vittorio\". La versione statunitense del duetto \"You Are My Miracle\" \u00e8 cantata da Nicole Scherzinger dei Pussycat Dolls. Lo stesso album venne poi pubblicato in Australia il 23 ottobre 2006.\nGrigolo e Hayley Westenra, rispettivamente nei ruoli di Tony e Maria, hanno registrato \"West Side Story\" assieme alla Leonard Bernstein Foundation, per festeggiare il 50\u00ba anniversario del musical. La registrazione di \"West Side Story\" ha raggiunto il numero 1 dell\"'UK Classic FM Chart\".\nIl 1\u00ba ottobre 2010 ha pubblicato il suo secondo album solista, \"The Italian Tenor\".\nPremi e nomination.\nPremi.\nLa Commissione europea ha insignito Grigolo e Romano Musumarra dell\"'European Border Breakers Award\", assieme alla casa discografica, autori e produttori, come album di un debuttante che ha raggiunto le pi\u00f9 alte soglie di vendita nel 2006 in Unione Europea, al di fuori del paese in cui \u00e8 stato prodotto.\nIl \"Capri/Hollywood Film Festival\" ha insignito grigolo del Grigolo \"Capri Exploit Music Award\". La cerimonia di premiazione \u00e8 avvenuta a Capri il 1\u00ba gennaio 2008, dove Grigolo ha cantato un tributo a Leonard Bernstein."}
{"id": "3560397", "revid": "195739", "url": "https://it.wikipedia.org/wiki?curid=3560397", "title": "Modello a goccia di liquido", "text": ""}
{"id": "3560399", "revid": "195739", "url": "https://it.wikipedia.org/wiki?curid=3560399", "title": "Modello a goccia", "text": ""}
{"id": "3560404", "revid": "112925604", "url": "https://it.wikipedia.org/wiki?curid=3560404", "title": "Campylodoniscus ameghinoi", "text": "Il campilodonisco (Campylodoniscus ameghinoi) \u00e8 un dinosauro erbivoro appartenente ai sauropodi. Visse nel Cretaceo superiore (Cenomaniano/Turoniano, circa 95 milioni di anni fa) e i suoi resti fossili sono stati ritrovati in Sudamerica (Argentina). L'identit\u00e0 \u00e8 dubbia.\nDescrizione.\nTutto quello che si conosce di questo animale \u00e8 un frammento di mascella fossile recante sette denti. Non \u00e8 quindi possibile una ricostruzione attendibile di \"Campylodoniscus\", ma dalla comparazione della mascella con le ossa di animali simili e meglio conosciuti, si presume che potesse raggiungere una lunghezza di circa 20 metri. La forma dei denti \u00e8 insolita, ed \u00e8 una via di mezza tra quella spatolata dei sauropodi primitivi e quella a matita dei titanosauri pi\u00f9 evoluti. Come tutti i sauropodi, doveva possedere un corpo massiccio sorretto da arti colonnari, collo e coda lunghi e testa piccola.\nClassificazione.\nLa mascella fossile \u00e8 stata ritrovata nella regione Sierra de San Bernardo, dall'et\u00e0 geologica incerta: potrebbe provenire dal Cenomaniano (circa 95 milioni di anni fa) o forse dal Campaniano/Maastrichtiano (circa 70 milioni di anni fa). Descritto per la prima volta da Fredrich von Huene nel 1929, a questo fossile venne attribuito il nome di \"Campylodon\" (dal greco \"\u03ba\u03b1\u03bc\u03c0\u03c5\u03bb\u03bf\u03c2\", \"piegato\", e \"o\u03b4\u03ce\u03bd\", \"dente\"). Il nome era per\u00f2 gi\u00e0 stato attribuito a un pesce, e quindi venne cambiato in \"Campylodoniscus\" (un diminutivo) da Kuhn e Haubold nel 1961. \"Campylodoniscus\" \u00e8 stato considerato un rappresentante dei titanosauri (un grande gruppo di sauropodi tipici del Cretaceo), forse una forma basale sopravvissuta fino al Cretaceo superiore, ma spesso \u00e8 considerato semplicemente un \"nomen dubium\"."}
{"id": "3560405", "revid": "22356", "url": "https://it.wikipedia.org/wiki?curid=3560405", "title": "Campylodoniscus", "text": ""}
{"id": "3560410", "revid": "1442080", "url": "https://it.wikipedia.org/wiki?curid=3560410", "title": "Cyttaria harioti", "text": "Il Pan dell' Indio (Cyttaria harioti) \u00e8 un fungo appartenente al genere Cyttaria."}
{"id": "3560411", "revid": "110157", "url": "https://it.wikipedia.org/wiki?curid=3560411", "title": "Palaiokastritsa", "text": "Palaiokastritsa () \u00e8 un ex comune della Grecia nella periferia delle Isole Ionie (unit\u00e0 periferica di Corf\u00f9) con 4.279 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Corf\u00f9.\nLocalit\u00e0.\n\u00c8 suddiviso nelle seguenti comunit\u00e0 (i nomi dei villaggi tra parentesi):\nLakones (Lakones, Palaiokastritsa)\nAleimmatades (Aleimmatades, Agia Anna)\nGardelades\nDoukades (Doukades, Papathanatika)\nKrini\nLiapades (Liapades, Gefyra)\nMakrades (Makrades, Vistonas)\nSkripero (Skripero, Felekas)"}
{"id": "3560412", "revid": "110157", "url": "https://it.wikipedia.org/wiki?curid=3560412", "title": "Parelioi", "text": "Parelioi () \u00e8 un ex comune della Grecia nella periferia delle Isole Ionie (unit\u00e0 periferica di Corf\u00f9) con 7.197 abitanti, secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Corf\u00f9.\nLocalit\u00e0.\n\u00c8 suddiviso nelle seguenti comunit\u00e0 (i nomi dei villaggi tra parentesi):"}
{"id": "3560414", "revid": "1543377", "url": "https://it.wikipedia.org/wiki?curid=3560414", "title": "Trofeo delle Regioni 2011", "text": "L'edizione 2011 del Trofeo delle Regioni di pallavolo e beach volley si \u00e8 svolta nei comuni di Torino, Settimo Torinese, San Mauro Torinese, Borgaro Torinese, Ciri\u00e9 e Volpiano, in Piemonte ed \u00e8 stata organizzata dalla Federvolley Piemonte.\nRisultati.\nIl torneo di pallavolo maschile \u00e8 stato vinto dalla rappresentativa del Veneto e quello femminile dal Piemonte. Sulla sabbia invece il Veneto per la seconda volta consecutiva si \u00e8 aggiudicato il titolo di campione per il beach volley maschile, mentre quello femminile \u00e8 andato al Piemonte per la prima volta nella sua storia.\nI protagonisti indiscussi del torneo sono stati Veneto e Piemonte con due titoli a testa."}
{"id": "3560417", "revid": "400694", "url": "https://it.wikipedia.org/wiki?curid=3560417", "title": "C\u00e9dric Lachat", "text": "Pratica le competizioni di difficolt\u00e0, boulder e velocit\u00e0, l'arrampicata in falesia, il bouldering e le vie lunghe.\nBiografia.\nHa iniziato ad arrampicare nel 1994 a dieci anni frequentando il gruppo di arrampicata di Porrentruy insieme al fratello che aveva cominciato l'anno prima. Trovandosi a proprio agio nelle sue prime salite ha iniziato ad allenarsi e dopo un anno a praticare le competizioni giovanili. Raggiunti i sedici anni ha partecipato alla Coppa del mondo lead di arrampicata. Prende parte anche alle competizioni di bouldering, specialit\u00e0 nella quale \u00e8 andato sempre migliorando tanto da vincere il Campionato europeo di arrampicata 2010. La sua compagna di arrampicata e di vita \u00e8 stata l'arrampicatrice svizzera Nina Caprez fino al 2015."}
{"id": "3560418", "revid": "767487", "url": "https://it.wikipedia.org/wiki?curid=3560418", "title": "Thinali", "text": "Thinali () \u00e8 un ex comune della Grecia nella periferia delle Isole Ionie (unit\u00e0 periferica di Corf\u00f9) con 5.512 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Corf\u00f9.\nLocalit\u00e0.\n\u00c8 suddiviso nelle seguenti comunit\u00e0 (i nomi dei villaggi tra parentesi):"}
{"id": "3560423", "revid": "647919", "url": "https://it.wikipedia.org/wiki?curid=3560423", "title": "Ferrovia ad alta velocit\u00e0 Pechino - Shanghai", "text": ""}
{"id": "3560424", "revid": "1504506", "url": "https://it.wikipedia.org/wiki?curid=3560424", "title": "Mathraki", "text": "Mathraki () \u00e8 un'isola della Grecia facente parte dell'arcipelago delle Diapontie.\nDal punto di vista amministrativo \u00e8 una ex comunit\u00e0 nella periferia delle Isole Ionie (unit\u00e0 periferica di Corf\u00f9) con 186 abitanti secondo i dati del censimento 2011.\n\u00c8 stata soppressa a seguito della riforma amministrativa, detta \"Programma Callicrate\", in vigore dal gennaio 2011 ed \u00e8 ora compresa nel comune di Corf\u00f9."}
{"id": "3560427", "revid": "913245", "url": "https://it.wikipedia.org/wiki?curid=3560427", "title": "Simone Facey", "text": ""}
{"id": "3560431", "revid": "1745361", "url": "https://it.wikipedia.org/wiki?curid=3560431", "title": "Valacchia (disambigua)", "text": ""}
{"id": "3560435", "revid": "28592", "url": "https://it.wikipedia.org/wiki?curid=3560435", "title": "Valacchia Minore", "text": ""}
{"id": "3560439", "revid": "36426", "url": "https://it.wikipedia.org/wiki?curid=3560439", "title": "Fondazione Querini Stampaglia", "text": ""}
{"id": "3560440", "revid": "92723", "url": "https://it.wikipedia.org/wiki?curid=3560440", "title": "Grotta di Lourdes (Monteforte d'Alpone)", "text": "La grotta di Lourdes \u00e8 una riproduzione della grotta di Massabielle a Lourdes e si trova a Brognoligo, piccola frazione di Monteforte d'Alpone in provincia di Verona.\nLa grotta si trova a Brognoligo, frazione che prese il nome probabilmente dai signori Brognoligo, i quali avendo nella zona di Monteforte d'Alpone un possedimento, diedero il nome a questo piccolo borgo. Per arrivare a questo paesino si percorre un'unica via che porta alla piazza principale dove domina la chiesa dedicata a santo Stefano.\nLa grotta di Lourdes si trova lungo una stradina in salita a sinistra della chiesa, ed \u00e8 nascosta agli occhi di coloro che non ne sono a conoscenza.\nStoria.\nL'11 febbraio del 1944 il parroco di Brognoligo, don Domenico Righele, propone alla comunit\u00e0 di fare una promessa alla Madonna di Lourdes nel giorno dell'anniversario della sua apparizione in Francia, ovvero se il paese fosse stato risparmiato dagli orrori della seconda guerra mondiale, i suoi cittadini avrebbero festeggiato ogni anno l'11 febbraio e avrebbero costruito una grotta simile a quella di Lourdes per dimostrare la loro gratitudine alla Madonna.\nL'11 febbraio del 1946 viene posata la prima pietra e il giorno seguente iniziarono i lavori per lo spianamento del colle che durarono per circa due mesi.\nLa statua della Madonna venne collocata sull'altare dell'Addolorata e fu benedetta dal parroco dopo una lunga processione lungo il paese accompagnata dai fedeli e da 12 bambine vestite come angioletti.\nI lavori della grotta furono portati avanti da fra Claudio Granzotto, che arriv\u00f2 a Brognoligo, dove rimase per un mese. Per problemi di salute, per\u00f2, dovette abbandonare il lavoro intrapreso e dovette ritornare a Vicenza dove di l\u00ec a poco sarebbe morto. A causa della morte prematura di fra Claudio la conclusione dei lavori della grotta fu rinviata di un anno e i lavori furono ultimati ai primi di settembre del 1948.\nIl 4,5 e 6 settembre fu inaugurata la nuova grotta che richiam\u00f2 circa 25.000 persone tra curiosi e fedeli e il 6 settembre il vescovo consacr\u00f2 la parrocchia al Cuore Immacolato di Maria. Nel settembre del 1958 fu completato anche il piazzale antistante la grotta.\nLa grotta oggi.\nLa grotta \u00e8 recintata tutt'intorno e di fronte ospita un piccolo piazzale con dei banchi.\nA sinistra della grotta vi \u00e8 una piccola sacrestia dove vengono riposti i materiali necessari a celebrare la messa e vi sono inoltre due rubinetti d'acqua che recano la scritta \u201cAndate alla fontana a bere e a lavarvi\u201d datata 25/2/1858. Sempre a sinistra si trova la statua di Bernadette Soubirous in ginocchio che prega rivolta verso la Madonna e al centro vi \u00e8 l'altare in marmo ornato di fiori.\nIn alto a destra, all'interno della grotta, si trova la statua della Madonna che reca la scritta in francese \u201c\"je suis l'immaculate conception\u2026\"\u201d, mentre sopra domina una grande croce che rimane illuminata anche durante la notte.A destra dell'altare troviamo dei quadretti ex voto che ringraziano la Madonna per l'aiuto ricevuto e la statua di fra Claudio Granzotto."}
{"id": "3560450", "revid": "339392", "url": "https://it.wikipedia.org/wiki?curid=3560450", "title": "Isola di Bolshoy Lyakhovsky", "text": ""}
{"id": "3560451", "revid": "1216132", "url": "https://it.wikipedia.org/wiki?curid=3560451", "title": "Italia Futura", "text": "Italia Futura \u00e8 stata un'associazione politica italiana fondata nel luglio del 2009 da Luca Cordero di Montezemolo.\nL'associazione si definiva come un think tank. Nel maggio 2014, poco dopo l'abbandono di Montezemolo, l'associazione ha interrotto la propria attivit\u00e0.\nStoria.\nFondazione.\nNel luglio del 2009 nasce l'associazione, lanciata da Luca Cordero di Montezemolo e con soci fondatori e finanziatori Diego Della Valle, Maria Paola Merloni, Corrado Passera e Luigi Marino. Viene presentata ufficialmente nell'ottobre del 2009, alla presenza di Enrico Letta, Gianfranco Fini, Andrea Riccardi e Lorenzo Dellai.\nAlla fine del dicembre 2011 il presidente Montezemolo annuncia che alle elezioni politiche del 2013 avrebbe partecipato anche Italia Futura; tuttavia l'associazione non presenter\u00e0 nessuna lista.\nIl manifesto \"Verso la Terza Repubblica\".\nNell'ottobre del 2012 l'associazione lancia il manifesto politico \"Verso la Terza Repubblica\", proponendo una serie di riforme per la crisi italiana, in riferimento al governo guidato da Monti. Tra i firmatari il segretario CISL Raffaele Bonanni, Carlo Calenda, Andrea Carandini, Mario Ceroli, il magistrato Stefano Dambruoso, il Presidente della provincia autonoma di Trento Lorenzo Dellai, Pietro Ferrari, lo scrittore Edoardo Nesi, il presidente delle ACLI Andrea Olivero, il fondatore della Comunit\u00e0 di Sant'Egidio Andrea Riccardi, l'economista Nicola Rossi, l'economista Irene Tinagli e Riccardo Tozzi.\nIl 17 novembre 2012 l'associazione, insieme all'associazione \"Verso Nord\", le ACLI, la CISL, ed altre associazioni, organizza a Roma l'incontro \"Manifesto Verso la Terza Repubblica\", lanciando un appello per la creazione di un nuovo soggetto politico \u00abdemocratico, popolare e liberale\u00bb.\nElezioni Politiche del 2013 con Mario Monti.\nPer le Elezioni Politiche del 24 e 25 febbraio 2013 l'associazione sostiene la coalizione Con Monti per l'Italia. Vari esponenti dell'associazione si candidano col partito Scelta Civica, e tra essi vengono eletti Andrea Romano, Irene Tinagli, Maria Paola Merloni, Stefano Dambruoso ed Edoardo Nesi, mentre Carlo Calenda entra nel Governo Letta come viceministro.\nIl congresso del 2013.\nIl 17 maggio 2013 si svolge l'Assemblea dei soci fondatori che nomina il nuovo Consiglio Direttivo, composto da Luca di Montezemolo e Nicola Rossi, il nuovo Presidente nella persona dello stesso Rossi ed il nuovo Direttore nella persona di Simone Perillo.\nLe dimissioni di Montezemolo.\nNel 2014 Montezemolo lascia la carica di presidente onorario e si dimette dal Consiglio Direttivo, mentre alla carica di presidente \u00e8 nominato Carlo Pontecorvo."}
{"id": "3560458", "revid": "481349", "url": "https://it.wikipedia.org/wiki?curid=3560458", "title": "Lido (Venezia)", "text": ""}
{"id": "3560463", "revid": "154893", "url": "https://it.wikipedia.org/wiki?curid=3560463", "title": "Tattiche", "text": ""}
{"id": "3560464", "revid": "154893", "url": "https://it.wikipedia.org/wiki?curid=3560464", "title": "Diecimila (guardia reale persiana)", "text": ""}
{"id": "3560465", "revid": "253269", "url": "https://it.wikipedia.org/wiki?curid=3560465", "title": "Julie Sommars", "text": "Ha vinto un Golden Globe per la miglior attrice in una serie commedia o musicale per il suo ruolo in \"The Governor &amp; J.J.\" nel 1970, ed \u00e8 stata candidata al Golden Globe per la miglior attrice non protagonista in una serie per \"Matlock\" nel 1990.\nBiografia.\nNata a Fremont e cresciuta nel Midwest. Attrice sin da quando aveva 18 anni, recita in alcuni film, tra cui \"Herbie al rally di Montecarlo\" (1977), nella parte di Diane, e appare in numerose serie televisive durante gli anni sessanta e settanta. Sposatasi quattro volte, ha sei figli. Ha smesso dal 1994 l'attivit\u00e0 di attrice, dopo aver partecipato a 94 episodi del telefilm \"Matlock\"."}
{"id": "3560468", "revid": "16758", "url": "https://it.wikipedia.org/wiki?curid=3560468", "title": "Bolshoy Ussuriyskiy", "text": ""}
{"id": "3560469", "revid": "88740", "url": "https://it.wikipedia.org/wiki?curid=3560469", "title": "Felix Limo", "text": "Biografia.\nHa detenuto il record mondiale dei 15\u00a0km su strada fra il 2001 ed il 2010: stabilito con la vittoria nella Zevenheuvelenloop con il tempo di 41'28\", \u00e8 stato successivamente migliorato da Leonard Komon.\nNel 2002 \u00e8 giunto primo sul traduardo della Mezza maratona del Portogallo. L'anno seguente debutta alla maratona di Amsterdam, giungendo secondo con 2h06'42\", solo tre secondi dietro William Kipsang, che realizz\u00f2 il record della corsa.\nLimo ha ottenuto nel 2005 la vittoria alla maratona di Chicago, dopo aver trionfato nel 2004 a Berlino e a Rotterdam. In quest'ultima occasione ha stabilito il suo record personale, in 2h06'14\", in una giornata molto ventosa.\nNel 2006 \u00e8 primo alla maratona di Londra in 2h06'39\"; l'anno successivo partecipa nuovamente alla corsa e giunge in terza posizione.\nNelle maratone degli anni successivi ottiene vari piazzamenti pi\u00f9 o meno prestigiosi, ma mai pi\u00f9 una vittoria."}
{"id": "3560474", "revid": "729019", "url": "https://it.wikipedia.org/wiki?curid=3560474", "title": "Volo Indian Airlines 814", "text": "Il volo Indian Airlines 814 era un volo di linea decollato dall'Aeroporto Internazionale Tribhuvan di Kathmandu, in Nepal, e che aveva come destinazione l'Aeroporto Internazionale Indira Gandhi di Delhi, in India.\nIl 24 dicembre 1999, alle ore 17:30, poco dopo essere entrato nello spazio aereo indiano, l'aereo fu dirottato da cinque cittadini pakistani. I dirottatori pugnalarono a morte il venticinquenne Rupin Katyal ed infine l'aeroplano atterr\u00f2 in Afghanistan, dove i dirottatori rilasciarono i passeggeri presi in ostaggio in cambio della liberazione di 3 terroristi musulmani."}
{"id": "3560479", "revid": "121678805", "url": "https://it.wikipedia.org/wiki?curid=3560479", "title": "Jean de Breteuil", "text": "Biografia.\nDiscendente dei marchesi Le Tonnelier de Breteuil, il cui membro pi\u00f9 famoso fu il politico e diplomatico Louis Auguste che fu per breve tempo primo ministro sotto re Luigi XVI. Alla morte del padre Charles de Breteuil, amico di Charles De Gaulle, nel 1960 ottenne il titolo e le propriet\u00e0 della famiglia concentrate nell'ex Nord Africa francese, in particolare in Marocco, tra cui molti quotidiani francofoni.\nA causa della sua dipendenza dall'eroina dilapid\u00f2 molte propriet\u00e0 e cominci\u00f2 a spacciare tra le grandi band inglesi e americane degli anni '60 che facevano tappa a Parigi facendosi arrivare l'eroina tramite l'ambasciata marocchina a Parigi e il consolato francese a Los Angeles. A Los Angeles frequentava l'UCLA dove conobbe Pamela Courson e Jim Morrison.\nTra i suoi clienti c'era Keith Richards dei Rolling Stones.\nSembra sia stato tra i primi a vedere il cadavere di Jim Morrison e alcune tesi vogliono che sia stato De Breteuil a fornirgli la dose di eroina che lo avrebbe ucciso. Parimenti viene ritenuto responsabile della dose letale di eroina (assieme ai barbiturici) che uccise Talitha Getty a Roma. De Breteuil mor\u00ec per overdose a Tangeri (Marocco) qualche mese dopo la morte di Morrison a solo 22 anni. Pamela Courson mor\u00ec per la stessa causa nel 1974.\nDa Pamela Courson, de Breteuil veniva definito con orgoglio \"un vero reale francese\".\nMarianne Faithfull disse di lui:\nMarianne Faithfull l'accusa d'aver ucciso Jim Morrison fornendogli una dose troppo forte di droga provocando cos\u00ec una overdose.\n\u00c8 accusato di aver dato la dose mortale di eroina anche a Janis Joplin che era morta il 4 ottobre 1970 a Los Angeles."}
{"id": "3560481", "revid": "599013", "url": "https://it.wikipedia.org/wiki?curid=3560481", "title": "Jean-Jacques Miss\u00e9-Miss\u00e9", "text": "Carriera.\nClub.\nInizi\u00f2 la sua carriera agonistica nel Canon Yaound\u00e9, societ\u00e0 con cui vinse i campionati di calcio camerunensi 1985 e 1986.\nNel 1990 si trasferisce al Diamant Yaound\u00e9, altra societ\u00e0 camerunese con cui gioca per due stagioni.\nNel 1991 si trasferisce in Europa, in Belgio, alla Royale Union Sportive Andenne-Seilles.\nNel 1993 cambia casacca e passa allo Charleroi, societ\u00e0 con cui milita tre stagioni in massima serie belga ottenendo come massimo risultato il quarto posto nella stagione 1993-1994.\nNel 1996 si trasferisce in Portogallo, allo Sporting Lisbona. Con i lusitani gioca solo quattro incontri, ottenendo il secondo posto nella stagione 1996-1997.\nL'anno seguente \u00e8 segnato da brevi esperienze con il Trabzonspor, il ed il Chesterfield.\nNel 1998 torna a giocare in Belgio, alla Royale Association Athl\u00e9tique Louvi\u00e9roise, societ\u00e0 in cui milita sino al 2002, esclusa un'esperienza in Grecia tra le file dell'Ethnikos Asteras.\nI suoi due ultimi club furono l'Ostenda ed il Mechelen, club in cui chiude la carriera agonistica nel 2004.\nNazionale.\nNel 1997 disput\u00f2 un incontro amichevole con la nazionale maggiore camerunese."}
{"id": "3560490", "revid": "3115", "url": "https://it.wikipedia.org/wiki?curid=3560490", "title": "Ivan Ili\u0107", "text": "Biografia.\nNato il 14 agosto 1978 a Palo Alto, California, Ili\u0107 ha frequentato la Universit\u00e0 della California, Berkeley, dove si \u00e8 laureato in matematica e musica. Ha poi studiato per qualche tempo presso il Conservatorio di musica di San Francisco, prima di continuare i suoi studi al Conservatoire de Paris, guadagnandosi un \"Premier Prix\", per poi iscriversi alla \u00c9cole Normale de Musique de Paris. Fra i suoi maestri in Francia troviamo Fran\u00e7ois-Ren\u00e9 Duch\u00e2ble, Christian Ivaldi, e Jacques Rouvier.\nCarriera.\nEsibendosi principalmente come solista, Ili\u0107 \u00e8 noto per le sue interpretazioni della musica francese, in particolare delle opere di Claude Debussy. La sua registrazione dei 24 Preludi di Debussy \u00e8 stata pubblicata nell'ottobre 2008 con l'etichetta discografica francese \"Paraty\", vincendo il Premio della Critica di Mezzo TV, in Francia. Il disco \u00e8 stato poi dichiarato uno dei migliori cinque CD dell'anno da un critico di Fanfare Magazine, cos\u00ec come dal sito web francese Classique News. Ili\u0107 ha modificato l'ordine dei preludi nell'album, con una scelta controversa che ha poi difeso in diverse interviste.\nIli\u0107 ha scelto di concentrarsi sul repertorio da solista e ha registrato opere di Bach, Handel, Haydn, Beethoven, Fryderyk Chopin, Schumann, Liszt, Brahms, Debussy, Ravel, e Lucien Durosoir. Fra i sempre pi\u00f9 numerosi compositori a scrivere nuove opere per lui, troviamo John Metcalf, Keeril Makan e Dmitri Tymoczko. Il suo prossimo progetto di registrazione \u00e8 un album di Studi, basato sugli Studi di Chopin di Leopold Godowsky.\nIli\u0107 si \u00e8 esibito al Carnegie Hall, al Weill Hall a New York, al Wigmore Hall, al Glenn Gould Studio, e al National Concert Hall in Irlanda.\nNel 2010 Ili\u0107 ha esordito come attore nel corto di Luc Plissonneau, \"Les Mains\" (\"Il Mani\"), nel ruolo di protagonista di Izak. Nel 2011 ha recitato nel ruolo di Glenn Gould in un nuovo corto, insieme al rinomato attore Lou Castel."}
{"id": "3560491", "revid": "287204", "url": "https://it.wikipedia.org/wiki?curid=3560491", "title": "Ivan Ilic", "text": ""}
{"id": "3560495", "revid": "486946", "url": "https://it.wikipedia.org/wiki?curid=3560495", "title": "Linea ad alta velocit\u00e0 Wuhan - Canton", "text": ""}
{"id": "3560499", "revid": "767487", "url": "https://it.wikipedia.org/wiki?curid=3560499", "title": "Donnino Pozzi", "text": "Si trasfer\u00ec a Parma molto giovane con la madre, due sorelle e un fratello, e dovette imparare un mestiere per aiutare la famiglia. Nel 1917 si iscrisse all'Accademia di Belle Arti di Parma, dove fu allievo di Daniele de Strobel, ma non la frequent\u00f2 regolarmente. Profondo \nconoscitore della tecnica dell'affresco, fu chiamato a collaborare con Carlo Casanova per l'esecuzione di alcuni affreschi nella Basilica di Sant'Antonio a Padova. Nel 1928 fece un breve soggiorno a Parigi e in seguito fiss\u00f2 la sua residenza a Milano, dove rimase fino al 1940. Ritorn\u00f2 a Parma durante la guerra mondiale.\nSi dedic\u00f2 alla pittura di paesaggio e soprattutto alla natura morta, genere che predilesse e in cui riprese lo stile dei pittori francesi, ispirandosi soprattutto a Courbet e C\u00e9zanne. Esegu\u00ec alcune grandi tele per la chiesa di San Vitale e per la chiesa di Santa Cristina a Parma, che attestano una mano vigorosa e una sensibilit\u00e0 non comune. Nelle opere \"La Penitente\", \"Santa Cecilia\" e \"La Deposizione\" della chiesa di Santa Cristina \u00e8 evidente l'influenza dei classici riguardo al soggetto sacro e il suo modernismo nella funzione decorativa.\nConsider\u00f2 il colore come l'elemento primario che gli permetteva di esprimere le sensazioni dello spirito e concep\u00ec il quadro come vibrazione di colori. Espose sue opere al IV, V e VI Premio Ussi di Firenze dal 1924 al 1934. La natura morta \"Pesche\" \u00e8 esposta nella Galleria d'arte moderna di Milano. Un ritratto del poeta parmense Renzo Pezzani \u00e8 conservato dalla \"Famija Pramzana\" di Parma. Molte sue opere sono in possesso di privati."}
{"id": "3560500", "revid": "729019", "url": "https://it.wikipedia.org/wiki?curid=3560500", "title": "Samalga", "text": "Samalga \u00e8 la pi\u00f9 occidentale isola del gruppo delle Fox nell'arcipelago delle Aleutine orientali e appartiene all'Alaska (USA). \u00c8 lunga 6,8\u00a0km, ha una superficie di 4,12\u00a0km\u00b2 e un'altitudine massima di 30\u00a0m; si trova all'estremit\u00e0 sud-occidentale dell'isola di Umnak ed \u00e8 separata dalle isole Four Mountains dallo stretto di Samalga.\nIl suo nome aleutino \u00e8 stato pubblicato nel 1826 dal tenente Sary\u010dev. Padre Veniaminov rifer\u00ec che nel 1764 abitavano sull'isola almeno 400 persone."}
{"id": "3560502", "revid": "308179", "url": "https://it.wikipedia.org/wiki?curid=3560502", "title": "Eupepsia", "text": "Con il termine eupeps\u00eca, e con l'analoga espressione attivit\u00e0 eupeptica, si indica qualsiasi azione che favorisca la \"buona digestione\" (il vocabolo eup\u00e8ptico deriva infatti dall'aggettivo greco \"\u00e9upeptos\", che significa \"digeribile\", \"di buona digestione\"), in contrapposizione alla dispepsia (la \"non digestione\" o la \"cattiva digestione\").\nTali azioni sono associate in genere a quei cibi, bevande e aromi che, attraverso i recettori gustativi e olfattivi, stimolano i riflessi nervosi responsabili dell'aumento della secrezione del succo gastrico nello stomaco, favorendo in tal modo sia l'appetito che i processi digestivi. Esse sono perlopi\u00f9 esplicate da varie piante medicinali tipiche dell'erboristeria e dell'aromaterapia come, per fare solo qualche esempio, la genziana, il cardamomo o il coriandolo, i ben noti carciofo, anice e rabarbaro, le radici di rafano, liquirizia o curcuma, l'essenza di menta piperita o il frutto e il gambo dell'ananas, nonch\u00e9 da svariati prodotti farmaceutici, integratori alimentari e distillati alcolici (i cosiddetti amari) a base di sostanze vegetali.\nAl di l\u00e0 della specifica azione dei diversi prodotti reperibili sia in commercio sia direttamente in natura, le basi per una soddisfacente attivit\u00e0 eupeptica dello stomaco vanno poste prima di tutto in una corretta alimentazione (eliminando o riducendo i fattori irritanti come il caff\u00e8 o le spezie in genere, i dolci o le bibite gassate), nella messa al bando del fumo e nella rinuncia all'abuso di alcool come di farmaci. Anche situazioni di disagio sociale o di stress prolungato possono influire negativamente sull'eupepsia. In genere vengono pure consigliati lo spezzettamento dei pasti (ripartendoli in assunzioni pi\u00f9 frequenti ma ciascuna con poco cibo) e il riposo."}
{"id": "3560518", "revid": "1543377", "url": "https://it.wikipedia.org/wiki?curid=3560518", "title": "Able Archer 83", "text": "Able Archer 83 \u00e8 il nome in codice di un'esercitazione della NATO durata 5 giorni nella quale veniva simulata una escalation globale che avrebbe portato alla guerra atomica. \nPreludio dell'esercitazione NATO.\nL'operazione RJaN.\n L'episodio che accentu\u00f2 la tensione tra USA e URSS agli inizi degli anni '80, si verific\u00f2 in una riunione del maggio 1981 a cui parteciparono le pi\u00f9 alte sfere della politica e dell'esercito sovietici. In quella sessione il Segretario Generale del Partito Comunista, Leonid Il'i\u010d Bre\u017enev e il capo del KGB, Jurij Vladimirovi\u010d Andropov, dichiararono che gli Stati Uniti stavano preparando segretamente la guerra. Per combattere questa minaccia, Andropov annunci\u00f2 che il KGB e il GRU avrebbero incominciato l'operazione RJaN, in russo, acrononimo di Attacco Missilistico Nucleare (\u0420\u0430\u043a\u0435\u0442\u043d\u043e\u0435 \u042f\u0434\u0435\u0440\u043d\u043e\u0435 \u041d\u0430\u043f\u0430\u0434\u0435\u043d\u0438\u0435). L'Operazione RJaN fu la pi\u00f9 grande e completa raccolta di dati da parte dell'intelligence nella storia sovietica, in tempo di pace. Agenti all'estero sono stati in seguito accusati di monitorare le figure politiche e militari che avrebbero potuto decidere di lanciare un attacco nucleare, il servizio e il personale tecnico che avrebbero dovuto attuare l'attacco, e le strutture da cui l'attacco sarebbe provenuto. Con tutta probabilit\u00e0, l'obiettivo dell'operazione RJaN era quello di scoprire il primo intento di un attacco nucleare e quindi prevenirlo.\nOperazioni psicologiche degli USA.\nLe operazioni psicologiche da parte degli Stati Uniti ebbero inizio a met\u00e0 febbraio 1981 e proseguirono a intermittenza fino al 1983. In queste furono incluse una serie di esercitazioni navali clandestine nei pressi del GIUK gap (ossia il varco marittimo Groenlandia - Islanda - Regno Unito), presso il Mare di Barents, norvegese, e anche nel Mar Nero e nel Mar Baltico, a dimostrazione di come disporre le navi della NATO per chiudere il GIUK contro un'eventuale invasione e come queste sarebbero potute arrivare fino alle basi militari sovietiche di capitale importanza. Bombardieri americani avevano anche volato verso lo spazio aereo sovietico, indietreggiando all'ultimo momento prima di violarlo, pi\u00f9 volte a settimana. Queste tentate penetrazioni nello spazio aereo sovietico furono in realt\u00e0 progettate per testare la vulnerabilit\u00e0 dei radar sovietici, nonch\u00e9 dimostrare la capacit\u00e0 degli Stati Uniti in un'eventuale guerra nucleare.\nCorsa agli armamenti degli Stati Uniti.\nDurante la presidenza di Ronald Reagan, gli Stati Uniti ebbero un atteggiamento risoluto nei confronti dell'Unione Sovietica e arrivarono a eguagliare e a superare le capacit\u00e0 strategiche e militari sovietiche. La rigorosa attenzione dell'amministrazione Reagan su questo obiettivo, port\u00f2 alla creazione della pi\u00f9 grande macchina bellica che gli Stati Uniti ebbero in tempi di pace. Il 23 marzo 1983 Reagan annunci\u00f2 uno dei componenti pi\u00f9 ambiziosi e controversi di questa strategia, la Strategic Defense Initiative (soprannominata \"Star Wars\" da parte dei media e critici). Mentre Reagan ha ritratto l'iniziativa come una rete di sicurezza contro la guerra nucleare, i leader dell'Unione Sovietica hanno visto come una nuova corsa agli armamenti. Jurij Vladimirovi\u010d Andropov, che era diventato segretario generale dopo la morte di Breznev nel novembre 1982, critic\u00f2 Reagan per \"aver ideato nuovi piani su come scatenare una guerra nucleare nel migliore dei modi, con la speranza di vincere\".\nL'esercitazione.\nLa simulazione ebbe inizio il 2 novembre 1983, controllata dal Supreme Headquarters Allied Powers Europe con sede a Casteau, a nord della citt\u00e0 di Mons.\nLa natura molto \"realistica\" dell'esercitazione del 1983 assieme al deteriorarsi della situazione della Guerra Fredda tra gli Stati Uniti e l'Unione Sovietica, oltre all'arrivo anticipato dei missili Pershing II nella Germania dell'Ovest (missili armati di testata nucleare a guida radar molto precisa, in grado di colpire i bunker di comando sovietici in soli 8 minuti), fece credere ad alcuni componenti del Politburo sovietico che Able Archer 83 fosse un'astuzia militare, che agiva come cortina fumogena mascherando preparazioni per un autentico primo colpo nucleare. In risposta, i Sovietici allertarono le loro forze nucleari e misero tutte le unit\u00e0 aeree nella Germania dell'Est e nella Polonia in stato di massima allerta, spostandovi anche alcuni bombardieri nucleari a medio raggio (Tu-22M Backfire, Tu-22 Blinder e Su-24 Fencer).\nL'esercitazione includeva un nuovo codice di criptazione delle comunicazioni, silenzi radio, partecipazione diretta dei governi membri della NATO e simulazione dello stato di DEFCON 1.\nGiudizio storico.\nLa relativamente sconosciuta crisi Able Archer 83 \u00e8 considerata dagli storici come uno dei momenti di maggior tensione e di vicinanza a una possibile guerra nucleare dopo la Crisi dei missili di Cuba. La simulazione tuttavia termin\u00f2 con un giorno d'anticipo, l'11 novembre, senza che l'URSS reagisse realmente, evitando una possibile nuova guerra mondiale.\nVoci correlate.\nDa questa vicenda prende spunto la miniserie televisiva tedesca Deutschland 83 del 2015."}
{"id": "3560526", "revid": "287204", "url": "https://it.wikipedia.org/wiki?curid=3560526", "title": "L'erede", "text": ""}
{"id": "3560529", "revid": "4252", "url": "https://it.wikipedia.org/wiki?curid=3560529", "title": "17 again - Ritorno al liceo", "text": ""}
{"id": "3560537", "revid": "201394", "url": "https://it.wikipedia.org/wiki?curid=3560537", "title": "Luca Bottura", "text": "Biografia.\nCura per il Corriere della Sera la rubrica satirica settimanale a tema sportivo \"Makaroni\" e per Sette una rubrica di critica musicale a taglio satirico. Ha lavorato per \"l'Unit\u00e0\" e per \"Cuore\", settimanale satirico di cui \u00e8 stato redattore dal 1992 al 1995, sotto la direzione di Michele Serra. La sua esperienza a Cuore \u00e8 riassunta in un contributo del libro \"Non avrai altro Cuore all'infuori di me\" (Rizzoli, 2008).\nHa scritto i libri \"In alto stat Virtus\" (Ferriani, 1996), \"Tutti al mare vent'anni dopo\" (Perdisa Pop, 2007, sequel di \"Tutti al mare\" di Michele Serra, che ne ha firmato la prefazione) e \"Mission to Marx \u2013 dizionario satirico della sinistra\" (Aliberti editore, 2010, premio satira Forte dei Marmi 2011). Ideatore e conduttore delle trasmissioni radio \"Tagliobasso\" (Radiodue, 1998-2000) e \"Mi dia del play\" (Play Radio, ora Virgin Radio, 2005/2006). Dal 2007 ha condotto su Radio Capital la rassegna stampa satirica \"Lateral\", in onda ogni mattina dal luned\u00ec al venerd\u00ec.\nEsordisce come autore televisivo nel 2001 con il programma \"125 milioni di cazzate\" (Rai 1) di Adriano Celentano. Dal Dopofestival di Festival di Sanremo del 2002 instaura una collaborazione stabile con Gene Gnocchi, terminata nel 2009.\n\u00c8 stato autore del Festival di Sanremo del 2004, condotto da Simona Ventura, e di Geppi Cucciari (\"Victor Victoria, G Day\"), Maurizio Crozza (\"Crozza Alive, Italialand\"), Enrico Bertolino (\"Glob\"), Antonio Cornacchione, Fabio Volo (\"Volo in diretta\"). Nel 2008 fa parte degli autori di Quasi TG, di Rocco Tanica, premio Satira Forte dei Marmi 2009. Come autore teatrale ha co-firmato gli spettacoli \"Lampi di accecante ovviet\u00e0\", \"Passata \u00e8 la tempesta?\" e \"Casta Away\" di Enrico Bertolino, \"Silvio c'\u00e8?\" e \"Satire Liriche\" di Antonio Cornacchione, \"Fenomeni\" di Maurizio Crozza e \"Babe-L\u00e8\" di Ivano Marescotti.\nDal 18 settembre 2017, terminata l'esperienza decennale con Radio Capital, conduce \"Tuttorial\" su Radio Deejay, in onda dal luned\u00ec al venerd\u00ec alle 19. Il programma viene chiuso quattro mesi pi\u00f9 tardi su decisione dell'emittente. Successivamente si \u00e8 dedicato alla stesura della rubriche satiriche \"Marziani\" e \"#bravimabasta\" sul giornale \"la Repubblica\".\nDal 22 settembre 2020 torna alla conduzione radiofonica su Rai Radio 1 con il programma \"Forrest\" in onda alle 9:30 dal luned\u00ec al venerd\u00ec. Il 3 dicembre 2020 conclude la sua collaborazione con \"la Repubblica\"."}
{"id": "3560538", "revid": "149485", "url": "https://it.wikipedia.org/wiki?curid=3560538", "title": "Campionati europei di pugilato dilettanti 1975", "text": "I Campionati europei di pugilato dilettanti maschili 1975 si sono tenuti a Katowice, Polonia, dal 1\u00ba giugno all'8 giugno 1975. \u00c8 stata la 21\u00aa edizione della competizione biennale organizzata dall'EABA. 163 pugili da 23 Paesi hanno partecipato alla competizione."}
{"id": "3560540", "revid": "380453", "url": "https://it.wikipedia.org/wiki?curid=3560540", "title": "Convocazioni alla World League di pallavolo 2011", "text": "Elenco dei giocatori convocati per la World League 2011."}
{"id": "3560542", "revid": "729019", "url": "https://it.wikipedia.org/wiki?curid=3560542", "title": "Victor Cosson", "text": "Professionista dal 1937 al 1950, fu terzo nel Tour de France 1938 e vinse una Parigi-Camembert.\nCarriera.\nPassato professionista nel 1937 ottenne subito alcuni piazzamenti, come i podi nel Crit\u00e9rium des As e nel Circuito International e un terzo posto nella quattordicesima tappa del Tour de France.\nNel 1938 riusc\u00ec a salire sul podio finale di Parigi al Tour de France, ottenendo anche una vittoria in una corsa a tappe francese e piazzamenti come il decimo posto nel Grand Prix des Nations e il tredicesimo nella Parigi-Tours. Fece parte anche della nazionale ai campionati mondiali dove per\u00f2 si ritir\u00f2.\nCon l'avvento della Seconda guerra mondiale le corse diminuirono ma comunque Cosson continu\u00f2 a ottenere risultati, vincendo anche alcune corse, fra cui la Parigi-Camembert, e terminando terzo nel campionato nazionale di ciclocross.\nDopo la fine della guerr\u00e0 torn\u00f2 a correre, anche al Tour de France, ma senza pi\u00f9 ottenere risultati. Si ritir\u00f2 nel 1950."}
{"id": "3560545", "revid": "34392", "url": "https://it.wikipedia.org/wiki?curid=3560545", "title": "Discipline delle Arti, della Musica e dello Spettacolo", "text": ""}
{"id": "3560548", "revid": "110009778", "url": "https://it.wikipedia.org/wiki?curid=3560548", "title": "Punta del Cravile", "text": "La Punta del Cravile (2.384\u00a0m s.l.m.) \u00e8 una vetta delle Alpi Biellesi.\nSi trova in provincia di Biella (BI) lungo lo spartiacque tra la Valle Sessera e la Valle Cervo.\nSulla cima convergono il territorio comunale di Piedicavallo e le frazioni montane di Valle Mosso e di Bioglio.\nDescrizione.\nLa montagna si trova alla convergenza di tre creste nella zona meridionale del massiccio dominato dal Monte Bo. \nLa cresta sud scende verso la Bassa della Cavallina (1.926\u00a0m) e la collega con la vicina Cima delle Guardie mentre la cresta nord-occidentale, dopo la modesta Cima d'Ala (2.362 \u00a0m), risale verso la Punta del Manzo (2.505\u00a0m) e il Monte Bo. Un terzo modesto costolone si distacca dal Cravile in direzione est e con la Bonda Lasona (2.130\u00a0m) separa il solco principale della Val Sessera dal vallone laterale del Rio Camino. Una quarta cresta, che raggiunge lo spartiacque Cervo/Sessera poco a sud della cima in corrispondenza della spalla erbosa quotata 2.305\u00a0m, divide invece il Vallone Concabbia, che scende verso Forgnengo (Campiglia Cervo), da quello di Valdescola, che termina nel solco principale della Valle Cervo nei pressi di Montesinaro (Piedicavallo).\nLa Punta del Cravile termina con due distinte elevazioni distanti tra loro un centinaio di metri; quella pi\u00f9 a nord \u00e8 quotata 2.384 mentre quella pi\u00f9 a sud \u00e8 un metro pi\u00f9 bassa; su quest'ultima sorge un ometto di pietra visibile anche da lontano.\nAccesso alla cima.\nLa Punta del Cravile \u00e8 situata sull'itinerario escursionistico/alpinistico \"F1\" che, partendo dalla Cima del Bonom, percorre lo spartiacque Cervo-Sessera fino al Monte Bo.\n\u00c8 anche raggiungibile per sentiero e tracce di passaggio dalla frazione Forgnengo (Campiglia Cervo) o dal fondovalle della Val Sessera, in entrambi i casi transitando per la Bassa della Cavallina."}
{"id": "3560557", "revid": "913245", "url": "https://it.wikipedia.org/wiki?curid=3560557", "title": "Mikele Barber", "text": "\u00c8 sorella gemella di Me'Lisa Barber, anch'essa velocista e plurimedagliata ai Mondiali."}
{"id": "3560558", "revid": "298229", "url": "https://it.wikipedia.org/wiki?curid=3560558", "title": "Miki Barber", "text": ""}
{"id": "3560559", "revid": "154893", "url": "https://it.wikipedia.org/wiki?curid=3560559", "title": "10000 a.C.", "text": ""}
{"id": "3560560", "revid": "290948", "url": "https://it.wikipedia.org/wiki?curid=3560560", "title": "Traduzione automatica mediante lingua intermedia", "text": ""}
{"id": "3560564", "revid": "536103", "url": "https://it.wikipedia.org/wiki?curid=3560564", "title": "Macchina isocinetica", "text": ""}
{"id": "3560570", "revid": "122895347", "url": "https://it.wikipedia.org/wiki?curid=3560570", "title": "Grammostola rosea", "text": "La tarantola rosa cilena (Grammostola rosea), nota anche come tarantola fiamma del Cile o tarantola cilena del fuoco, \u00e8 probabilmente la specie pi\u00f9 comune di tarantola disponibile oggi sul mercato grazie sia alla facilit\u00e0 di adattamento, sia al gran numero di esemplari selvatici catturati ed esportati a basso costo dalla loro origine cilena. La \"Grammostola rosea\" proviene dal nord del deserto di Atacama, situato nel Cile. La Grammostola rosea \u00e8 un animale molto comune e le femmine possono vivere fino a 15-20 anni ma vi \u00e8 la possibilit\u00e0 che possano vivere molto pi\u00f9 a lungo.\nNutrimento e habitat.\nLa \"Grammostola rosea\" vive principalmente nel deserto di Atacama, tra il Cile, la Bolivia e l'Argentina. Si nutre principalmente di grilli, blatte, farfalle e cavallette.\nVita in cattivit\u00e0.\nLa \"Grammostola rosea\", come molte altre tarantole, viene tenuta come animale domestico, anche se non \u00e8 in grado di stringere alcun rapporto di empatia con il suo \"padrone\". \u00c8 una delle specie pi\u00f9 diffuse data la facile reperibilit\u00e0, il grande adattamento e le poche cure ed attenzioni necessarie. Proprio per tali caratteristiche, \u00e8 la specie pi\u00f9 consigliata per i principianti o per coloro che non hanno molto tempo da dedicare ad un classico animale domestico. \u00c8 necessario un terrario non molto ampio (30 cm x 30 cm sono sufficienti) e, soprattutto, non troppo alto (bastano 30 cm di altezza), con una temperatura compresa tra i 24 ed i 28 gradi e un'umidit\u00e0 compresa tra il 65% ed il 75% circa, per simulare le condizioni di vita nel deserto. Va nutrita con 4-6 grilli ogni tre settimane o, in alternativa, 1 locusta a settimana.\nLa \"Grammostola rosea\" non necessita di documentazione CITES, in quanto non rientra tra le specie in via d'estinzione e non rientra nella legge n\u00ba213 del 1\u00ba agosto 2003, in quanto non \u00e8 velenosa."}
{"id": "3560571", "revid": "179980", "url": "https://it.wikipedia.org/wiki?curid=3560571", "title": "Jos\u00e9 Luis Dolgetta", "text": ""}
{"id": "3560575", "revid": "287204", "url": "https://it.wikipedia.org/wiki?curid=3560575", "title": "Dmitrij \u0160arafutdinov", "text": "Pratica le competizioni di difficolt\u00e0, boulder e velocit\u00e0, l'arrampicata in falesia e il bouldering.\nBiografia.\nHa cominciato ad arrampicare in una piccola palestra di arrampicata di Korkino insieme al fratello maggiore. Atleta poliedrico, dal 2003 ha iniziato a partecipare alle gare di arrampicata internazionali in tutte le specialit\u00e0. Si \u00e8 quindi specializzato nel bouldering, disciplina nella quale ha vinto il Campionato del mondo di arrampicata per ben tre volte: nel 2007, 2011 e 2012.\nIn Coppa del mondo, dopo aver ottenuto numerosi podi dal 2007 e aver raggiunto la seconda posizione finale nel 2007 e 2011, nella stagione 2013 vince la sua prima Coppa."}
{"id": "3560590", "revid": "610351", "url": "https://it.wikipedia.org/wiki?curid=3560590", "title": "Miss Universo 1960", "text": "Miss Universo 1960, nona edizione di Miss Universo, si \u00e8 tenuta a Miami, negli Stati Uniti d'America il 9 luglio 1960. L'evento \u00e8 stato presentato da Charles Collingwood. Linda Bement, Miss USA, \u00e8 stata incoronata Miss Universo 1960."}
{"id": "3560596", "revid": "121918024", "url": "https://it.wikipedia.org/wiki?curid=3560596", "title": "Salm\u00ec", "text": "In gastronomia, per salm\u00ec si intende un modo di preparazione della carne, soprattutto cacciagione da pelo e selvaggina (\"carni nere\"); in particolare, \u00e8 noto come un modo di cottura della lepre. La preparazione ha lo scopo di imprimere alle carni aromi e fragranza capaci di contrastare, soprattutto per la selvaggina, i tipici forti odori naturali.\nA seconda delle ricette, la carne \u00e8 preparata tagliandola a pezzi e facendola macerare nel vino, in genere per almeno una notte, con aggiunta di varie spezie ed eventualmente verdure di diversi generi. Marinata la carne, la cottura avviene quindi in un rag\u00f9 od un intingolo a forte aromaticit\u00e0. Vi sono variazioni locali sugli ingredienti, a volte sensibili. In talune ricette, ad ultima insaporitura, si aggiunge brandy \"flamb\u00e9\".\nIl termine parrebbe derivare per abbreviazione dal francese \"salmigondis\", con significato di \"mescola indistinta\". \"Salmigondis\" a sua volta \u00e8 stato indicato come derivante dal latino \"salgamum conditum\".\n\u00c8 diffuso nella cucina italiana (anche nella variante del \"civet\") e in quella francese (\"salmis\", \"salmigondis\"). Nella gastronomia regionale italiana, la cottura in salm\u00ec, a differenza di quella in \"civet\", non utilizza il sangue dell'animale; secondo taluni studiosi, anche con uso di sangue si parlerebbe sempre di salm\u00ec.\nPer la lepre \u00e8 comune accompagnare la pietanza con la polenta. Altri animali per i quali si usa la preparazione in salm\u00ec sono ad esempio il capriolo, il cervo, il cinghiale, oppure il fagiano e la pernice (quest'ultima citata da Verne nel suo I figli del capitano Grant)."}
{"id": "3560602", "revid": "1522738", "url": "https://it.wikipedia.org/wiki?curid=3560602", "title": "Miss Mondo 1960", "text": "Miss Mondo 1960, la decima edizione di Miss Mondo, si \u00e8 tenuta l'8 novembre 1961, presso il Lyceum Theatre di Londra. Il concorso \u00e8 stato presentato da Bob Hope. Norma Gladys Cappagli, rappresentante dell'Argentina \u00e8 stata incoronata Miss Mondo 1960."}
{"id": "3560604", "revid": "26244", "url": "https://it.wikipedia.org/wiki?curid=3560604", "title": "Miracolo del Sole", "text": ""}
{"id": "3560618", "revid": "30610", "url": "https://it.wikipedia.org/wiki?curid=3560618", "title": "Tutto in un giorno", "text": "Tutto in un giorno \u00e8 stato un programma televisivo italiano andato in onda su Italia 1 nella stagione 2001-2002.\n\"Tutto in un giorno\" \u00e8 il diario di un evento socialmente rilevante (il primo episodio \u00e8 ambientato durante il G8 di Genova) raccontato attraverso le azioni di quattro protagonisti: quattro personaggi il pi\u00f9 possibile diversi tra loro, che recitano se stessi nell'arco della stessa giornata.\nEpisodi.\nGli episodi della serie sono:"}
{"id": "3560622", "revid": "729019", "url": "https://it.wikipedia.org/wiki?curid=3560622", "title": "Progress M-08M", "text": "Progress M-08M ( russo : \u041f\u0440\u043e\u0433\u0440\u0435\u0441\u0441 \u041c-08\u041c ), identificato da NASA come Progress 40 o 40P , \u00e8 stata una navicella Progress\nutilizzata per rifornire la Stazione Spaziale Internazionale . \u00c8 stata l'ottava navicella Progress-M 11F615A60 ad essere lanciata. La sonda \u00e8 stata fabbricata da RKK Energia , e viene gestito dalla agenzia spaziale federale russa . \u00c8 arrivato alla stazione spaziale il 30 ottobre 2010, mentre l'equipaggio della Expedition 25 era a bordo, partito durante l'Expedition 26, il 24 gennaio 2011.\nPrima del lancio previsto, i preparativi erano in corso da mesi. Un treno con il razzo Soyuz-U che verr\u00e0 utilizzato per il lancio Progress \u00e8 arrivato al Cosmodromo di Baikonur il 24 luglio 2010. Il razzo \u00e8 stato trasportato al sito 112. La navicella Progress M-08M \u00e8 stata consegnata a Baikonur il 3 settembre dove \u00e8 stata ospitata presso la sede del 254. Il 3 ottobre, la navicella Progress \u00e8 stato trasportato al padiglione 104 della facilit\u00e0 di integrazione dalla camera a vuoto. Ulteriori test continuato e \u00e8 stata caricata in serbatoi Rodnik della M-08M veicoli spaziali.\nIl 15 ottobre, l'Agenzia Spaziale Russa ha iniziato prelancio trattamento del pad 1 di Baikonur , preparandolo per il lancio della Progress. Il 18 ottobre Progress M-08M veicolo carico \u00e8 stato caricato con componenti propellente e gas compressi, ed \u00e8 tornato alla integrazione e test impianto per ulteriori elaborazioni. Dopo il veicolo spaziale \u00e8 stato trasportato presso la struttura di integrazione del veicolo di lancio per il montaggio con il razzo Soyuz-U.\nIl razzo Soyuz-U e la navicella spaziale Progress M-08M \u00e8 stata stesa e installata in verticale sul pad 1 di Baikonur durante la mattina del 25 ottobre. Quando al lancio mancavano tre giorni (L-3)le operazioni di prelancio hanno avuto inizio presso il pad.\nCargo.\nProgress M-08M ha trasportato circa 2,5 tonnellate di rifornimenti , compresi acqua, aria, carburante e hardware per gli esperimenti Molniya-Gamma e Coulomb Cristallo per la stazione spaziale. L'esperimento Molniya-Gamma prevedeva la misura dei raggi gamma e delle radiazioni ottiche durante i temporali. La navicella ha anche trasportato un sistema di trasmissione dati ad alta velocit\u00e0 installato all'esterno della stazione spaziale durante l'attivit\u00e0 spaziale dei cosmonauti Skripo\u010dka e Kondra\u0165ev nel gennaio 2011. Oltre alle razioni standard, i contenitori dei cibi contenevano anche frutta fresca e vegetali: limoni, mele, cipolle, pomodori e 1 kg di aglio.\nCronologia missione.\nLancio.\nProgress M-08M venne lanciato da Baikonur il 27 ottobre 2010.\nIl 26 ottobre, la stazione spaziale ha eseguito una manovra per evitare detriti . Come tale, alle 10:25 UTC, i motori della Progress M-07M sono stati mandati per tre minuti in una direzione posigrade. Ci\u00f2 ha comportato un aumento della velocit\u00e0 della stazione spaziale di 0,4 metri al secondo. Come tale, il lancio di Progress M-08M di lancio \u00e8 stato anticipato di tre secondi dal 03:11:53 UTC.\nIl razzo vettore Soyuz-U con la navetta Progress M-08M \u00e8 stato lanciato dal cosmodromo di Baikonur alle 15:11:50 del 27 ottobre 2010. Salita era nominale, e tutti i sistemi funzionavano senza problemi. La massa al lancio della navicella era 7289\u00a0kg. Progress M-08M \u00e8 entrata con successo nell'orbita preliminare (192,46 da 242,99 chilometri, inclinazione 51,4 gradi, rivoluzione 88,57 min) dopo nove minuti di salita fornita dai tre stadi del razzo Soyuz-U.\nDocking.\nIl 30 ottobre 2010, dopo tre giorni di volo autonomo dopo il lancio, Progress M-08M si \u00e8 ancorata con la porta nadir del modulo Pirs della stazione spaziale. Il successo \u00e8 avvenuto a ore 16:36 UTC mentre volava oltre 220 miglia occidentale sopra il Kazakistan. In preparazione per l'ormeggio, il 20 ottobre, i motori della Progress M-07M sono stati sparati per 228,7 secondi .\nLa navicella Progress M-08M , volando con il pilota automatico,ha effettuato un incontro perfetto con la stazione spaziale. Dopo l'arrivo nei pressi della stazione spaziale, Progress M-08M ha iniziato una manovra per ottenere un flyby allineato con la porta dock e ha quindi eseguito una manovra per orientare correttamente i suoi pannelli solari con strutture circostanti intorno al modulo Pirs. Una breve attesa a circa 650 metri tra la sonda e la stazione spaziale ha consentito ai controllori di volo russi di valutare i sistemi prima di dare l'approvazione per iniziare l'avvicinamento finale.\nIl passaggio alla modalit\u00e0 manuale \u00e8 stato deciso a distanza di 194 m. Kaleri lavorato all'interno del modulo Zvezda della ISS per guidare Progress M-08M in remoto utilizzando un paio di joystick e la guid\u00f2 per l'attracco di successo.\nAlcuni membri erano impegnati pochi minuti dopo a fissare saldamente Progress M-08M alla stazione spaziale. L'equipaggio della Expedition 25 ha aperto i portelli ed \u00e8 entrato nella Progress il giorno successivo.\nSgancio e rientro distruttivo.\nLa navicella Progress M-08M si \u00e8 sganciata dalla Stazione Spaziale Internazionale il 23 gennaio 2011. Il comando di sgancio \u00e8 stato emesso dal Controllo Missione russo alle 00:40 GMT. La sonda non \u00e8 stata utilizzata per ulteriori esperimenti scientifici. L'uscita dall'orbita ha avuto successo alle ore 05:16 GMT del 24 gennaio. \u00c8 rientrato e caduto in una zona remota del Pacifico meridionale alle 06:07 GMT."}
{"id": "3560624", "revid": "767487", "url": "https://it.wikipedia.org/wiki?curid=3560624", "title": "Kvaerner Masa-Yards", "text": "La Kavaern Masa-Yards (KMY) \u00e8 una societ\u00e0 finlandese per la costruzione di varie tipologie di navi. Nel 1991 la KMY entr\u00f2 a far parte del \"conglomerato industriale internazionale Kvaerner\". Questa agenzia ha costruito anche la Spirit Class della Costa Crociere e Carnival Cruise Line : Costa Atlantica, Carnival Spirit, Carnival Pride, Carnival Legend, Costa Mediterranea e Carnival Miracle. \nE la Classe Fantasy della Carnival Cruise Line: Carnival Fantasy, Carnival Ecstasy, Carnival Sensation, Carnival Fascination, Carnival Imagination, Carnival Inspiration, Carnival Elation e Carnival Paradise\nPersonale.\nLa KMY ha un personale di circa 5000 operai che si basano sul modello del lavoro di squadra.\nOperazioni.\nLe operazioni della societ\u00e0 sono:\nKMY-Azipod Unit\u00e0.\nSi occupa dello sviluppo, della propulzione e delle vendite Azipod.\nUnit\u00e0 Tecnologica.\nSi occupa della ricerca, dello sviluppo, dell'ingegneria e dei servizi post-vendita."}
{"id": "3560626", "revid": "332944", "url": "https://it.wikipedia.org/wiki?curid=3560626", "title": "Campionati mondiali di atletica leggera 2011", "text": ""}
{"id": "3560638", "revid": "767487", "url": "https://it.wikipedia.org/wiki?curid=3560638", "title": "Super Don Quix-ote", "text": "Super Don Quix-ote \u00e8 un videogioco arcade su laserdisc, prodotto nel 1984 da Universal (ora Aruze).\nTrama.\nIspirato al personaggio di Don Chisciotte della Mancia, il protagonista del videogioco \u00e8 un cavaliere che, aiutato dal fedele scudiero Sancho, cerca di salvare la sua bella, rapita da una strega che ora la tiene rinchiusa nel suo antro.\nModalit\u00e0 di gioco.\nIl gioco \u00e8 basato su immagini a cartone animato su laserdisc e sulla rapida esecuzione di mosse istantanee giuste al momento giusto, ma diversamente da titoli pi\u00f9 noti come \"Dragon's Lair\", viene mostrato a video anche un rapido suggerimento della prossima mossa da fare.\nCi sono 12 livelli, che per\u00f2 non vengono presentati sempre nello stesso ordine."}
{"id": "3560657", "revid": "33689", "url": "https://it.wikipedia.org/wiki?curid=3560657", "title": "Telecomsoft", "text": "Telecomsoft era la divisione informatica della compagnia di telecomunicazioni britannica British Telecom (poi divenuta BT). Era un'editrice proprietaria delle celebri etichette Firebird, Rainbird e Silverbird, attraverso le quali erano pubblicati videogiochi per home computer a diversi prezzi.\nStoria.\nL'azienda fu fondata nel 1984 da Ederyn Williams, general manager della divisione dei servizi informativi della British Telecom, specificatamente per la pubblicazione di videogiochi per piattaforme a 8 bit e a 16 bit. I sistemi per i quali pubblicava erano principalmente Commodore 64, ZX Spectrum e Amstrad CPC, a parte la Rainbird che era dedicata soprattutto ad Amiga e Atari ST. Furono inizialmente istituite tre differenti etichette all'interno della Telecomsoft, ognuna delle quali con una specifica strategia di marketing, bench\u00e9 alcune delle quali in seguito furono ulteriormente segmentate in altre sotto-etichette.\nNel 1985 la BT acquis\u00ec l'esclusiva con lo sviluppatore Odin Computer Graphics Ltd (ex Thor) di Liverpool e pubblic\u00f2 i suoi titoli fino alla chiusura della Odin.\nNel tardo 1985 Telecomsoft acquist\u00f2 da EMAP l'etichetta Beyond Software per poco meno di \u00a3.\nNel 1989 l'azienda fu rilevata dalla statunitense Microprose, che smantell\u00f2 quasi immediatamente la Silverbird, non essendo interessata ai titoli di fascia bassa, e continu\u00f2 a pubblicare titoli per le etichette Firebird e Rainbird per un breve periodo, prima di cessare le loro attivit\u00e0.\nEtichette.\nL'etichetta Firebird, avente come logo un uccello fiammeggiante rosso, sarebbe diventata la principale identit\u00e0 della Telecomsoft. I prodotti vennero presto suddivisi in due fasce di prezzo, la pi\u00f9 alta \"Gold\" e l'economica \"Silver\"; inizialmente, in patria, i titoli erano venduti rispettivamente a \u00a35,95 e \u00a32,50.\nIn seguito Firebird evolvette in una etichetta soltanto per videogiochi a prezzo pieno e nel 1988 fu creata la Silverbird per la pubblicazione di videogiochi a basso costo, a partire da \u00a31,99. Il logo era lo stesso di Firebird, ma argentato.\nLa Rainbird venne istituita nel 1986 per i software pi\u00f9 avanzati e si concentr\u00f2 soprattutto sui nuovi computer a 16 bit (Atari ST e Amiga). Come logo adott\u00f2 un glaciale uccello azzurro, contrapposto all'uccello fiammeggiante di Firebird.\nTitoli pubblicati.\nFirebird.\nI seguenti sono i titoli pubblicati a prezzo pieno da Telecomsoft con le etichette \"Firebird\", \"Firebird Gold\" e \"Firebird Hot\" tra il 1984 e il 1989.\nRainbird.\nI seguenti sono i titoli pubblicati da Telecomsoft con l'etichetta \"Rainbird\" tra il 1984 e il 1990.\nI titoli usciti con l'etichetta Rainbird, ma interamente concepiti e pubblicati da MicroProse, includono \"MidWinter\", \"MidWinter 2: The Flames of Freedom\", \"The Tower of Babel\", \"\".\nSilverbird.\nI seguenti sono i titoli pubblicati a basso costo da Telecomsoft con le etichette \"Firebird Silver\", \"Firebird Super Silver\" e \"Silverbird\" tra il 1984 e il 1988. Alcuni sono titoli originali, altri riedizioni economiche di giochi gi\u00e0 pubblicati in precedenza, anche da altre aziende.\nOdin Computer Graphics.\nI seguenti titoli uscirono con etichetta Odin quando era di propriet\u00e0 della Telecomsoft.\nAltri titoli sviluppati dalla Odin, ma pubblicati con le altre etichette di Telecomsoft, furono \"On the Tiles\", \"Scary Monsters\", \"Sidewize\", \"U.F.O.\" (Firebird) e \"The Plot\" (Silverbird).\nBeyond Software.\nI seguenti titoli uscirono con etichetta Beyond quando era di propriet\u00e0 della Telecomsoft.\nInoltre \"\" della Beyond, nelle versioni Amstrad CPC e ZX Spectrum, fu l'unico gioco pubblicato dalla Telecomsoft direttamente con il proprio marchio, senza utilizzare alcuna delle sue solite etichette."}
{"id": "3560658", "revid": "46931", "url": "https://it.wikipedia.org/wiki?curid=3560658", "title": "Asheninka", "text": ""}
{"id": "3560660", "revid": "223320", "url": "https://it.wikipedia.org/wiki?curid=3560660", "title": "Firebird (etichetta)", "text": ""}
{"id": "3560661", "revid": "223320", "url": "https://it.wikipedia.org/wiki?curid=3560661", "title": "Rainbird Software", "text": ""}
{"id": "3560664", "revid": "767487", "url": "https://it.wikipedia.org/wiki?curid=3560664", "title": "Madonna di San Sebastiano", "text": "La Madonna di San Sebastiano \u00e8 un dipinto a olio su tavola (265x161 cm) di Correggio, databile al 1524 circa e conservato nella Gem\u00e4ldegalerie di Dresda.\nStoria.\nL'imponente pala d'altare che oggi \u00e8 conservata a Dresda era stata in realt\u00e0 eseguita per la confraternita di San Sebastiano a Modena, con la probabile mediazione del sodale Francesco Grillenzoni, che il Vasari ricordava come \"amicissimo del Correggio\" e possessore del \"Matrimonio mistico di santa Caterina d'Alessandria alla presenza di san Sebastiano\".\nNon si sa esattamente quando ma considerazioni stilistiche, insieme alla presenza di san Rocco sulla destra del dipinto, un santo in genere invocato per la guarigione dalla peste, hanno fatto pensare che la commissione fosse connessa a una pestilenza e dacch\u00e9 \u00e8 documentata una grave epidemia di peste a Modena nel 1523, si ritiene che la pala sia stata eseguita intorno al 1524. \u00c8 brevemente ricordata da Vasari quando si trovava ancora nella sua collocazione originaria.\nNel Seicento Francesco I d'Este la volle per la propria galleria, dove l'opera fu ammirata da Francesco Scannelli che ne scrisse un elogio entusiasta. Come gran parte della collezione d'Este, anche questo dipinto fu acquistato nel 1746 da Augusto III di Sassonia che lo port\u00f2 a Dresda dove ancora oggi si trova.\nL'opera conobbe una precoce fortuna, come attestano un'incisione di Carlo Bertelli e una copia grafica di Federico Zuccari.\nDescrizione e stile.\nL'immagine \u00e8 articolata in due parti, una superiore, divina, dove la Vergine attorniata da angioletti \u00e8 assisa su una nuvola, e una inferiore, terrena, in cui stanno san Sebastiano sulla sinistra, san Geminiano vescovo di Modena, a cui una fanciulla porge un modellino della famosa cattedrale della citt\u00e0, e san Rocco addormentato sulla destra. La Vergine appare come in una visione celeste, forse la visualizzazione di un sogno dello stesso san Rocco che la avrebbe invocata per liberare la citt\u00e0 dalla pestilenza: egli infatti ha la coscia perfettamente guarita dalle tipiche piaghe.\nUna simile articolazione dello spazio e della narrazione si ritrova in opere celebri come la \"Madonna di Foligno\" di Raffaello.\nLo stile del Correggio in quegli anni era ormai arrivato a un livello di assoluta maturit\u00e0, come testimonia l'eccezionale capacit\u00e0 di organizzare la scena intrecciando i gesti e gli sguardi delle figure e riservando un elegante contrapposto alla figura del vescovo che indica la Vergine all'osservatore verso cui rivolge il suo sguardo. Egli si impone quindi come vero \"trait d'union\" fra il mondo celeste evocato dalla parte alta della pala e il mondo terreno a cui egli stesso appartiene insieme agli osservatori. Il piano terreno slitta verso di noi, come ben s'intende nella figura angelica inconclusa che regge il modello della citt\u00e0, in basso a sinistra. Cos\u00ec ogni riguardante \u00e8 compreso nella fluida scalata verso l'alto, e i due mondi - terrestre e celeste - davvero si compenetrano senza cesure: basta guardare quella gamba dell'angelo che trapassa la nube.\nQuesto artificio retorico, insieme all'estrema naturalezza con cui sono descritti i gesti dei personaggi e insieme a quel senso di movimento che pervade la scena, contribuisce a far percepire l'immagine in un insieme che pare dischiudersi e rinnovarsi, come in una sacra rappresentazione, ogni volta che viene colta dallo sguardo di un osservatore.\nSimili soluzioni dal sapore prebarocco si ritrovano anche nelle pale successive, come l'altra grande ancona dipinta per Modena, la \"Madonna di San Giorgio\", o l\"'Adorazione dei pastori\" dipinta per Reggio."}
{"id": "3560667", "revid": "580", "url": "https://it.wikipedia.org/wiki?curid=3560667", "title": "I giorni dell'odio", "text": "I giorni dell'odio \u00e8 un film tv del 2007 scritto e diretto da Giorgio John Squarcia.\nLa docufiction (la cui musica originale \u00e8 stata realizzata da Cesare Cremonini e la cui ricerca giornalistica \u00e8 stata curata da Francesca Fogar) in onda in prima serata su Canale 5 il 18 giugno 2007 preceduta da una introduzione di Enrico Mentana che, al termine, ospiter\u00e0 negli studi di Matrix, tra gli altri, il marito di Raffaella Castagna, Azouz Marzouk, e altri protagonisti della vicenda.\n\"I giorni dell'odio\", conosciuto anche con il titolo \"A sangue freddo\", andato in prima serata su Canale 5 ha registrato il 17,65% di share equivalente a 3 milioni 448\u00a0000 spettatori.\nTrama.\nBasato su documenti originali dell'inchiesta, alcuni del tutto inediti, il film racconta uno dei pi\u00f9 atroci crimini della storia italiana: la Strage di Erba.\nUtilizzando attori professionisti, ricostruisce fedelmente la sequenza degli eventi, delle indagini e dei fatti che precedettero la terribile strage compiuta dai coniugi Olindo Romano e Rosa Bazzi, i quali ammazzarono Raffaella Castagna, suo figlio Youssef, sua madre, Paola Galli, e la vicina di casa Valeria Cherubini.\nProduzione.\nIl film fu scritto in due settimane e girato in soli 7 giorni da Giorgio John Squarcia nel maggio del 2007. Fu prodotto con soli 250\u00a0000 euro, costo record per una prima serata di Canale 5.\nAccoglienza.\nCritica.\nIl tema trattato, la cruenza delle immagini ed il fatto che fosse trasmesso ancor prima che il processo per la strage cominciasse fece s\u00ec che il film, ancor prima di essere trasmesso, ."}
{"id": "3560668", "revid": "599013", "url": "https://it.wikipedia.org/wiki?curid=3560668", "title": "Mohammed Mourhit", "text": "Biografia.\nNato in Marocco e divenuto cittadino belga per matrimonio, in carriera ha stabilito i record europei sui 3000, 5000 e 10000 metri; su quest'ultima distanza \u00e8 stato il primo europeo a scendere sotto il muro dei 27 minuti.\nOltre agli ori mondiali nella corsa campestre \u00e8 stato anche medaglia di bronzo ai Mondiali del 1999 nei 5000 m e argento sui 3000 m ai Mondiali indoor del 2001, alle spalle di Hicham El Guerrouj.\nNel suo palmar\u00e8s figura anche la mezza maratona di Lisbona, vinta nel 1997."}
{"id": "3560701", "revid": "75472", "url": "https://it.wikipedia.org/wiki?curid=3560701", "title": "Ema Jagodic", "text": "La Jagodic, che \u00e8 alta un metro e settantasei centimetri ha ottenuto il titolo alla conclusione della serata finale del concorso, dove si \u00e8 classificata davanti a Ajda Sitar e Nata\u0161a Naneva, rispettivamente seconda e terza classificata. Al momento dell'elezione, Ema Jagodic era una studentessa presso l'universit\u00e0 di Lubiana.\nIn qualit\u00e0 di rappresentante ufficiale della Slovenia, Ema Jagodic ha partecipato al concorso di bellezza internazionale Miss Universo 2011, che si \u00e8 tenuto a San Paolo, in Brasile il 12 settembre 2011."}
{"id": "3560713", "revid": "787565", "url": "https://it.wikipedia.org/wiki?curid=3560713", "title": "Alessandro Martelli", "text": "\u00c8 stato senatore e ministro del Regno d'Italia, nonch\u00e9 presidente della Societ\u00e0 Geologica Italiana e dell'AGIP.\nBiografia.\nFiglio dell'ingegnere Federigo Martelli (1842) e di Matilde Negri, si \u00e8 formato in Toscana, tra Vinci (luogo di origine della famiglia) e Firenze, laureandosi in scienze naturali nel 1900 presso l'Istituto di Studi Superiori, dove \u00e8 rimasto come assistente di Carlo De Stefani, docente di geologia. Grazie ad alcune ricerche stratigrafiche sul Montenegro, ha vinto, nel 1904, un premio messo in palio dall'Accademia dei Lincei per la mineralogia e la geologia. Conseguita l'abilitazione alla libera docenza e, nel 1910, la nomina a professore ordinario di mineralogia e geologia applicata, Martelli \u00e8 rimasto nell'ateneo fiorentino sino al 1927, data del trasferimento all'Universit\u00e0 La Sapienza di Roma, dove ha retto la pari cattedra.\nLa sua carriera politica ha inizio nel 1921 con la candidatura alle elezioni, nel tentativo, rivelatosi vano, di essere eletto deputato. Avvicinatosi al fascismo, ha partecipato alla marcia su Roma e, nel 1924, si \u00e8 nuovamente candidato alla Camera dei deputati, tra le file del Partito Nazionale Fascista, riuscendo ad ottenere lo scranno nel collegio della Toscana. Dal 1926 al 1928, nella duplice veste di tecnico e di politico, che lo ha portato ad essere sottosegretario di Stato alle comunicazioni, si \u00e8 occupato di ricerche minerarie e di trasporti, autostradali e ferroviari. Con la nomina a ministro dell'Economia Nazionale, che ha avuto dal luglio 1928 al settembre 1929, si \u00e8 interessato delle politiche energetiche, approntando, tra l'altro, una ristrutturazione dell'Agip, una connessa campagna di ricerca petrolifera in Italia e la riduzione delle tariffe degli idrocarburi.\nLa sua attivit\u00e0 di geologo si \u00e8 indirizzata prevalentemente sulla petrografia, con lo studio dei minerali appenninici e dell'isola di Ustica, poi delle isole egee. Successivamente le sue indagini, influenzate dalla carriera politica, si sono rivolte allo studio delle materie prime per l'approvvigionamento bellico e sul petrolio, tema sul quale ha pubblicato diversi saggi tra il 1925 e il 1933. Socio di innumerevoli istituzioni culturali e scientifiche, fra le quali l'Accademia dei Lincei, l'Accademia dei Georgofili e la Societ\u00e0 Geografica Italiana, Martelli \u00e8 stato presidente dell'Agip dal 1932 e della Societ\u00e0 Geologica Italiana nel 1933."}
{"id": "3560722", "revid": "1305772", "url": "https://it.wikipedia.org/wiki?curid=3560722", "title": "Nilesat", "text": "Nilesat \u00e8 una azienda egiziana che si occupa di televisione satellitare. \u00c8 stata fondata nel 1996 con lo scopo di gestire i satelliti egiziani e le loro stazioni di controllo associate a terra egli impianti di uplink. L'azienda \u00e8 di propriet\u00e0 della Egyptian Radio &amp; Television Union per un 40%, dalla Arab Organization for Industrialization per un 10%, dalla Egyptian Company for Investment Projects per un 9% ed il resto \u00e8 di propriet\u00e0 del pubblico, di istituti finanziari egiziani ed altri investitori. L'azienda dispone di due stazioni di terra, una principale nella Citt\u00e0 del 6 ottobre ed un'altra ad Alessandria d'Egitto. Le due stazioni di terra sono state costruite da EADS Astrium. Al gennaio 2008, Nilesat include 415 reti televisive, 300 delle quali sono Free to air."}
{"id": "3560730", "revid": "22475", "url": "https://it.wikipedia.org/wiki?curid=3560730", "title": "Golden Axe II", "text": " \u00e8 un videogioco prodotto dalla SEGA nel 1991 di genere picchiaduro a scorrimento, sottogenere \"hack 'n slash\" (\"affetta e lacera\"), data la presenza praticamente costante di armi da taglio o comunque bianche nelle mani di protagonisti e nemici. Passato esclusivamente per console e non come gioco arcade, \u00e8 il seguito del popolare \"Golden Axe\", di cui costituisce il secondo capitolo; il seguito arcade fu invece \"\" (1992).\nAmbientazione e spirito di gioco sono direttamente ripresi dal videogioco capostipite e rimangono tipicamente fantasy sempre sul genere iniziato da storie come quelle di Conan il barbaro.\nTrama.\nI tre eroi di \"Golden Axe\", Ax Battler, Tyris Falre e Gilius Thunderhead, tornano in questo capitolo per sconfiggere una nuova minaccia che sta prendendo possesso del mondo intero. Il malvagio Dark Guld, infatti, \u00e8 riuscito a impossessarsi della Scure Dorata (Golden Axe) e grazie a questa, e a un nutrito esercito di soldati e mostri di vario genere, vuole soddisfare la propria sete di conquista.\nToccher\u00e0 ad Ax, Tyris e Gilius battere il nuovo tiranno e le sue truppe, per riportare la pace nel mondo grazie alla mitica Scure.\nModalit\u00e0 di gioco.\nCome nel precedente capitolo, il gioco \u00e8 composto da due modalit\u00e0, \"Arcade\" (il modo normale) e \"Duel\" (i duelli). Con la prima si inizia la modalit\u00e0 di svolgimento della storia, con la quale il giocatore (o i due giocatori) devono attraversare tutti i livelli per finire il gioco. Il gioco prevede in tutto 7 livelli, di cui 6 a scorrimento e il livello finale su un'arena fissa. Ma se si inizia l'avventura con il livello di difficolt\u00e0 facile il gioco viene interrotto alla fine del quinto livello e una didascalia in sovraimpressione invita il/i giocatore/i a ricominciare il gioco aumentando il livello di difficolt\u00e0. La seconda modalit\u00e0 di gioco mette il giocatore di fronte a uno o pi\u00f9 avversari in singoli duelli. Per finire questa modalit\u00e0 il giocatore deve vincere tutti i duelli proposti. In caso di due giocatori in questa modalit\u00e0, l'incontro avviene uno contro l'altro.\nI maggiori cambiamenti ai controlli sono stati effettuati nelle mosse: schiacciando contemporaneamente \"attacco\" e \"salto\" non si ottiene un retroattacco come in \"Golden Axe\", ma un doppio attacco su entrambi i fronti; una volta effettuata la presa dell'avversario \u00e8 possibile decidere in quale direzione scagliarlo; il sistema di attivazione della magia \u00e8 dinamico e prevede la possibilit\u00e0 di scegliere il livello di magia da scagliare (tra quelli disponibili al momento) tenendo premuto il pulsante \"magia\" fino al livello desiderato, permettendo cos\u00ec al giocatore di preservare parte delle proprie risorse magiche.\nPersonaggi.\nI 3 personaggi selezionabili sono rimasti quelli originali e presentano poche differenze in quanto a giocabilit\u00e0, minime in quanto a grafica."}
{"id": "3560752", "revid": "695564", "url": "https://it.wikipedia.org/wiki?curid=3560752", "title": "L'immenso", "text": ""}
{"id": "3560755", "revid": "1005847", "url": "https://it.wikipedia.org/wiki?curid=3560755", "title": "Elezioni presidenziali in Venezuela del 2006", "text": "Le elezioni presidenziali in Venezuela del 2006 si tennero il 3 dicembre. Esse videro la vittoria di Hugo Ch\u00e1vez, sostenuto dal Movimento Quinta Repubblica, che sconfisse Manuel Rosales, sostenuto da Un Nuovo Tempo, e fu rieletto Presidente del Venezuela."}
{"id": "3560761", "revid": "41778520", "url": "https://it.wikipedia.org/wiki?curid=3560761", "title": "Pasquali Macchine Agricole", "text": ""}
{"id": "3560768", "revid": "1442080", "url": "https://it.wikipedia.org/wiki?curid=3560768", "title": "GDF SUEZ Grand Prix 2011 - Singolare", "text": "Il singolare del GDF SUEZ Grand Prix 2011 \u00e8 stato un torneo di tennis facente parte del WTA Tour 2011.\n\u00c1gnes Sz\u00e1vay \u00e8 la detentrice del titolo ma ha deciso di non partecipare a questa edizione. Il titolo \u00e8 stato vinto da Roberta Vinci che ha battuto in finale Irina-Camelia Begu."}
{"id": "3560772", "revid": "339392", "url": "https://it.wikipedia.org/wiki?curid=3560772", "title": "Dj Angelo", "text": ""}
{"id": "3560773", "revid": "448277", "url": "https://it.wikipedia.org/wiki?curid=3560773", "title": "Frente Amplio", "text": ""}
{"id": "3560776", "revid": "448277", "url": "https://it.wikipedia.org/wiki?curid=3560776", "title": "Partido Nacional (Uruguay)", "text": ""}
{"id": "3560779", "revid": "1442080", "url": "https://it.wikipedia.org/wiki?curid=3560779", "title": "GDF SUEZ Grand Prix 2011 - Doppio", "text": "Il doppio del GDF SUEZ Grand Prix 2011 \u00e8 stato un torneo di tennis facente parte del WTA Tour 2011.\nTimea Bacsinszky e Tathiana Garbin erano le campionesse uscenti, ma hanno deciso di non partecipare a quest'edizione.\nAnabel Medina Garrigues e Alicja Rosolska hanno battuto in finale Natalie Grandin e Vladim\u00edra Uhl\u00ed\u0159ov\u00e1 6\u20132, 6\u20132."}
{"id": "3560780", "revid": "599013", "url": "https://it.wikipedia.org/wiki?curid=3560780", "title": "Arrigo Jacchia", "text": "Biografia.\nDiscendente della numerosa comunit\u00e0 ebraica di Lugo, si trasferisce giovanissimo a Roma, dove nel 1912, a soli 21 anni, \u00e8 gi\u00e0 redattore del quotidiano \"Il Messaggero\". Successivamente \u00e8 corrispondente parlamentare per \"La Stampa\" di Torino e \"Il Secolo\" di Milano. Le leggi razziali interrompono la sua attivit\u00e0. Jacchia comunque non lascia Roma.\nDopo la Liberazione della capitale (4 giugno 1944) il PWB alleato sceglie Jacchia come direttore del proprio quotidiano ufficiale, il \"Corriere di Roma\", che viene stampato negli stabilimenti del \"Messaggero\". Il giornale visse dal 6 giugno 1944 al 19 gennaio 1945. Esaurito il suo compito, il PWB cedette gli stabilimenti di via del Tritone a una cooperativa di giornalisti, che pubblic\u00f2 il quotidiano indipendente \"Il Giornale del Mattino\". Arrigo Jacchia fu direttore anche di questo quotidiano, che visse dal 20 gennaio 1945 all'aprile 1946, quando torn\u00f2 in edicola \"Il Messaggero\".\nLa data scelta per il ritorno in edicola del quotidiano pi\u00f9 letto della capitale fu il 21 aprile, Natale di Roma. A Jacchia fu concesso l'onore della direzione del prestigioso organo di stampa, che mantenne fino a settembre dello stesso anno.\nNel 1947 fu direttore de \"La Repubblica d'Italia\", quotidiano del pomeriggio che ebbe breve durata.\nJacchia e Arnold Zweig.\nNel 1950 Jacchia incontr\u00f2 a Berlino l'intellettuale tedesco Arnold Zweig. Scrittore di religione ebraica, Zweig aveva lasciato la Germania dopo l'ascesa di Hitler al potere (1933) e si era stabilito in Palestina. Dopo la seconda guerra mondiale aveva deciso di stabilirsi nella Germania dell'Est ed era diventato presidente dell'Accademia delle arti del suo nuovo Paese."}
{"id": "3560782", "revid": "339392", "url": "https://it.wikipedia.org/wiki?curid=3560782", "title": "Partido Colorado (Uruguay)", "text": ""}
{"id": "3560788", "revid": "1714743", "url": "https://it.wikipedia.org/wiki?curid=3560788", "title": "Federico di Castiglia", "text": "Biografia.\nEra figlio del re Ferdinando III di Castiglia e Beatrice di Svevia. Partecip\u00f2 col padre e i fratelli al progetto della Reconquista. Nel 1240 venne mandato dal padre presso la corte di Federico II di Svevia per chiedere ed ottenere l'eredit\u00e0 di sua madre Beatrice, morta nel 1235. Federico rimase presso la corte dell'imperatore diversi anni partecipando alle azioni militari intraprese contro le citt\u00e0 lombarde e il papato.\nMentre si trovava in Italia, spos\u00f2 Beatrice di Malaspina, figlia dei marchesi di Malaspina da cui ebbe una figlia:\nDa donna ignota ebbe inoltre due figli illegittimi:\nNel 1245 fece ritorno in Castiglia per prestare aiuto a suo padre impegnato nell'assedio di Ja\u00e9n, che capitol\u00f2 l'anno dopo. Per la rinuncia ai suoi diritti sull'eredit\u00e0 materna, Federico ottenne nel 1248 numerosi possedimenti terrieri in Andalusia: Sanl\u00facar di Alba\u00edda, Gelves, Gizirat, Abualhinar, Alpechin, Cambull\u00f3n, Brenes, Riazuela e La Algeba. Nel 1257 cerc\u00f2 di ottenere la mano della principessa Cristina di Norvegia, figlia del re Haakon IV di Norvegia, che poi spos\u00f2 Filippo di Castiglia.\nA causa di conflitti con suo fratello Alfonso X di Castiglia, succeduto a loro padre, Federico raggiunse l'altro fratello Enrico messosi al servizio del re di Tunisi. Federico divenne anch'egli mercenario e rimase presso il re diversi anni.\nIn seguito si rec\u00f2 in Italia mettendosi al servizio di Manfredi di Sicilia, figlio illegittimo di Federico II. Dopo la disfatta nella battaglia di Benevento contro Carlo I d'Angi\u00f2, Federico torn\u00f2 nuovamente al servizio del re di Tunisi. A costui chiese aiuto Corradino di Svevia per cacciare gli angioni ed riprendere il trono siciliano che fu dei suoi avi. \nAnche questa seconda missione siciliana si tramut\u00f2 in disfatta con l'uccisione in seguito alla battaglia di Tagliacozzo del pretendente svevo. Per non essere fatto anch'egli prigioniero, Federico si rifugi\u00f2 di nuovo in Tunisia ma stavolta dovette lasciarla per sempre in seguito al patto di alleanza suggellato tra Carlo d'Angi\u00f2 e il re di Tunisi.\nNel 1271 inizi\u00f2 il viaggio di ritorno definitivo in Castiglia dove fece pace col re Alfonso il quale dapprima lo aveva privato delle sue propriet\u00e0 nel 1269 e nel 1272 le restitu\u00ec al fratello. Ivi non partecip\u00f2 attivamente alla rivolta della nobilt\u00e0 contro il re scoppiata nel 1272 ma appoggi\u00f2 gli insorti. Durante la riunione delle Cortes a Burgos nel 1274 Federico, appoggiato dalla nobilt\u00e0, propose al fratello di nominare suo erede Sancho al posto di Alfonso de la Cerda ma il re si rifiut\u00f2.\nNel 1274 spos\u00f2 Caterina figlia di Niceforo Comneno, despota di Epiro da cui non ebbe figli. Numerosi figli illegittimi ebbe da diverse amanti incontrate durante i continui viaggi.\nSecondo gli Annali toledani accusato di cospirazione ai danni della corona, Alfonso, malato di malaria e continuamente minacciato dalle ribellioni dei nobili, condann\u00f2 a morte Federico e un suo figlio nel 1277."}
{"id": "3560789", "revid": "1442080", "url": "https://it.wikipedia.org/wiki?curid=3560789", "title": "Swedish Open 2011 - Singolare femminile", "text": "Il singolare femminile dello Swedish Open 2011 \u00e8 stato un torneo di tennis facente parte del WTA Tour 2011.\nAravane Reza\u00ef era la detentrice del titolo, ma \u00e8 stata eliminata al secondo turno dalla slovena Polona Hercog, che ha vinto il titolo per 6-4, 7-5 contro la svedese Johanna Larsson."}
{"id": "3560791", "revid": "448277", "url": "https://it.wikipedia.org/wiki?curid=3560791", "title": "Ra\u00fal Rodr\u00edguez", "text": ""}
{"id": "3560794", "revid": "114638332", "url": "https://it.wikipedia.org/wiki?curid=3560794", "title": "Lucien Aimar", "text": "Professionista dal 1965 al 1973, vinse il Tour de France 1966 e i Campionati francesi del 1967.\nCarriera.\nGli esordi e la vittoria al Tour 1966.\nScalatore, ottenne risultati sin da dilettante, categoria in cui fu terzo nel campionato nazionale 1960 e 1963; nel 1964 vinse il prestigioso Tour de l'Avenir, ma il successo gli fu revocato (a favore di Felice Gimondi) perch\u00e9 reo di aver preso a pugni il ciclista belga Joseph Spruyt. Se non gli fosse stata inflitta la penalit\u00e0, Aimar avrebbe vinto le due principali corse a tappe dilettantistiche francesi nella stessa stagione; oltre all'Avenir anche la Route de France. Sempre nel 1964 fu quarto ai campionati del mondo e partecip\u00f2 anche ai Giochi olimpici di Tokyo nella prova in linea, dove termin\u00f2 ottantesimo.\nL'episodio al Tour de l'Avenir non imped\u00ec a Rapha\u00ebl G\u00e9miniani, allora direttore sportivo della Ford France-Gitane, di ingaggiare Aimar come gregario di Jacques Anquetil. Nel 1965 lo stesso G\u00e9miniani lanci\u00f2 Aimar come capitano della propria formazione al Tour de France, complice anche l'assenza di Anquetil: tuttavia, nella tappa dell'Aubisque, il giovane neopr\u00f2 and\u00f2 in crisi di fame e fu costretto al ritiro. In quella stagione concluse comunque terzo nella Parigi-Camembert e quarto nel Crit\u00e9rium du Dauphin\u00e9 Lib\u00e9r\u00e9.\nNel 1966 vinse la Genova-Nizza e fu secondo sia alla Freccia Vallone che alla Euskal Bizikleta, mentre chiuse quarto il Crit\u00e9rium International e quinto il Crit\u00e9rium du Dauphin\u00e9 Lib\u00e9r\u00e9. Al Tour de France G\u00e9miniani lo schier\u00f2 come gregario di Anquetil. Aimar riusc\u00ec a conquistare la maglia gialla nella tappa con arrivo a Torino e \u2013 anche grazie all'aiuto di Anquetil, che poi si ritir\u00f2 \u2013 a portarla fino al traguardo finale di Parigi, battendo Jan Janssen e Raymond Poulidor, vincendo cos\u00ec la \"Grande Boucle\" anche se senza nessun successo di tappa.\nGli ultimi anni.\nNella stagione successiva pass\u00f2 alla Bic, sempre con Anquetil. Vinse la Quattro giorni di Dunkerque e al Giro d'Italia si mise al servizio del capitano, chiudendo al settimo posto. Al Tour, invece, vest\u00ec la maglia della Nazionale Francese \"A\", permettendo la vittoria di Roger Pingeon e chiudendo al sesto posto. Nel 1968, complice il ritiro di Anquetil, si ritrov\u00f2 capitano unico della Bic. Partecip\u00f2 sia al Tour che alla Vuelta a Espa\u00f1a concludendo in entrambi casi nei primi dieci. In quell'anno vinse il campionato francese e partecip\u00f2 anche ai mondiali, che chiuse decimo.\nIl 1969 non lo vide competitivo e fu anche sospeso per un mese per aver fatto uso di sostanze dopanti; fu comunque quarto nel campionato nazionale e quinto nella Setmana Catalana. Nel 1970 pass\u00f2 alla Sonolor-Lejeune. Al Tour de France termin\u00f2 oltre la decima posizione, tuttavia il suo lavoro da gregario permise al giovane compagno Lucien Van Impe di chiudere la corsa al sesto posto. Fra i piazzamenti di quella stagione, il secondo posto nel Crit\u00e9rium International, il quinto nella Paris-Nice e anche il secondo posto nella classica francese Bordeaux-Parigi, dietro a Herman Van Springel; vinse anche una corsa del panorama francese, la Polymultipli\u00e9e.\nTorn\u00f2 al Tour de France 1971 dove, complice una maxi-fuga, chiuse la corsa al nono posto finale. Nel 1972 pass\u00f2 alla squadra tedesca Rokado per fare da gregario a Gerben Karstens e Rolf Wolfshohl e non ottenne piazzamenti significativi. Il 1973 fu l'ultimo anno da professionista, corso come capitano della piccola squadra francese De Kova, dove direttore sportivo era il suo vecchio mentore G\u00e9miniani. Ottenne ancora qualche risultato, come la vittoria di una tappa nella Quattro giorni di Dunkerque e l'ottavo nella Bordeaux-Parigi."}
{"id": "3560795", "revid": "767487", "url": "https://it.wikipedia.org/wiki?curid=3560795", "title": "Chiang Fang-liang", "text": "Biografia.\nNata in una famiglia bielorussa emigrata a Ekaterinburg, nell'Impero russo, durante la prima guerra mondiale, rimase orfana in giovanissima et\u00e0 e fu cresciuta dalla sorella Anna. Membro del Komsomol, all'et\u00e0 di sedici anni lavor\u00f2 per Chiang Ching-kuo, che spos\u00f2 due anni dopo il 15 marzo 1935. La coppia ebbe quattro figli: tre maschi, Hsiao-wen, Hsiao-wu e Hsiao-yung, ed una femmina, Hsiao-chang. La coppia rimase per alcuni anni esiliata in Siberia sotto la direzione di Stalin, dato che il padre di Chiang Ching-kuo, Chiang Kai-shek, aveva espulso alcuni membri della sinistra dal Kuomintang (KMT). La coppia pot\u00e9 ritornare in Cina solo nell'aprile 1937. Nello Zhejiang, Chiang Fang-liang e suo marito tennero una seconda cerimonia di nozze.\nNel 1949 segu\u00ec il marito a Formosa.\nQuando Chiang Ching-kuo nel 1978 fu eletto presidente della Repubblica Cinese, Fang-liang raramente ademp\u00ec ai normali compiti che spettano alle first lady, in parte per non aver ricevuto un'istruzione formale ed in parte per l'incoraggiamento da parte del marito a non interessarsi alla politica. Per tale motivo, Chiang Fang-liang rimase quasi completamente al di fuori dell'attenzione pubblica e si conosce ben poco delle sue inclinazioni politiche. In seguito, Chiang Fang-liang non ritorner\u00e0 mai pi\u00f9 in Russia e nel corso della sua vita lascer\u00e0 la Cina soltanto in tre occasioni, per fare visita ai figli, che vivevano tutti negli Stati Uniti (ad eccezione di Hsiao-wu, che invece era in Germania).\nNel 1992 ricevette la visita di una delegazione del suo paese, guidata dal sindaco di Minsk.\nDopo la morte di Chiang Ching-kuo, avvenuta nel 1988, anche i tre figli maschi di Chiang Fang-liang morirono: Hsiao-wen nel 1989, Hsiao-wu nel 1991 e Hsiao-yung nel 1996.\nOrmai completamente uscita dalle scene pubbliche, Chiang Fang-liang mor\u00ec di cancro ai polmoni il 15 dicembre 2004 presso il Taipei Veterans General Hospital all'et\u00e0 di 88 anni. Il suo funerale si tenne il 27 dicembre alla presenza di varie autorit\u00e0 pubbliche, compreso il presidente Chen Shui-bian."}
{"id": "3560805", "revid": "205250", "url": "https://it.wikipedia.org/wiki?curid=3560805", "title": "Lino Pasquali", "text": "Biografia.\nLaureato in Scienze Agrarie, membro dell'Accademia dei Georgofili, nel primo dopoguerra fond\u00f2 con successo quella che sarebbe diventata una delle pi\u00f9 importanti industrie italiane della meccanizzazione agricola, la Pasquali Macchine Agricole. Pasquali \u00e8 considerato una delle \"figure pi\u00f9 importanti nella storia della meccanizzazione agricola\"."}
{"id": "3560823", "revid": "1005847", "url": "https://it.wikipedia.org/wiki?curid=3560823", "title": "Elezioni generali in Uruguay del 2009", "text": "Le elezioni generali in Uruguay del 2009 si tennero il 25 ottobre (primo turno) e il 29 novembre (secondo turno) per l'elezione del Presidente e il rinnovo dell'Assemblea generale (Camera dei rappresentanti e Camera dei senatori).\nLe elezioni presidenziali videro la vittoria di Jos\u00e9 Mujica, sostenuto dal Fronte Ampio, che sconfisse Luis Alberto Lacalle, sostenuto dal Partito Nazionale."}
{"id": "3560831", "revid": "1543377", "url": "https://it.wikipedia.org/wiki?curid=3560831", "title": "Rob Brown", "text": "\u00c8 principalmente conosciuto per i suoi ruoli in \"Scoprendo Forrester\" (2000), \"Coach Carter\" (2005), \"Ti va di ballare?\" (2006), \"The Express\" (2008) e nella serie televisiva \"Treme\".\nBiografia.\nBrown \u00e8 nato nel quartiere di Harlem e cresciuto a Brooklyn, ed ha fatto parte del programma accademico \"Prep for Prep\", che forniva opportunit\u00e0 alle minoranze di New York di frequentare istituti scolastici privati. Brown frequenta l'Amherst College, dove gioca a football americano, cosa che gli d\u00e0 l'esperienza necessaria per recitare in uno dei suoi ruoli maggiormente ricordati, quello di Ernie Davis nel film del 2008 \"The Express\".\nIn precedenza Brown era gi\u00e0 diventato noto presso il grande pubblico per aver recitato nel 2000 accanto a Sean Connery nel film \"Scoprendo Forrester\", che rappresentava il suo debutto nella recitazione, ed a cui Brown si era approcciato in seguito ad un annuncio sulla bacheca della scuola e senza mai aver avuto alcuna esperienza precedente. Nel 2005 aveva inoltre interpretato il ruolo di Kenyon Stone in \"Coach Carter\", al fianco di Samuel L. Jackson.\nNel 2006 recita insieme ad Antonio Banderas nel film Ti va di ballare?\nNel 2008, Rob Brown \u00e8 stato nominato portavoce ufficiale dell'associazione Light the Night Walk, a favore dei malati di leucemia."}
{"id": "3560834", "revid": "228587", "url": "https://it.wikipedia.org/wiki?curid=3560834", "title": "Partito Indipendente (Uruguay)", "text": "Il Partito Indipendente (in spagnolo: \"Partido Independiente\") \u00e8 un partito politico attivo in Uruguay.\nSuo leader \u00e8 Pablo Mieres, candidatosi in occasione delle elezioni presidenziali del 2004 e in quelle del 2009.\nIl partito \u00e8 di ispirazione socialdemocratica.\nElezioni.\nAlle elezioni nazionali del 2004 ottiene l'1,89% dei voti, un seggio alla Camera dei deputati (che \u00e8 presieduta da Iv\u00e1n Posada), e nessuno al Senato. \u00c8 il quarto partito pi\u00f9 grande in Uruguay, e con la rappresentazione parlamentare pi\u00f9 bassa. Alle elezioni nazionali del 2009 ottiene il 2,49% del voto popolare e due seggi alla Camera dei deputati (occupata da Iv\u00e1n Posada e Daniel Rad\u00edo)."}
{"id": "3560835", "revid": "1892390", "url": "https://it.wikipedia.org/wiki?curid=3560835", "title": "Assemblea Popolare", "text": "Assemblea Popolare (in spagnolo: \"Asamblea Popular\") \u00e8 un partito politico uruguayano di orientamento socialista e comunista fondato nel 2006 in seguito ad una scissione a sinistra del Fronte Ampio.\nIl partito, guidato da Ra\u00fal Rodr\u00edguez, fa parte della coalizione Unit\u00e0 Popolare."}
{"id": "3560839", "revid": "400518", "url": "https://it.wikipedia.org/wiki?curid=3560839", "title": "Dmitry Sharafutdinov", "text": ""}
{"id": "3560844", "revid": "298229", "url": "https://it.wikipedia.org/wiki?curid=3560844", "title": "Melisa Barber", "text": ""}
{"id": "3560847", "revid": "95684753", "url": "https://it.wikipedia.org/wiki?curid=3560847", "title": "Take Me Away (Cappella)", "text": "Take Me Away \u00e8 un singolo del 1992 dei Cappella.\nIl brano rimase per cinque settimane in classifica nel Regno Unito raggiungendo la posizione numero venticinque."}
{"id": "3560851", "revid": "729019", "url": "https://it.wikipedia.org/wiki?curid=3560851", "title": "Masbate (isola)", "text": "Masbate \u00e8 una delle tre maggiori isole della Provincia di Masbate, nelle Filippine.\nLe altre due grandi isole sono l'isola di Ticao e l'isola di Burias. Con una superficie di 3.268\u00a0km\u00b2 l'isola si classifica al 155\u00ba posto tra le isole pi\u00f9 grandi del mondo e con 555.000 abitanti \u00e8 anche la 59\u00ba al mondo per popolazione."}
{"id": "3560852", "revid": "287204", "url": "https://it.wikipedia.org/wiki?curid=3560852", "title": "Carlo Casanova", "text": "Biografia.\nNato da famiglia lodigiana a Crema, studi\u00f2 nel collegio dei Barnabiti \"Carlo Alberto\" di Moncalieri, poi si iscrisse alla facolt\u00e0 di ingegneria dell'Universit\u00e0 di Pavia, ma si laure\u00f2 a quella di Padova. Attratto dall'arte, esercit\u00f2 la professione di ingegnere solo per poco tempo e si trasfer\u00ec a Milano, dove divent\u00f2 amico del pittore Stefano Bersani e apr\u00ec uno studio in corso Monforte n. 41.\nOltre che alla pittura si dedic\u00f2 all'incisione di acqueforti, di soggetto paesaggistico e architettonico. Incise circa 650 lastre di zinco o di rame, delle quali si conservano esemplari nei musei di tutto il mondo: la Pinacoteca Ambrosiana e la Galleria d'Arte Moderna di Milano, la Galleria degli Uffizi di Firenze, il Museo di arte contemporanea di Roma, le gallerie d'arte di Torino, Londra, Barcellona, Lima e Bruxelles, il museo imperiale di Tokio e il museo Civico di Lodi.\nEspose le sue opere, acqueforti e dipinti, in quasi tutte le biennali di Brera e di Venezia, ma anche a Roma, Buenos Aires, Barcellona, Atene e Monaco. Il re Leopoldo I del Belgio fu un suo appassionato collezionista.\nNel 1942 trasfer\u00ec la propria residenza a Quarna Sotto, localit\u00e0 nei pressi del lago d'Orta che gli diede ispirazione per molte sue opere, dove rimase fino alla morte.\nIn settembre-ottobre 2004 la sua citt\u00e0 natale di Crema gli ha dedicato una mostra dove sono state esposte pi\u00f9 di 270 sue opere.\nDi notevole interesse \u00e8 anche il lavoro come fotografo che il Casanova ha intrapreso con entusiasmo alla fine dell'Ottocento; l'artista fu uno dei primi ad intravedere le molteplici possibilit\u00e0 che la nascente arte fotografica permetteva, anche all'interno delle arti figurative. Casanova ha indagato in una sorta di \"geografie private\" tutto il mondo che lo circondava, prediligendo la natura delle Alpi e Prealpi, documentando l'amore per la moglie Bianca e le figlie, il fascino arcaico dei pescatori di Bocca di Magra, gli scorci della Milano pi\u00f9 inusuale e nascosta, i viandanti del passo del Maloia e dello Spluga ecc.; Casanova ha lasciato un notevole archivio fotografico tuttora inedito e di grande interesse storico e di costume, circa 1500 scatti fotografici su lastra di vetro e pellicola."}
{"id": "3560853", "revid": "767487", "url": "https://it.wikipedia.org/wiki?curid=3560853", "title": "Sfiorarsi", "text": "Sfiorarsi \u00e8 un film del 2006 diretto da Angelo Orlando. Il film \u00e8 stato presentato in anteprima al festival Cinema. Festa internazionale di Roma 2006 nella sezione Serate Italiane.\nTrama.\nC\u00e9line \u00e8 un'attrice, ha circa trent'anni, tante storie cominciate, terminate e, una figlia, Lisa, una bambina di dieci anni. Paolo \u00e8 un fotografo, sulla quarantina, qualcosa di pi\u00f9 forse. Si nasconde l'et\u00e0, pi\u00f9 che di invecchiare, ha paura di crescere, di rinunciare a tutto quello che \u00e8 la passione di un nuovo inizio. Forse per questo ama cos\u00ec tanto intrecciare relazioni con le sue studentesse, ha paura di sacrificare il suo animo infantile che lo allontana dal considerare una relazione approfondita con una donna. Paolo e Celine si sfiorano da una vita e non lo sanno.\nProduzione.\nGirato tra Roma (prevalentemente nel quartiere Garbatella) e Parigi, il film \u00e8 stato prodotto con il contributo del Ministero dei Beni e delle attivit\u00e0 culturali e del Turismo). Sceneggiato dai due attori protagonisti, diretto da Angelo Orlando \u00e8 la terza regia dell'artista salernitano. Sacrificato da una distribuzione invisibile, indipendente, proiettato per quattro mesi di fila in un cinema storico della capitale (il Filmstudio). Girato in pellicola super 35, il film ha partecipato a numerosi festival nazionali e internazionali."}
{"id": "3560860", "revid": "1851848", "url": "https://it.wikipedia.org/wiki?curid=3560860", "title": "Francisco Escalero", "text": "Soprannominato dalla stampa \"matamendigos\" o \"mendigo asesino\", \u00e8 stato ritenuto colpevole di 10 omicidi effettuati tra il 1987 e il 1993.\nBiografia.\nNato da una famiglia di umili origini, visse l'infanzia in un ambiente di estrema povert\u00e0 sviluppando un quadro psicologico disastrato, pervaso da tendenze al suicidio o a rifugiarsi all'interno del cimitero situato vicino alla sua abitazione. Passato nell'adolescenza ai piccoli furti, nel 1973 fu condannato a sessant'anni di detenzione per aver violentato una donna in un cimitero.\nScarcerato nel 1984, inizi\u00f2 a vivere vagabondando e a consumare numerose quantit\u00e0 di Ropinol e alcoolici che cominciarono a generare nella sua mente delle allucinazioni sotto forma di voci che lo costringono ad uccidere. Tra il 1987 e il 1993 Escalero uccise barboni e prostitute utilizzando metodi violenti (decapitazione, sfondamento del cranio, pugnalate) che includevano, in alcuni casi, atti di tortura, mutilazione e necrofilia.\nFu arrestato nel 1993 in seguito ad una confessione effettuata in un ospedale (dove era ricoverato in seguito ad un incidente stradale), nella quale si attribu\u00ec l'uccisione di quindici persone. Gli interrogatori successivi ridussero il numero di vittime a tredici, di cui undici identificabili: il processo, avuto luogo nel dicembre 1995, giudic\u00f2 Escalero incapace di intendere e di volere, disponendone la detenzione permanente in un ospedale psichiatrico di Fontcalent, nel municipio di Alicante, dove, la notte del 19 agosto del 2014, muore per cause naturali."}
{"id": "3560863", "revid": "729019", "url": "https://it.wikipedia.org/wiki?curid=3560863", "title": "Battaglia del banco di Noordhinder", "text": "La battaglia del banco di Noordhinder \u00e8 stata un confronto tra alcune unit\u00e0 leggere tedesche ed una flottiglia di pescherecci armati britannici, seguita da un intervento di alcuni cacciatorpediniere britannici che affondarono le motovedette.\nPremesse.\nDopo che quattro motosiluranti della 7\u00aa semiflottiglia tedesca basata nelle Fiandre erano state affondate il 17 ottobre 1914 al largo di Texel da una flottiglia di cacciatorpediniere ed un incrociatore britannici, i tedeschi furono riluttanti ad impegnare altre unit\u00e0 sottili contro le forze di pattuglia inglesi inevitabilmente superiori. Nonostante le premesse, l'ammiraglio Ludwig von Schroeder chiese rinforzi al comando della Kaiserliche Marine in termini di naviglio leggero e sommergibili ed ottenutili, anche se in termini inferiori a quanto richiesto, costitu\u00ec la \"Flottiglia motosiluranti delle Fiandre\" con le 15 unit\u00e0 di classe A pervenute.\nIl primo maggio 1915, due idroplani tedeschi in ricognizione avvistarono una flottiglia di pescherecci armati antisommergibile in prossimit\u00e0 del Banco di Noordhinder, ma uno di loro venne abbattuto e costretto ad un ammaraggio di emergenza, per cui le motovedette SMS A2 e A6 vennero inviate a recuperare l'equipaggio e distruggere i pescherecci. Contemporaneamente, il sottomarino tedesco SMS UB-6 silurava ed affondava il cacciatorpediniere HMS \"Recruit\", di pattuglia nei pressi dei \"Goodwin Sands\", e la flottiglia di pescherecci si metteva a caccia del sommergibile. Le quattro unit\u00e0, \"Columbia\", \"Barbados\", \"Chirsit\" e \"Miura\", comandate dal tenente di vascello James Domville ed armate con un singolo cannone da 3 libbre, verso le ore 15:00 venivano in contatto con le due motosiluranti tedesche, armate invece con cannone e siluri.\nL'azione.\nAvvistati i pescherecci, le motosiluranti lanciarono una salva di siluri, uno solo dei quali and\u00f2 a bersaglio affondando il \"Columbia\" ed uccidendone il comandante. Immediatamente part\u00ec la richiesta di soccorso e venne distaccata dalla \"Harwich Force\", una flottiglia di incrociatori leggeri e cacciatorpediniere che presidiava il Canale ed il cui nome derivava dall'avere sede ad Harwich, una squadriglia di cacciarotpediniere, composta da quattro unit\u00e0 della classe L, le HMS \"Laforey\", \"Lawford\", \"Leonidas\" e \"Lark\". Vista la palese inferiorit\u00e0, i restanti pescherecci decisero di accettare il confronto e tentare di speronare gli attaccanti; infatti il \"Barbados\" speron\u00f2 la SMS A6 costringendola a ritirarsi, ma non prima che avesse ripescato e fatto prigionieri tre membri dell'equipaggio del \"Columbia\". Nel frattempo i cacciatorpediniere britannici avevano raggiunto il luogo dello scontro e si erano messi in caccia raggiungendo i battelli ed affondandoli entrambi dopo un'ora di combattimento. Una parte degli equipaggi tedeschi and\u00f2 a fondo con le navi, compreso il comandante Hermann Schoemann (a cui sar\u00e0 intitolato un cacciatorpediniere della seconda guerra mondiale), mentre le navi britanniche non ebbero alcuna perdita."}
{"id": "3560864", "revid": "767487", "url": "https://it.wikipedia.org/wiki?curid=3560864", "title": "Mongezi Feza", "text": "Musicista di colore cresciuto nelle atmosfere dei ghetti neri sudafricani, \u00e8 diventato famoso per le sue meravigliose improvvisazioni e gli esplosivi assoli di tromba, che gli hanno aperto le porte degli ambienti del jazz, del rock progressivo e sperimentale europei. La sua musica era una fusione di kwela, bebop e free jazz, che ha interpretato in modo del tutto originale. Considerato da alcuni un concentrato di energia allo stato puro, Mongs, come era affettuosamente soprannominato, si fece ammirare dal pubblico e dai colleghi anche per le doti umane.\nCon la sua prematura scomparsa la scena del jazz internazionale ha perso uno dei suoi personaggi pi\u00f9 rappresentativi.\nBiografia.\nGli Inizi.\nComincia a suonare la tromba ad 8 anni e tra gli artisti a cui si ispira durante la formazione musicale vi sono Clifford Brown e Booker Little. A 16 anni si unisce a gruppi professionistici che partecipano a diversi festival. Durante uno di questi eventi viene notato dal jazzista sudafricano bianco Chris McGregor, che nel 1962 lo fa entrare nel sestetto The Blue Notes, i cui altri membri, tutti di colore, erano i sassofonisti Nikele Moyake e Dudu Pukwana, il contrabbassista e pianista Johnny Dyani, ed il batterista Louis Moholo. Con il loro eccitante mix di musica africana e jazz riscuotono grande successo ed ottengono il premio come miglior gruppo al festival nazionale sudafricano di jazz del 1963. La registrazione di un concerto a Durban nel 1964 verr\u00e0 pubblicata nell'album \"\" dalla Ogun Records nel 1995. Le dure leggi dell'apartheid allora vigenti in Sudafrica proibivano a bianchi e neri di esibirsi insieme ed i Blue Notes sono costretti a suonare clandestinamente. \u00c8 questo il principale motivo che spinge la band a lasciare il paese nel 1964.\nIl trasferimento in Europa.\nThe Blue Notes sbarcano in Europa e partecipano al Jazz Festival di Antibes, si trasferiscono poi a Zurigo, Londra e a Copenaghen. Problemi legati allo status di rifugiati, al razzismo ed alla mancanza di ingaggi portano a delle defezioni e queste allo scioglimento del gruppo. Feza si unisce nel 1969 alla nuova big band di McGregor The Brotherhood of Breath, che si stabilisce a Londra e mette assieme parte dei componenti dei Blue Notes con personaggi di spicco del jazz britannico. Il grande successo di pubblico che raccolgono nei concerti li consacra come una delle rivelazioni della scena jazzistica internazionale e li porta a pubblicare tre dischi nel giro di pochi anni. Malgrado ci\u00f2 si scioglieranno nel 1974, dopo che McGregor si trasferisce in Francia.\nL'arrivo di questi artisti sudafricani apre nuovi spiragli per i jazzisti britannici, che fino a quel momento avevano intrapreso solo la strada di un jazz serioso e sperimentale o quella delle orchestrine da ballo. Personaggi come Feza e Pakwana, con la loro incredibile capacit\u00e0 di passare con disinvoltura dal pi\u00f9 sfrenato free jazz ad una gioiosa e divertente musica da ballo, colmano questo \"gap\" con la loro meravigliosa township music, la musica dei ghetti sudafricani, che possono felicemente suonare per tutta la notte.\nIl loro apporto \u00e8 stato importante non solo dal punto di vista musicale, ma anche da quello temperamentale, con la gran gioia di vivere che esprimono. Si rivelano un toccasana per la stagnante atmosfera europea e finiscono per stregare i maggiori interpreti del jazz e della fusion di oltremanica, spazzando via i pregiudizi tipici dei londinesi verso i nuovi arrivati, ed il clima di competitivit\u00e0 che si era instaurato.\nFeza in particolare diventa molto importante per il coetaneo Robert Wyatt, che considera la sua tromba il miglior accompagnamento per la propria voce, e per il trombettista delle Barbados Harry Beckett, folgorato principalmente dalla personalit\u00e0 e seriet\u00e0 professionale di Mongezi.\nLa fusion ed il rock progressivo.\nParallelamente ai progetti di McGregor, agli inizi degli anni settanta Feza si unisce a diverse altre band, che lo proiettano in ambiti musicali per lui nuovi, come la fusion, il rock progressivo e quello sperimentale. Una di queste sono i Centipede, in cui entra nel 1970, il super-gruppo jazz/progressive composto da pi\u00f9 di 50 membri assemblato da Keith Tippett, che nel 1971 pubblicano l'album \"Septober Energy\". Nello stesso anno fa parte nei Symbiosis del sassofonista Gary Windo, in cui suonano anche il trombonista Nick Evans, il bassista Roy Babbington ed il cantante/batterista Robert Wyatt, con il quale svilupper\u00e0 una profonda amicizia ed un'intensa collaborazione musicale. La band non pubblicher\u00e0 alcun disco, ma registra dei brani che entreranno in una compilation di Wyatt e in due di Windo.\nL'afro-rock.\nVerso fine anno \u00e8 il turno degli Assagai, fondati dal suo connazionale e compagno dei \"Brotherhood\", il sassofonista Dudu Pukwana, sulla scia del successo che stavano riscuotendo gli Osibisa e l'afro-rock in genere. Nei due anni di attivit\u00e0 pubblicano due dischi per la Vertigo Records. Dopo gli Assagai Pakwana fonda i Dudu Pukwana &amp; Spear, sempre con Feza, che suonano una musica pi\u00f9 impostata sul jazz rispetto agli Assagai e pubblicano due album tra il 1974 ed il 1975 con la Caroline Records. La collaborazione con Pakwana continua nei due album solisti di quest'ultimo del 1975, anch'essi di matrice jazz, che verranno pubblicati nel 1978 e nel 1999.\nLa sua band e l'album solista.\nNel 1972 Feza forma il trio Xaba, con l'altro ex Blue Notes Johnny Dyani ed il percussionista turco Okay Temiz. Il trio ha vita breve ma riesce a pubblicare l'album \"Music for Xaba\" nel 1973, mentre nel 1979 e nel 1988 usciranno rispettivamente \"Music For Xaba Vol.2\", e \"Rejoice\", raccolte di vecchi brani suonati con Feza. Okay Temiz entra anche nella formazione dell'unico album accreditato a Mongezi Feza, \"Free Jam\", registrato nel 1972 assieme al quartetto svedese di free jazz di Bernt Rosengren ed uscito per\u00f2 solo nel 2004. Il lavoro \u00e8 uno dei migliori dell'artista sudafricano, che compie assoli memorabili eseguiti a velocit\u00e0 incredibile. Il doppio CD dura circa due ore ed \u00e8 stato pubblicato dall'etichetta svedese Ayler Records.\nAltre collaborazioni.\nAltre importanti collaborazioni di Feza sono quelle con gli artisti della scena di Canterbury Robert Wyatt, per il quale suona negli album \"Rock Bottom\" del 1974, \"Ruth Is Stranger Than Richard\" del 1975 e nel \"live\" \"Theatre Royal Drury Lane 8th September 1974\" uscito nel 2005, ed Henry Cow, una band molto sperimentale di avant-prog a cui si unisce per il disco \"In Praise of Learning\" del 1975. Nello stesso anno partecipa ad un concerto a Brema degli Isipingo del bassista jazz Harry Miller, un connazionale bianco con cui aveva suonato nei 'Brotherhood', la cui registrazione verr\u00e0 pubblicata nell'album \"Which Way Now\" del 2006.\nLa misteriosa fine.\nVerso fine anno accus\u00f2 un grave esaurimento nervoso, che lo port\u00f2 al ricovero in un ospedale londinese e qui, il 14 dicembre 1975, Mongezi Feza mor\u00ec per le complicazioni di una polmonite doppia, a 30 anni. Le circostanze misteriose del decesso, portarono i suoi amici a dichiarare che Feza non aveva ricevuto cure adeguate, essendo un profugo di colore, e che se fosse stato bianco lo avrebbero curato meglio.\nTributi.\nIl 23 dicembre 1975, 9 giorni dopo la morte, The Blue Notes si riunirono per commemorarlo, ed incisero il disco \"Blue Notes for Mongezi\", pubblicato l'anno dopo dalla Ogun. La tensione emotiva e la commozione con cui gli ex compagni gli resero omaggio \u00e8 particolare, e la musica si differenzi\u00f2 da quelle dei lavori precedenti per il forte richiamo alle comuni radici africane.\nL'album \"Theatre Royal Drury Lane 8th September 1974\", uscito nel 2005, fu dedicato da Robert Wyatt con gratitudine agli scomparsi Feza, Gary Windo e John Peel che parteciparono all'evento. Dudu Pakwana gli dedic\u00f2 l'album \"In The Townships\" degli Spear del 1974 ed il suo \"Diamond Express\", registrato con Feza nel 1975.\nLe sue bellissime composizioni \"Sonia\" e \"You Ain't Gonna Know Me ('Cause You Think You Know Me)\" dopo la morte sono rimaste a lungo nel repertorio dei colleghi."}
{"id": "3560868", "revid": "1442080", "url": "https://it.wikipedia.org/wiki?curid=3560868", "title": "Swedish Open 2011 - Doppio femminile", "text": "Il doppio femminile dello Swedish Open 2011 \u00e8 stato un torneo di tennis facente parte del WTA Tour 2011.\nGisela Dulko e Flavia Pennetta erano le detentrici del titolo ma hanno deciso di non partecipare a questa edizione.\nLourdes Dom\u00ednguez Lino e Mar\u00eda Jos\u00e9 Mart\u00ednez S\u00e1nchez hanno vinto il torneo battendo in finale le connazionali Nuria Llagostera Vives e Arantxa Parra Santonja 6-3, 6-3.\nCollegamenti esterni.\nTabellone principale"}
{"id": "3560869", "revid": "1658", "url": "https://it.wikipedia.org/wiki?curid=3560869", "title": "Radiantismo", "text": "Il radiantismo \u00e8 un'attivit\u00e0 culturale che per \"studio ed istruzione personale\" (come previsto dalla normativa ministeriale) consente ai soggetti abilitati, sulle bande a loro assegnate, la sperimentazione in campo radio.\nIl termine deriva dalla radice \"radianti\", nome assegnato ai radioamatori, all'epoca di Marconi.\nStoria.\nLe origini del radiantismo risalgono alla fine del XIX secolo. Tuttavia, il radiantismo come viene praticato oggi cominci\u00f2 a diffondersi solo all'inizio del XX secolo. La prima lista di stazioni radioamatoriali risale al 1909, quando venne inclusa nel \"First Annual Official Wireless Blue Book of the Wireless Association of America\". Questo primo \"callbook\" elencava le stazioni radiotelegrafiche del Canada e degli Stati Uniti, tra cui anche 89 stazioni amatoriali. Come la nascita radio in generale, gli albori del radiantismo sono fortemente legati a vari sperimentatori amatoriali. Negli anni, i radioamatori hanno dato un importante contributo alla scienza, all'ingegneria e all'industria. Quest'ultima ha subito un significativo sviluppo grazie alla ricerca compiuta dai radioamatori.Inoltre l'intervento dei radioamatori si rivela spesso decisivo in situazioni d'emergenza.\nAttivit\u00e0 e pratiche.\nSpettro radio.\nPer quanto riguarda le voci sullo spettro radio, si considera la designazione ITU per la suddivisione dello spettro delle radiofrequenze. Alcune bande sono riservate agli usi IEEE o NATO.\nLe modalit\u00e0 di trasmissione.\nI radioamatori possono trasmettere voce e dati, modulando in vari modi l'onda portante, cio\u00e8 l'oscillazione elettromagnetica ad alta frequenza che si propaga nello spazio. Di seguito sono elencati i principali modi in uso.\nCW.\nCW sono le iniziali di \"Continuous Wave\" e cio\u00e8 la ricezione e trasmissione di messaggi telegrafici alfanumerici con l'uso del codice Morse.\nSi emette l'onda portante nel momento in cui il tasto \u00e8 premuto. \u00c8 stato il primo metodo utilizzato per comunicare via radio, vista la sua semplicit\u00e0 e affidabilit\u00e0. Anche se in alcuni settori il Morse \u00e8 in via di dismissione, sostituito da metodi digitali pi\u00f9 recenti, i radioamatori lo utilizzano ancora su tutte le bande, perch\u00e9 l'ottima riconoscibilit\u00e0 del segnale permette collegamenti spesso impossibili con altri metodi, a parit\u00e0 di condizioni di propagazione.\nAM.\nSignifica \"Amplitude Modulation\", cio\u00e8 modulazione di ampiezza ed \u00e8 il modo pi\u00f9 semplice per trasmettere la voce via radio. I radioamatori non la usano pi\u00f9 ormai da qualche decennio, avendola sostituita con la SSB o con la FM (vedi seguito).\nSSB.\nLa sigla sta per \"Single Side Band\" e consiste nel trasmettere solo una delle due bande laterali risultanti dalla modulazione AM. I vantaggi rispetto a quest'ultima sono dati dal dimezzamento della banda passante, assenza di emissione quando non si parla, rendimento in potenza pi\u00f9 che raddoppiato a parit\u00e0 di componenti e migliore sensibilit\u00e0 in ricezione. \u00c8 il modo preferito dai radioamatori per trasmettere la voce a grande distanza.\nVisto che le bande laterali sono due, a seconda che si trasmetta quella inferiore o superiore si hanno i due modi LSB (lower side band) oppure USB (upper side band). Per motivi storici i radioamatori utilizzano la LSB al di sotto dei 10\u00a0MHz e la USB al di sopra di questa soglia.\nFM.\nLa sigla sta per \"Frequency Modulation\" e significa modulazione di frequenza. \u00c8 un modo per trasmettere la voce che supera molti dei limiti della AM. Il segnale \u00e8 dato da una portante continua, la cui frequenza devia seguendo l'ampiezza della voce.\nIl vantaggio principale rispetto alla AM \u00e8 dato dalla ottima immunit\u00e0 ai disturbi, sia naturali sia artificiali ed \u00e8 inoltre possibile amplificare il segnale senza doverne necessariamente mantenere la linearit\u00e0 dell'ampiezza, dunque con circuiti pi\u00f9 semplici ed efficienti.\nQuesto metodo per\u00f2 impiega in maniera non efficace la potenza messa a disposizione dal trasmettitore, a causa della portante continua.\nSSTV.\nLa sigla sta per \"Slow Scan Television\", ovvero televisione a scansione lenta ed \u00e8 un modo per trasmettere immagini attraverso la radio. Nata come una vera televisione a scansione lenta con circa un fotogramma al secondo e cos\u00ec impiegata negli anni cinquanta, sessanta e settanta, si \u00e8 poi trasformata in una trasmissione di immagini fisse, che nella modalit\u00e0 pi\u00f9 rapida disponibile \u00e8 in grado di inviare un'immagine in bianco e nero, a bassa risoluzione, in circa 8 secondi. I radioamatori in genere le creano con appositi programmi per computer, utilizzando immagini personali o della propria citt\u00e0, a cui viene sovrapposto il proprio nominativo.\nLe modalit\u00e0 pi\u00f9 utilizzate sono il \"Martin\", creato dal radioamatore inglese Martin Emmerson (G3OQD) e \"Scottie\", creato dallo scozzese Eddie Murphy (GM3BSC). Entrambi consentono di inviare un'immagine a colori di buona risoluzione, con tempi a partire da circa un minuto e mezzo. Esistono poi anche i modi \"Robot\" e \"AVT\".\nIn Europa il modo pi\u00f9 utilizzato \u00e8 il Martin M1, mentre negli USA preferiscono lo Scottie S1 e in Giappone usano molto i modi Robot e AVT. Di recente si iniziano a utilizzare dei modi digitali relativamente rapidi per trasmettere immagini sulle onde corte, realizzando quindi la \"SSTV digitale\".\nATV.\nIl modo ATV, cio\u00e8 \"Amateur TeleVision\", riguarda la trasmissione di vere e proprie immagini televisive, complete di audio.\nIl segnale viene modulato secondo lo stesso schema utilizzato dalle trasmissioni televisive via satellite di tipo analogico (ormai soppiantate da quelle digitali): video in FM e audio su sottoportanti, anch'esse in FM.\nLa larghezza di banda necessaria a un simile segnale \u00e8 compresa tra i 20 e i 30\u00a0MHz e quindi la prima banda utilizzabile \u00e8 quella dei 23\u00a0cm, visto che pi\u00f9 in basso non c'\u00e8 abbastanza spazio contiguo. Un vantaggio di questa banda \u00e8 dato anche dal fatto che si possono utilizzare per la ricezione dei normali ricevitori satellitari analogici, disponibili a bassissimo prezzo sul mercato dell'usato. La frequenza di ingresso di questi ricevitori \u00e8 infatti compresa in genere tra 950\u00a0MHz e oltre 2\u00a0GHz, comprendendo l'intera banda amatoriale dei 23\u00a0cm.\nSono iniziate di recente le sperimentazioni per la ATV digitale.\nModulazioni digitali.\nNegli ultimi anni, grazie all'applicazione dell'informatica alla comunicazione radio, sono nati molti nuovi modi di comunicazione, basati sulla variazione di tutti i parametri di una portante: ampiezza, frequenza e fase. Solo il primo di questi metodi, la RTTY, \u00e8 usato da alcuni decenni.\nRTTY.\nLa \"Radio Teletype\", o telescrivente via radio, consiste nel trasmettere due portanti ravvicinate, una delle quali codifica lo 0 e l'altra l'1 binario, utilizzando pertanto una modulazione FSK. La velocit\u00e0 usata dai radioamatori \u00e8 molto bassa (45,45 bit al secondo), perch\u00e9 il segnale deve propagarsi in condizioni di estrema variabilit\u00e0. Il codice usato \u00e8 di solito il Baudot, a 5 bit e lo shift di frequenza \u00e8 di 170\u00a0Hz.\nAMTOR.\nSta per \"amateur teletype over radio\" ed \u00e8 un miglioramento del modo RTTY. Trasmesso in genere a 100 bit/s, contiene sia codici di controllo errore sia, nella modalit\u00e0 ARQ, lo scambio continuo di segnali di avvenuta ricezione.\nPi\u00f9 di recente sono nati modi ancora pi\u00f9 ottimizzati per la trasmissione di dati via radio, successori dell'Amtor, come ad esempio il Pactor e il Clover.\nPacket.\n\u00c8 utilizzato sia nelle HF (a 300 bit al secondo) sia nelle frequenze superiori (a 1200 o 9600 bit/s). I dati binari sono inviati in pacchetti e si usa per gestire BBS o nodi di comunicazione di vario genere.\nPSK31.\nConsiste nel modificare la fase della portante (PSK) a velocit\u00e0 molto bassa (circa 31 bit/s).\nEsiste sia nel modo a due fasi (BPSK) sia a quattro fasi (QPSK) e anche a velocit\u00e0 doppia (PSK63) o quadrupla (PSK125). \u00c8 un modo molto robusto, destinato alle conversazioni a lunga distanza, ma non adatto al trasferimento di file.\nFeld-Hell.\nSviluppato negli anni venti del 1900 in Germania, dal professore Rudolf Hell, fu poi utilizzato nelle macchine telescriventi dell'esercito tedesco. Oggi si usa con programmi via computer ed \u00e8 un modo che in effetti non si pu\u00f2 definire digitale, perch\u00e9 \u00e8 formato da una emissione simile al CW, temporizzata in modo da disegnare nel ricevitore la forma dei caratteri trasmessi. Questa caratteristica rende questo modo molto robusto, perch\u00e9 spesso l'occhio umano riesce a cogliere la forma di un carattere in mezzo ai disturbi, anche se appena abbozzato.\nRecentemente \u00e8 stato usato nei collegamenti via EME (Earth-Moon-Earth Terra-Luna-Terra) con risultati lusinghieri.\nMFSK.\nSta per \"multiple frequency shift keying\". \u00c8 una pratica un po' come la RTTY, solo che invece di due portanti se ne usano 8 o 16 o un altro numero, mai piccolo. In questo modo ogni impulso trasporta pi\u00f9 di 1 bit e la maggiore velocit\u00e0 pu\u00f2 essere usata a favore della rapidit\u00e0 di trasmissione, oppure per rendere pi\u00f9 robusto lo scambio dei messaggi.\nEsiste una vasta gamma di modi, all'interno della famiglia MFSK.\nMT63.\nModo molto recente e avanzato che, attraverso l'uso di molte portanti in parallelo, trasmette in modo robusto un segnale di discreta velocit\u00e0 attraverso il canale audio di larghezza di banda non superiore ai 2\u00a0kHz.\nUn altro metodo simile, sempre di sviluppo recente, \u00e8 il modo Olivia.\nD-STAR.\nTrasmissione digitale che utilizza la modulazione GMSK. Con questo sistema \u00e8 possibile trasmettere voce e nel contempo dati come ad esempio le coordinate fornite da un ricevitore GPS (in modo da localizzare in tempo reale la posizione del trasmettitore).\nROS.\nTrasmissione digitale nata nel 2010 di derivazione MFSK. Utilizza svariati toni per rappresentare una costellazione di simboli, inoltre implementa il FEC per la correzione d'errori e l'algoritmo Viterbi per irrobustirne ulteriormente l'efficacia in condizioni di segnali bassi o rumore molto forte. Spinto al limite delle sue possibilit\u00e0 .\nC4FM.\nModo di trasmissione digitale che utilizza la tecnica FDMA (Frequency Division Multiple Access). Utilizza una banda digitale, per la sola fonia, di 12,5 kHz, oppure due bande da 6,25 kHz per trasmissione simultanea fonia e dati. Il sistema C4FM, di recente sviluppo, si \u00e8 diffuso velocemente grazie a una serie di repeater gestiti da radioamatori (non a scopo di lucro), interconnessi tra loro tramite rete internet. Realizzando cos\u00ec una copertura pressoch\u00e9 mondiale chiamata WiresX.\nLa comunicazione tra i radioamatori.\nI radioamatori usano la radio principalmente per comunicazioni tecniche (la libert\u00e0 d'espressione permette di esprimersi su qualsiasi argomento). Possono essere scambiate opinioni d'indole personale e notizie tecniche e scientifiche. Durante il collegamento vengono scambiati dei \"rapporti\", cio\u00e8 una sequenza di numeri, per indicare la qualit\u00e0 complessiva del segnale ricevuto e della modulazione di chi sta parlando.\nIn telegrafia il rapporto \u00e8 composto da tre numeri, indicati come RST dove:\nIl rapporto RST, nella sua interezza, indica la qualit\u00e0 complessiva della radiocomunicazione.\nIn fonia (SSB, FM, AM) il rapporto \u00e8 composto solo dai primi due numeri, cio\u00e8 R e S.\nAl termine della comunicazione \u00e8 buona norma compilare sempre il log di stazione, il diario obbligatorio, sul quale vengono elencati i collegamenti effettuati. Attualmente esistono molti software che permettono l'inserimento dei contatti nel PC. Per le conferme dei contatti possono essere compilate le cartoline di conferma dette anche \"QSL card\" o pi\u00f9 brevemente \"QSL\" e inviate tramite il servizio del \"Bureau\" per i soci ARI, o tramite il servizio postale. Vi \u00e8 anche una possibilit\u00e0 di scambiare QSL tramite un sito web e in questo caso la \"QSL card\" \u00e8 detta \"e-qsl\".\nLa notevole duttilit\u00e0 delle tipiche stazioni radioamatoriali (capaci in alcuni casi di operare ovunque e anche senza l'alimentazione proveniente dalla rete elettrica e senza ponti radio) \u00e8 stata pi\u00f9 volte evidenziata e apprezzata in occasione di emergenze siano esse calamit\u00e0 naturali collettive (terremoti, allagamenti, frane, ecc.) che contingenti al singolo individuo (smarrimenti in lande inesplorate, infortuni, malattie, ecc.).\nLa cartolina QSL.\nLa cartolina QSL \u00e8 una cartolina personale, normalmente composta da un'immagine o fotografia, con sovrastampato il nominativo della propria stazione, e i dati essenziali del collegamento effettuato.\nUna tipica QSL da spedire conterr\u00e0 il nominativo, per esempio IK1AAA, i dati del collegamento effettuato, ossia la banda, (ad esempio 20\u00a0m), il modo (ad esempio 2x SSB), la data e l'ora, unitamente al rapporto dato al corrispondente. Le cartoline QSL sono non soltanto una cortesia, cio\u00e8 una conferma del collegamento avvenuto, ma diventano utili per l'ottenimento di un diploma.\nA tal fine \u00e8 molto \"importante\" far precedere al modo di emissione l'indicazione 2x, ovvero che il \"collegamento\" \u00e8 stato \"bilaterale\". Solo cos\u00ec le QSL sono valide per conseguire eventuali diplomi.\nNell'attivit\u00e0 di SWL \"(Short Wave Listener)\" la QSL serve a certificare l'avvenuto ascolto (ricezione) di un collegamento bilaterale (QSO) tra due (o pi\u00f9) radioamatori. In questo caso l'SWL invier\u00e0 la QSL a entrambi i radioamatori ascoltati fornendo i dati relativi al QSO, quali nominativi, data, orario, rapporti RST, banda, nomi, condizioni di ascolto, ecc. \u00c8 quindi doveroso da parte dei radioamatori ascoltati rispondere allo SWL con QSL di conferma che permettano il conseguimento dei diplomi.\nI soci delle associazioni radiantistiche che utilizzano il Bureau possono fare lo scambio di QSL tramite le associazioni del loro Paese: in Italia il servizio \u00e8 compreso nella quota associativa A.R.I.\nI contest.\nI contest sono delle gare organizzate dalle associazioni di radioamatori in cui si premia chi stabilisce pi\u00f9 collegamenti (punteggio pi\u00f9 elevato) in un tempo limitato dalle regole del contest medesimo (tenendo conto di potenza, distanza e banda). I contest vengono effettuati solitamente nei weekend e hanno una durata di varie ore, per esempio di 24-48 ore. Il libro di stazione, attualmente sostituibile da file in maggioranza tipo \"Cabrillo\" con i collegamenti eseguiti, viene inviato agli organizzatori del contest che provvedono a controllarne la correttezza, confrontandoli con i log dei corrispondenti (controllo incrociato).\nI partecipanti ai contest, solitamente, tendono a portarsi su alture o su isole a seconda della frequenza utilizzata o dalle regole del contest, a causa della minore presenza di ostacoli alle onde elettromagnetiche. Tale evenienza comporta l'uso (dove non \u00e8 presente una linea elettrica) di batterie di accumulatori e di pannelli solari: fattori che contribuiscono solitamente nel punteggio della gara. Il contest pu\u00f2 essere eseguito anche nella propria abitazione.\nPer un'equa competizione \u00e8 di fondamentale importanza l'osservanza del regolamento da parte dei partecipanti specialmente nei contest dove la potenza di emissione \u00e8 diversificata in QRP (potenza massima in antenna di 5 W) o in QRO da 100 a 500 W consentiti in Italia.\nI diplomi.\nMolte associazioni radioamatoriali mondiali rilasciano dei diplomi, cio\u00e8 degli attestati, a dimostrazione del raggiungimento di un certo numero di collegamenti con un certo numero di Paesi o province, ecc.\nIl diploma pi\u00f9 importante, ricercato dalla maggioranza dei radioamatori, \u00e8 il DXCC (DX Century Club) istituito nel 1935 dall'ARRL, l'associazione radioamatoriale degli Stati Uniti d'America.\nPer ottenere questo diploma \u00e8 necessario dimostrare, tramite le QSL ricevute, di essersi collegati con almeno 100 differenti entit\u00e0, ognuna con la conferma della cartolina. L'entit\u00e0 pu\u00f2 essere uno Stato politico, ma anche un'isola che disti almeno 100 chilometri dalla terraferma. In Italia, ad esempio, la Sardegna \u00e8 considerata un'entit\u00e0 separata dall'Italia, cosa che non avviene per la Sicilia.\nOltre al DXCC, tra i numerosi altri diplomi esistenti sono molto seguiti il diploma delle isole mondiali (IOTA, cio\u00e8 \"Islands On The Air\") e il diploma delle 40 zone in cui \u00e8 diviso il mondo (WAZ).\nCodici.\nCodice Q.\nIl codice Q \u00e8 un codice universale per le comunicazioni marittime e aeree telegrafiche composto da tre lettere iniziate sempre con Q, usato in parte dai radioamatori.\nCodice Morse.\nper la tabella dei codici Vedi codice morse\nAlfabeto fonetico ICAO.\n\u00c8 chiamato anche alfabeto ITU o alfabeto NATO.\nQuando \u00e8 necessario rendere \"portatile\" o \"mobile\" il proprio nominativo (vedasi sopra), il segno di barra \"/\", che \u00e8 a s\u00e9 stante nell'alfabeto Morse, viene invece citato in fonia con \"barra\", o \"barrato\" o \"stroke\" in inglese.\nAd es., il nominativo IK1AAA/IV3 viene enunciato \"india kilo uno alfa alfa alfa barrato india victor tre\", o, in inglese, \"india kilo one alpha alpha alpha stroke india victor three\"."}
{"id": "3560882", "revid": "767487", "url": "https://it.wikipedia.org/wiki?curid=3560882", "title": "Il testimonio muto", "text": "Il testimonio muto (\"Silent Witness\") \u00e8 un film del 1932 diretto da R.L. Hough e da Marcel Varnel.\nProduzione.\nIl film fu prodotto dalla Fox Film Corporation.\nDistribuzione.\nDistribuito dalla Fox Film Corporation, il film usc\u00ec nelle sale cinematografiche USA il 7 febbraio 1932."}
{"id": "3560891", "revid": "287204", "url": "https://it.wikipedia.org/wiki?curid=3560891", "title": "Dittico di Boezio", "text": "Il dittico di Boezio \u00e8 un dittico consolare in avorio (24x18x2 cm) risalente al 487, raffigurante il console Manlio Boezio, conservato nel Museo di Santa Giulia a Brescia.\nAcquistato dal cardinale Angelo Maria Querini durante il Settecento, l'opera passa per lascito al Museo nell'Ottocento per poi entrare, definitivamente, nel catalogo delle opere del museo.\nStoria.\nL'opera viene eseguita da manifatture romane per celebrare la seconda elezione a \"praefectus urbi\" e il consolato di Manlio Boezio, conferito nel 487. Lo scopo dell'opera era puramente celebrativo e dittici di questo genere venivano commissionati per essere regalati ad amici e cari in occasione di importanti eventi, quali solitamente l'elezione a importanti cariche pubbliche.\nL'opera, sconosciuta alla letteratura artistica antica, entra a far parte, per acquisto, della collezione di Angelo Maria Querini durante la prima met\u00e0 del Settecento. Assieme a tutti gli altri pezzi raccolti dal colto cardinale nel corso della sua vita passa, per lascito testamentario, al comune di Brescia nel 1755.\nEsposto per la prima volta nel Museo dell'Era Cristiana, aperto in alcuni locali del soppresso monastero di Santa Giulia all'inizio dell'Ottocento, trova qui posizione stabile. Con l'apertura del Museo di Santa Giulia, avvenuta nel 1998, il dittico trova collocazione definitiva nel settore \"Collezionismo e arti applicate\", nelle vetrine dedicate alla Collezione Querini.\nDescrizione e stile.\nIl dittico raffigura il console su entrambe le valve, in una in piedi, nell'altra seduto su un trono e riccamente vestito con \"ornamenta triumphalia\", la \"toga picta\" e la \"tunica palmata\", mentre regge nella destra lo scettro d'avorio con aquila in cima, altro elemento tipico degli \"ornamenta\". Nella seconda valva il console \u00e8 nell'atto di inaugurare i \"ludi circenses\", che si svolgevano all'entrata in carica dei consoli, gettando la \"mappa\" (un fazzoletto) per terra.\nLe due figure sono posizionate in un contesto architettonico, del quale si intravedono due lesene di ordine corinzio per lato che sorreggono un fregio con l'iscrizione dedicatoria, sormontato da due frontoni triangolari. Una cornice a palmette fa da bordo alle due tavole.\nNell'iscrizione dedicatoria sulla seconda tavola si legge l'evento da celebrare, la nomina al consolato di un nobile romano, che permette di conseguenza di datare l'opera: (raefecto) (raetorio) (raefectus) (rbi) (undo) (ul) (inarius) (ius), \u00abgi\u00e0 prefetto del pretorio, prefetto dell'Urbe per la seconda volta, console ordinario e patrizio\u00bb. Sull'iscrizione della prima tavola, invece, si identifica il personaggio di Manlio Boezio.\nL'opera presenta una finissima decorazione a bulino, in grado di rendere le diverse profondit\u00e0 dei piani (gli scettri, la figura di Boezio, l'architettura di sfondo) e di ricreare i leggeri ma fitti ricami delle tuniche, a motivi geometrici."}
{"id": "3560896", "revid": "1983214", "url": "https://it.wikipedia.org/wiki?curid=3560896", "title": "Gail Patrick", "text": "Biografia.\nDi famiglia agiata, studi\u00f2 nei migliori collegi e vinse un concorso per volti nuovi lanciato dalla Paramount Pictures. Durante la sua carriera apparve in 64 film tra il 1932 e il 1948, l'anno in cui lasci\u00f2 le scene. Bruna, fascinosa, alta 1,70, sullo schermo solitamente rivestiva i panni dell'antagonista e rivale dell'attrice protagonista, spesso con personaggi di donna avida e intrigante.\nRitiratasi dallo schermo, dal 1957 al 1966 ritorn\u00f2 a lavorare insieme al terzo marito, Thomas Cornwell Jackson, come produttrice della serie televisiva \"Perry Mason\".\nMor\u00ec di leucemia all'et\u00e0 di 69 anni a Los Angeles."}
{"id": "3560900", "revid": "339392", "url": "https://it.wikipedia.org/wiki?curid=3560900", "title": "Giffoni Music Concept", "text": ""}
{"id": "3560905", "revid": "1609279", "url": "https://it.wikipedia.org/wiki?curid=3560905", "title": "Nodo bandiera", "text": "Il nodo bandiera (o nodo di bandiera, nodo a bandiera, nodo di scotta, nodo del tessitore, nodo della rete, nodo incrociato; inglese: Sheet bend) \u00e8 un nodo di giunzione. \u00c8 utile per unire due corde (nella nautica, due \"cime\") di diverso diametro: nella figura la corda rossa rappresenta quella di diametro maggiore e la corda verde quella di diametro minore.\nVeniva usato dai tessitori per riparare le rotture dei fili di ordito."}
{"id": "3560906", "revid": "4781", "url": "https://it.wikipedia.org/wiki?curid=3560906", "title": "Nodo a bandiera", "text": ""}
{"id": "3560908", "revid": "599013", "url": "https://it.wikipedia.org/wiki?curid=3560908", "title": "Bal\u00e1zs Tar\u00f3czy", "text": "Biografia.\nHa vinto 13 titoli in carriera come singolarista, arrivando ad essere numero 13 del mondo ad inizio del 1982.\n\u00c8 stato anche un ottimo doppista: col compagno abituale, lo svizzero Heinz G\u00fcnthardt, vinse 2 titoli del Grande Slam, nel 1981 al Roland Garros e nel 1985 a Wimbledon, arrivando ad essere numero 3 del mondo in doppio.\nNel 1989 e 1990 \u00e8 stato l'allenatore di Goran Ivani\u0161evi\u0107."}
{"id": "3560914", "revid": "1543377", "url": "https://it.wikipedia.org/wiki?curid=3560914", "title": "Benjamin Morrell", "text": "In un libro di memorie opera di un \"ghost-writer\", \"A Narrative of Four Voyages\", nel quale sono descritti i suoi viaggi per mare tra il 1823 e il 1832, Morrell aggiunse numerose informazioni riguardanti nuove terre e isole da lui scoperte, molte delle quali sono state messe in discussione da geografi e storici e in alcuni casi si sono rivelate addirittura false. Termin\u00f2 la sua carriera da fuggiasco, dopo aver distrutto la sua nave e sottratto parte del carico recuperato.\nMorrell fece una rapida carriera: fuggito in mare all'et\u00e0 di 17 anni, venne catturato e fatto prigioniero due volte dagli inglesi durante la Guerra del 1812. Successivamente navig\u00f2 come marinaio semplice per alcuni anni prima di essere nominato primo ufficiale, e pi\u00f9 tardi capitano, della \"Wasp\", una nave di New York adibita alla caccia alla foca. A bordo della \"Wasp\", nel 1823, intraprese un lungo viaggio nelle acque subantartiche, e al suo ritorno dichiar\u00f2, senza alcun fondamento, di essersi spinto oltre 70\u00b0 S e di aver avvistato una nuova linea costiera nella zona oggi nota come Mare di Weddell. I suoi viaggi successivi si concentrarono principalmente nel Pacifico, dove cerc\u00f2 di sviluppare relazioni commerciali con le popolazioni indigene. Sebbene Morrell avesse parlato di un enorme potenziale di ricchezze che si poteva ottenere dal commercio nel Pacifico, i suoi sforzi rimasero, nel complesso, non redditizi dal punto di vista commerciale.\nNonostante i suoi contemporanei lo ritenessero un bugiardo e un inventore di fandonie, la reputazione di Morrell \u00e8 stata difesa da alcuni commentatori successivi che, pur mettendo in dubbio la sua affidabilit\u00e0 generale, sostengono che non tutta la sua vita sia stata dettata da frode ed esagerazione. Essi ritengono che, a parte i toni esplosivi e vanagloriosi delle testimonianze che portano il suo nome, vi siano prove per affermare che abbia svolto un lavoro utile, come la scoperta di vasti depositi di guano che hanno portato allo sviluppo di uno sfruttamento su vasta scala. Si ritiene che sia morto nel 1838 o nel 1839, in Mozambico; vi sono prove, tuttavia, che suggeriscono che questa morte sia stata solamente una messinscena, e che abbia trascorso gli ultimi anni in esilio, possibilmente in Sudamerica.\nPrimi anni e carriera.\nMorrell nacque a Rye, nella contea di Westchester dello Stato di New York, il 5 luglio 1795. Crebbe a Stonington (Connecticut), dove il padre, anch'esso di nome Benjamin, lavorava come costruttore navale. Morrell, dopo aver ricevuto una scarsa istruzione, fugg\u00ec in mare all'et\u00e0 di 17 anni \u00absenza prendere congedo da nessun membro della mia famiglia, n\u00e9 intimando il mio scopo a una singola anima\u00bb. Durante la Guerra del 1812, che scoppi\u00f2 mentre era in mare, venne catturato due volte dagli inglesi: durante il suo primo viaggio la sua nave, che trasportava un carico di farina, venne intercettata al largo di Saint John's (Terranova) e Morrell fu trattenuto per otto mesi. Catturato nuovamente, nel suo secondo viaggio, venne portato nella prigione del Dartmoor, in Inghilterra, dove trascorse due anni di detenzione. Dopo la sua liberazione Morrell continu\u00f2 la sua carriera di navigatore come marinaio semplice, dal momento che la sua mancanza di istruzione gli imped\u00ec di avanzare al grado di ufficiale. Tuttavia, il capitano Josiah Macy lo prese in simpatia e gli insegn\u00f2 tutto ci\u00f2 che doveva sapere per qualificarsi come ufficiale, e nel 1821 venne nominato primo ufficiale della fochiera \"Wasp\", al comando del capitano Robert Johnson.\nLa \"Wasp\" era diretta alle isole Shetland australi, che erano state scoperte tre anni prima dal capitano inglese William Smith. Morrell, che evidentemente aveva sentito parlare di queste isole, era desideroso di andarci. Durante il viaggio che ne segu\u00ec fu coinvolto in una serie di \u00abstraordinarie avventure\u00bb, rischiando di annegare dopo essersi perso in mare su una piccola barca durante una tempesta che lo spinse a 50 miglia nautiche () dalla nave e lavorando duramente per cercare di liberare la \"Wasp\" quando rimase intrappolata nei ghiacci. Il giorno successivo al suo ritorno a New York Morrell venne nominato capitano della \"Wasp\", mentre Johnson prese il comando della goletta \"Henry\". Le due navi ricevettero l'incarico congiunto di tornare nei mari del Sud per catturare foche, commerciare ed esplorare, e \u00abaccertare la praticit\u00e0, in circostanze favorevoli, di penetrare al Polo Sud\u00bb.\nI quattro viaggi.\nPrimo viaggio: mari del Sud e oceano Pacifico.\nLa \"Wasp\" e la \"Henry\" salparono da New York il 21 giugno 1822 e viaggiarono unite fino alle isole Falkland, poi si separarono: la \"Wasp\" si diresse verso est alla ricerca di terreni di caccia alla foca. Le testimonianze di Morrell riguardo ai successivi mesi di viaggio in acque antartiche e subantartiche sono controverse. Le sue affermazioni riguardanti distanze, latitudini e scoperte sono state ritenute inaccurate o impossibili, alimentando la sua reputazione di bugiardo tra i contemporanei e spingendo gli scrittori successivi ad avanzare molte critiche al riguardo.\nIn acque antartiche.\nIl diario di Morrell indica che la \"Wasp\" raggiunse la Georgia australe il 20 novembre, e poi si diresse a est verso la remota isola di Bouvet, situata approssimativamente a met\u00e0 strada tra l'Africa meridionale e il continente antartico e nota come l'isola pi\u00f9 remota del mondo. Essa era stata scoperta nel 1739 dal navigatore francese Jean-Baptiste Charles Bouvet de Lozier, ma le coordinate che aveva fornito erano cos\u00ec inaccurate che il capitano James Cook, nel 1772, non era riuscito a trovarla, giungendo alla conclusione che non esistesse. Da allora l'isola venne avvistata nuovamente nel 1808, quando i capitani di baleniera inglesi James Lindsay e Thomas Hopper la raggiunsero e ne registrarono correttamente la posizione, nonostante non fossero riusciti ad attraccare. Morrell, da parte sua, trov\u00f2 l'isola senza difficolt\u00e0 - con una \u00abfacilit\u00e0 improbabile\u00bb, secondo le parole dello storico William Mills -, prima di approdarvi e mettersi a cacciare le foche. Nella lunga descrizione che diede dell'isola, Morrell omise qualsiasi riferimento alla caratteristica fisica principale dell'isola, la sua copertura di ghiaccio permanente. Ci\u00f2 ha indotto alcuni commentatori a dubitare che abbia effettivamente visitato l'isola.\nDopo aver lasciato l'isola di Bouvet, la \"Wasp\" continu\u00f2 verso est, raggiungendo le isole Kerguelen il 31 dicembre 1822, dove rimase per 11 giorni. Il viaggio poi prosegu\u00ec evidentemente verso sud ed est fino al 1\u00ba febbraio 1823, quando Morrell registr\u00f2 la sua posizione a 65\u00b052'S, 118\u00b027'E. Qui, Morrell dice di aver approfittato di una brezza di undici nodi e di aver fatto svoltare la nave per tornare a ovest. Se si eccettua una posizione non datata a 69\u00b011'S, 48\u00b015'E, il diario di Morrell rimane in silenzio fino al 23 febbraio, quando viene registrato l'attraversamento del meridiano di Greenwich (0\u00b0). Gli storici dubitano che sia riuscito a percorrere una distanza di miglia nautiche () da 118\u00b0E in acque ricoperte dai ghiacci e per giunta contro i venti dominanti. Nonostante alcuni scrittori, tra cui l'ex navigatore della Royal Navy Rupert Gould, abbiano sostenuto che le affermazioni di Morrell sulla velocit\u00e0 e sulla distanza siano plausibili, la latitudine provvisoria riportata da Morrell \u00e8 risultata essere ben all'interno del territorio antartico della terra di Enderby. Gould, che scriveva nel 1928 prima che i confini continentali di questo settore dell'Antartide fossero conosciuti, dava il suo sostegno a Morrell basandosi sul presupposto che la terra di Enderby fosse un'isola delimitata a sud da un braccio di mare. Egli aggiunse: \u00abSe un giorno si scoprir\u00e0 che la terra di Enderby faccia parte del continente antartico, anche i pi\u00f9 incalliti sostenitori di Morrell dovranno, inevitabilmente, gettare la spugna\u00bb.\nSecondo Morrell, la \"Wasp\" raggiunse le isole Sandwich australi il 28 febbraio. La sua presenza qui \u00e8 corroborata dalla descrizione del porto dell'isola di Thule, confermata dalle spedizioni dei primi anni del XX secolo. Nella fase successiva del viaggio Morrell ricorda di aver diretto la \"Wasp\" verso sud e, grazie a un mare sorprendentemente libero dai ghiacci, di aver raggiunto una latitudine di 70\u00b014'S prima di virare verso nord perch\u00e9 il combustibile per le stufe della nave stava per finire. Se ci\u00f2 che afferma fosse vero, Morrell sarebbe stato il primo capitano americano ad essere penetrato all'interno del circolo polare antartico. Secondo quanto afferma, credette, grazie alla scarsit\u00e0 dei ghiacci, di aver potuto \u00abfare una gloriosa avanzata direttamente al Polo Sud, o fino all'85\u00b0 senza il minimo dubbio\u00bb. Alcune prove a favore delle affermazioni di Morrell riguardo l'aver raggiunto una latitudine cos\u00ec meridionale sono fornite dalle testimonianze di James Weddell, che un mese prima aveva effettuato un viaggio simile raggiungendo una latitudine di 74\u00b015'S prima di ritirarsi. Le parole utilizzate da Weddell per esprimere la sua convinzione che il polo sud si trovasse in acque libere furono riprese quasi alla lettera da Morrell, le cui testimonianze furono trascritte nove anni dopo l'accaduto. Pertanto il geografo Paul Simpson-Housley ha ipotizzato che Morrell possa aver plagiato i racconti di Weddell, dal momento che le testimonianze di quest'ultimo erano state pubblicate nel 1827.\nLa Nuova Groenlandia del Sud.\nNel suo racconto Morrell afferma di aver scorto, il giorno dopo aver svoltato verso nord dal punto pi\u00f9 meridionale raggiunto, un ampio tratto di terra nella regione di 67\u00b052'N, 44\u00b011'W. Morrell chiam\u00f2 questa terra \u00abNuova Groenlandia del Sud\u00bb, scrivendo di averne esplorato con la \"Wasp\" oltre 300 miglia nautiche () di costa. Morrell forn\u00ec vivide descrizioni delle caratteristiche di questa terra, con osservazioni sulla sua abbondante fauna selvatica. Tuttavia, non esiste nessuna terra di questo genere; anche altre segnalazioni della sua presenza, riportate in questa zona o nei suoi pressi durante la spedizione del 1842 di Sir James Clark Ross, si sono rivelate altrettanto immaginarie. Nel 1917 l'esploratore scozzese William Speirs Bruce scrisse che l'esistenza di una terra in questa zona \u00abnon dovrebbe essere rigettata fino a quando non verr\u00e0 assolutamente smentita\u00bb. All'epoca sia Wilhelm Filchner che Ernest Shackleton, con le loro rispettive navi rompighiaccio, erano andati alla deriva vicino alla presunta posizione della Nuova Groenlandia del Sud senza vederne traccia. \u00c8 stato ipotizzato che ci\u00f2 che Morrell affermava di aver visto fosse in realt\u00e0 la costa orientale della penisola antartica, situata circa 400 miglia nautiche () pi\u00f9 a ovest del suo punto di osservazione. Ci\u00f2 richiederebbe un errore di navigazione di almeno 10\u00b0 e una revisione completa del tragitto di Morrell dopo aver lasciato le Sandwich australi. Supponendo che Morrell non si sia inventato tutto, \u00e8 possibile che sia stato tratto in inganno da un miraggio superiore.\nPacifico e ritorno.\nIl 19 marzo Morrell \u00absalut\u00f2 le spettrali coste della Nuova Groenlandia del Sud\u00bb e si allontan\u00f2 dall'Antartide per non farvi pi\u00f9 ritorno. Le rimanenti tappe del viaggio sono incontrovertibili e consistettero in una crociera di un anno nell'oceano Pacifico. Durante il viaggio la \"Wasp\" raggiunse le Gal\u00e1pagos e l'isola di M\u00e1s a Tierra dove, un secolo prima, era stato abbandonato il marinaio scozzese Alexander Selkirk, che forn\u00ec da ispirazione per la storia di \"Robinson Crusoe\". La \"Wasp\" torn\u00f2 a New York nel maggio 1824. Qua, Morrell scopr\u00ec che la moglie che aveva sposato nel 1819, mai nominata in nessun resoconto della sua vita o della sua carriera, e i suoi due figli piccoli, dei quali non conosciamo allo stesso modo il nome, erano morti. Morrell spos\u00f2 rapidamente la sua cugina quindicenne, Abigail Jane Wood (\u00abAbby\u00bb).\nSecondo viaggio: Pacifico settentrionale e meridionale.\nPer il suo secondo viaggio Morrell prese il comando di una nuova nave, la \"Tartar\", che salp\u00f2 da New York il 19 luglio 1824 alla volta dell'oceano Pacifico. Nei due anni successivi la \"Tartar\" esplor\u00f2 per la prima volta l'intera linea costiera americana dallo stretto di Magellano a capo Blanco (nell'attuale Oregon). Da qui si diresse a ovest verso le isole delle Hawaii, note all'epoca come isole Sandwich, dove il capitano James Cook aveva trovato la morte poco pi\u00f9 di 40 anni prima. In seguito la \"Tartar\" ritorn\u00f2 sulla costa americana, che ridiscese lentamente verso sud fino allo stretto di Magellano.\nTra gli eventi di cui Morrell fu testimone e che registr\u00f2 sul suo diario vi furono l'assedio di Callao, il principale porto del Per\u00f9, da parte dei liberatori guidati da Sim\u00f3n Bol\u00edvar e una spettacolare eruzione vulcanica sull'isola di Fernandina nell'arcipelago delle Gal\u00e1pagos, che la \"Tartar\" visit\u00f2 nel febbraio del 1825. Fernandina, allora conosciuta come isola di Narborough, esplose il 14 febbraio. Secondo quanto afferma Morrell, \u00abi cieli sembravano essere un tripudio di fuoco, mescolandosi a milioni di stelle cadenti e meteore, mentre le fiamme salivano verso l'alto dalla cima di Narborough all'altezza di almeno duemila piedi\u00bb. Morrell rifer\u00ec che la temperatura dell'aria raggiunse i (), e mentre la \"Tartar\" si avvicinava al fiume di lava che si gettava nel mare la temperatura dell'acqua sal\u00ec a (). Alcuni membri dell'equipaggio svennero a causa del calore.\nMorrell raccont\u00f2 anche di come una battuta di caccia sulle coste della California port\u00f2 a una schermaglia con gli abitanti del posto che sfoci\u00f2 in una vera e propria battaglia, con diciassette nativi morti e sette uomini della \"Tartar\" feriti. Morrell afferm\u00f2 di essere stato una delle vittime, in quanto ferito da una freccia nella coscia. Durante una visita a San Francisco Morrell scrisse: \u00abGli abitanti sono principalmente messicani e spagnoli che sono molto indolenti e, di conseguenza, molto sporchi\u00bb. Dopo aver rivisitato le isole Gal\u00e1pagos e aver catturato un gran numero di otarie orsine e di testuggini, la \"Tartar\" inizi\u00f2 un lento viaggio verso casa il 13 ottobre 1825. Lasciando il Pacifico, Morrell dichiar\u00f2 di aver ispezionato personalmente e identificato ogni pericolo esistente lungo la costa americana di questo oceano. La \"Tartar\" raggiunse finalmente il porto di New York l'8 maggio 1826 con un carico principale di pelli di otaria orsina. Questo bottino non piacque ai datori di lavoro di Morrell, che evidentemente si aspettavano un po' di pi\u00f9. \u00abL'accoglienza che incontrai da parte dei miei proprietari fu fredda e ripugnante\u00bb, scrisse. \u00abLa \"Tartar\" non era tornata a casa carica di argento e oro, e quindi i miei sforzi e i pericoli che avevo corso non contavano nulla\u00bb.\nTerzo viaggio: coste dell'Africa occidentale.\nNel 1828 Morrell venne ingaggiato dai signori Christian Bergh &amp; Co. per prendere il comando della goletta \"Antarctic\" (cos\u00ec chiamata, a quanto afferma, in onore delle sue precedenti scoperte antartiche). L\"Antarctic\" lasci\u00f2 New York il 25 giugno 1828, diretta verso l'Africa occidentale. Durante i mesi seguenti Morrell effettu\u00f2 un'accurata indagine della costa africana tra il capo di Buona Speranza e Benguela, e condusse diverse brevi escursioni nell'entroterra. Rimase impressionato dal potenziale commerciale di questa costa, registrando che \u00abqui \u00e8 possibile procurare molte pelli di vario tipo, comprese quelle di leopardo, volpe e toro, cos\u00ec come piume di struzzo e minerali preziosi\u00bb. Sull'isola di Ichaboe scopr\u00ec enormi depositi di guano, spessi sette metri e mezzo. Di fronte a tale opportunit\u00e0 annot\u00f2 di essere convinto che un investimento di dollari produrrebbe in due anni un profitto \u00abdal dieci al millecinquecento per cento\u00bb.\nDurante il viaggio Morrell ebbe modo di osservare in prima persona la tratta degli schiavi, prima nelle isole di Capo Verde, all'epoca uno dei centri di questo commercio a causa della loro posizione geografica rispetto alle Americhe, all'Europa e all'Africa. Trov\u00f2 le condizioni degli schiavi miserevoli, ma rimase colpito dalla loro passione per la musica che, secondo lui, \u00abpu\u00f2 alleviare anche le fitte causate dalle strazianti catene della schiavit\u00f9\u00bb. Proseguendo nel viaggio, assistette a quella che descrisse come un'\u00aborrida barbarie\u00bb, compreso lo spettacolo di due schiave morte di agonia a seguito delle frustate ricevute. Nelle pagine del suo diario, concluse con queste parole un lungo soliloquio sui mali della schiavit\u00f9: \u00abLa radice, la fonte, il fondamento del male \u00e8 l'ignoranza e la superstizione dei poveri negri stessi\u00bb. L'8 giugno 1829 Morrell scrisse: \u00abIl viaggio era stato prospero oltre le nostre aspettative, e qualsiasi ulteriore soggiorno sulla costa africana sarebbe stato uno spreco di tempo e denaro\u00bb. Fece ritorno a New York il 14 luglio.\nQuarto viaggio: mari del Sud e oceano Pacifico.\nSecondo Morrell, i proprietari dell\"Antarctic\" decisero all'unanimit\u00e0 che doveva fare un altro viaggio con questa nave, e nel settembre 1829 la nave lasci\u00f2 New York diretta verso l'Atlantico meridionale e il Pacifico in cerca di foche. Nonostante il parere contrario di Morrell e dei proprietari, sua moglie Abby insistette per accompagnarlo. Nel gennaio del 1830 l\"Antarctic\" raggiunse le isole Auckland, a sud della Nuova Zelanda, dove Morrell sperava di trovare un gran numero di foche, ma non riusc\u00ec a trovarne nemmeno una. Si diresse allora a nord alla volta di Manila nelle Filippine, sperando di trovarvi un carico commerciale, e vi arriv\u00f2 nel marzo 1830. Non era disponibile alcun carico del genere, ma Morrell venne persuaso dal console americano, George Hubbell, che un'impresa potenzialmente redditizia sarebbe stata quella di raccogliere i cetrioli di mare (noti anche come \"b\u00eache-du-mer\"), disponibili in gran numero nelle isole note oggi come Micronesia. Una volta raccolti, potevano poi essere trasportati in Cina, dove erano molto apprezzati.\nHubbell non permise all\"Antarctic\" di navigare con Abby a bordo, della quale forse si era invaghito. Morrell perci\u00f2 salp\u00f2 da Manila senza di lei, e inizialmente ebbe qualche difficolt\u00e0 nel trovare cetrioli di mare in qualsiasi quantit\u00e0, ma alla fine l\"Antarctic\" raggiunse le isole Carteret, un piccolo atollo oggi appartenente alla Papua Nuova Guinea, dove trov\u00f2 cetrioli di mare in gran numero. Morrell si accamp\u00f2 su una delle isole, dove dovette affrontare l'accoglienza ostile da parte dei locali, che rimasero comunque affascinati alla vista dei metalli, che non conoscevano. Alcuni oggetti furono rubati: Morrell rispose prendendo diversi capi come ostaggi, ma gli isolani attaccarono in massa l'accampamento di Morrell. Quattordici membri dell'equipaggio furono uccisi e l\"Antarctic\" fu costretta ad abbandonare in fretta l'isola, lasciando indietro molta attrezzatura.\nMorrell fece rientro a Manila, progettando una rappresaglia. Arruol\u00f2 un gran numero di abitanti per ingrandire il suo equipaggio e, con l'aiuto di un prestito del console britannico, riadatt\u00f2 l\"Antarctic\" dotandola di armi da fuoco e cannoni. La nave, ora con Abby a bordo, torn\u00f2 alle isole Carteret, bombardandole. Dopo una serie di attacchi e pesanti perdite, la popolazione si arrese. Ci\u00f2 permise a Morrell di occupare una delle isole in cambio di posate, ninnoli, utensili e altri manufatti di metallo. La pace fu solamente temporanea: l'accampamento di Morrell fu infatti continuamente assaltato dai locali. Alla fine Morrell decise di abbandonare l'impresa, a causa dell'\u00abinappagabile vendicativit\u00e0 e delle incessanti ostilit\u00e0\u00bb della popolazione nativa.\nIl 13 novembre 1830, mentre tornava a Manila, l\"Antarctic\" ancor\u00f2 al largo della costa dell'isola di Uneapa (nell'odierna Nuova Britannia occidentale). La nave venne avvicinata da una flottiglia di canoe, piena di isolani apparentemente ben armati e aggressivi. Dopo l'esperienza delle isole Carteret, Morrell non ebbe scelta e ordin\u00f2 all'equipaggio di fare fuoco. Le piccole imbarcazioni furono distrutte; molti locali morirono, mentre altri riuscirono a raggiungere la riva. Un uomo che si era aggrappato al timone dell\"Antarctic\" venne condotto a bordo come prigioniero. L'equipaggio lo chiam\u00f2 \u00abSunday\u00bb, ma il suo vero nome era Dako. Un resoconto di questo avvenimento venne inserito nel diario di bordo da John Keeler, il giovane ufficiale di rotta della nave. Poco pi\u00f9 di una settimana dopo, il 22 novembre, una scaramuccia nelle isole Ninigo port\u00f2 alla cattura di un altro prigioniero, che l'equipaggio chiam\u00f2 \u00abMonday\u00bb (quale fosse il suo vero nome non si \u00e8 mai saputo). Con due prigionieri indigeni, ma senza nulla di ragguardevole da mostrare dopo quest'impresa, l\"Antarctic\" torn\u00f2 a Manila a met\u00e0 dicembre.\nOrmai alla disperata ricerca di denaro, Morrell raggranell\u00f2 un po' di soldi mostrando Dako e Monday a un pubblico interessato. L'unica opportunit\u00e0 marinara disponibile, che fu obbligato ad accettare, fu quella di trasportare un carico a Cadice. Lasci\u00f2 Manila il 13 gennaio 1831, portando con s\u00e9 i prigionieri. Quando l\"Antarctic\" raggiunse Cadice cinque mesi dopo, il porto era chiuso per quarantena, quindi Morrell fu costretto a scaricare il carico a Bordeaux, dove Dako e Monday, dei quali in citt\u00e0 si vociferava fossero cannibali, attirarono nuovamente una grande curiosit\u00e0. L\"Antarctic\" raggiunse infine New York il 27 agosto 1831; nonostante la mancanza di successo commerciale, Morrell rimase ottimista riguardo alle prospettive future nel Pacifico. \u00abPotrei, con una modesta somma prestatami ... aprire una nuova strada commerciale pi\u00f9 lucrosa di quella che il nostro paese abbia mai avuto, e inoltre sarebbe in mio potere, e mio soltanto, assicurare il monopolio per qualsiasi termine voglia\u00bb. Nell'ultimo paragrafo del suo libro di memorie, Morrell afferma che il padre della moglie, la zia della moglie e il suo figlio, cos\u00ec come una delle cugine di Morrell e suo marito, erano morti tutti durante la sua assenza.\nCarriera successiva.\nAlla ricerca di denaro.\nTornato a New York dopo il suo infruttuoso quarto viaggio, Morrell era fortemente indebitato e aveva urgente bisogno di fondi. I giornali mostrarono grande interesse per la storia del viaggio e Morrell era ansioso di fare cassa. A pochi giorni dal suo arrivo organizz\u00f2 uno spettacolo teatrale, intitolato \"Two Cannibals of the Islands of the South Pacific\". Questo spettacolo, abbellito con racconti del massacro delle isole Carteret e altre testimonianze drammatiche, richiam\u00f2 folle numerose al museo Rubens Peale di New York. Nell'ottobre del 1831 Morrell port\u00f2 lo spettacolo in un tour che ebbe inizio ad Albany il 10 dello stesso mese. Tra coloro che accorsero a vedere lo show c'era il dodicenne Herman Melville, il futuro autore di \"Moby Dick\", che potrebbe aver basato il personaggio di Queequeg sul ricordo di Dako. Il tour prosegu\u00ec verso Filadelfia, Baltimora e infine Washington, prima di terminare nel gennaio 1832, quando Morrell restitu\u00ec lo spettacolo al Peale.\nLa seconda fonte di finanziamento prevista da Morrell era la vendita di un suo libro di memorie, che la casa editrice di J. e J. Harper era disposta a pubblicare. Gli editori ingaggiarono uno scrittore e drammaturgo esperto, Samuel Woodworth, affinch\u00e9 riorganizzasse gli appunti e i diari di bordo di Morrell, anche se il ruolo di Woodworth come \"ghostwriter\" non venne mai reso noto al pubblico. I diari di Abby Morrell ricevettero un trattamento simile da un altro autore affermato, Samuel Knapp. Il libro di Morrell venne pubblicato nel dicembre del 1832, quello della moglie all'inizio del 1833. Il libro di Morrell riscontr\u00f2 un grande successo e ne furono vendute molte copie; il \"New York Mirror\" lo trov\u00f2 \u00abun lavoro molto interessante e istruttivo\u00bb, con \u00abemozionanti avventure e molte informazioni di ambito geografico e nautico\u00bb. Anche il grande esploratore francese Jules Dumont d'Urville ne fu entusiasta, e riconobbe Morrell come \u00abcoraggioso, abile e detito\u00bb; l'esploratore e giornalista Jeremiah Reynolds, al contrario, osserv\u00f2 che il racconto conteneva pi\u00f9 poesia che verit\u00e0. Il libro di Abby attir\u00f2 meno attenzione. Si supponeva che fosse stato scritto per promuovere \u00abil miglioramento delle condizioni dei marinai americani\u00bb, un argomento del quale la donna in realt\u00e0 non aveva mai manifestato interesse. Woodworth sfrutt\u00f2 la curiosit\u00e0 del pubblico allestendo uno spettacolo teatrale, \"The Cannibals\", che apr\u00ec al Bowery Theatre di New York nel marzo del 1833 e venne messo in scena pi\u00f9 volte con grande fortuna. Il libro di Morrell divenne una delle fonti di ispirazione per il romanzo di Edgar Allan Poe \"Storia di Arthur Gordon Pym\".\nRitorno nel Pacifico.\nCon le sue fortune nuovamente accumulate e la sua nuova fama, Morrell inizi\u00f2 i progetti per un nuovo viaggio nel Pacifico, con l'intenzione di riportare Dako e Monday alle loro isole e sfruttare ulteriori opportunit\u00e0 commerciali. Dopo aver esercitato, senza successo, pressioni presso il Congresso per raccogliere fondi, Morrell trov\u00f2 alla fine dei sostenitori che gli fornirono un brigantino riconvertito, la \"Margaret Oakley\", a bordo del quale salp\u00f2 da New York il 9 marzo 1834. Tra i membri dell'equipaggio c'era Selim Woodworth, il figlio diciottenne di Samuel Woodworth, i cui diari e lettere fornirono una testimonianza del viaggio. Monday, tuttavia, non era con loro, essendo morto un anno prima.\nLa \"Margaret Oakley\" imbocc\u00f2 la rotta occidentale verso il Pacifico, attraversando l'Atlantico fino alle isole di Capo Verde per poi doppiare a sud il capo di Buona Speranza e attraversare l'oceano Indiano: giunse nelle vicinanze delle isole natie di Dako nel novembre del 1834. Dako fu accolto con entusiasmo dalla sua gente, come uno che era tornato dalla morte. Morrell rimase nella zona per diversi mesi, esplorando e raccogliendo manufatti, prima di partire nell'aprile 1835 per Port Jackson (il porto di Sydney) in Australia per riparare e riverniciare la nave. A giugno, Morrell era nuovamente nelle isole del Pacifico, dove salut\u00f2 per sempre Dako. Dopo un intervallo infruttuoso alla ricerca di oro nell'entroterra della Nuova Guinea, Morrell navig\u00f2 fino a Canton, in Cina, dove trov\u00f2 un prezioso carico per New York sul quale anticip\u00f2 un profitto di dollari.\nDopo aver lasciato Canton il 14 novembre, la \"Margaret Oakley\" fu costretta dal maltempo a riparare a Singapore, dove parte del carico venne venduta per pagare le riparazioni. La nave lasci\u00f2 Singapore il 31 dicembre 1835 e fu vista l'ultima volta al largo di Mauritius all'inizio del febbraio 1836, poi scomparve. In un primo momento venne data per dispersa assieme a tutto il suo equipaggio, ma poi, mesi dopo, a Mauritius arriv\u00f2 la notizia che era naufragata al largo della costa del Madagascar. L'equipaggio era stato tratto in salvo, ma gran parte del carico era andata perduta nel naufragio e una parte ancora pi\u00f9 consistente era stata usata per pagare i soccorritori e altri debitori di Morrell. Quando i rappresentanti degli assicuratori arrivarono in Madagascar per valutare la perdita, scoprirono che Morrell se n'era andato, portandosi dietro parte del resto del carico. Raggiunse il Sudafrica, dove si imbarc\u00f2 su una nave britannica, la \"Rio Packet\", diretta a Londra. Fuori dalla giurisdizione degli Stati Uniti, era al sicuro dalle autorit\u00e0 americane, che equiparavano le sue azioni alla pirateria.\nGli ultimi anni e la morte.\nArrivato a Londra all'inizio del 1837, Morrell tent\u00f2 di convertire parte del carico rubato in denaro, ma le voci sul suo conto si erano diffuse e il ricavato venne immediatamente confiscato dagli agenti che agivano per conto degli assicuratori della \"Margaret Oakley\". Con la reputazione ormai rovinata, gli fu impossibile trovare un nuovo impiego; cerc\u00f2 lavoro presso l'agenzia di spedizioni Enderby Brothers, ma Charles Enderby disse che \u00abaveva sentito parlare cos\u00ec tanto [di Morrell] che non gli sembrava opportuno entrare in alcun rapporto con lui\u00bb. Ostacolato a Londra, Morrell rivolse la sua attenzione alla Francia. Aveva sentito che d'Urville stava organizzando una spedizione nell'Antartico e il 20 giugno 1837 scrisse alla Societ\u00e0 Geografica Francese di Parigi per offrire i suoi servizi: \u00abMi impegner\u00f2 a piantare la Gloriosa Bandiera della Francia dieci gradi pi\u00f9 vicino al Polo di qualsiasi altra Bandiera vi sia mai stata piantata, a condizione che io possa ottenere il comando di una piccola goletta ... adeguatamente equipaggiata e attrezzata\u00bb. La sua offerta venne rifiutata; Morrell era ormai considerato un truffatore anche in Francia, oltre che in Gran Bretagna e in America.\nNon sappiamo come Morrell si sia mantenuto durante i suoi mesi a Londra, ma \u00e8 possibile che Abby gli abbia mandato dei soldi dall'America. In qualche modo, nell'autunno del 1837 si diresse verso L'Avana a Cuba, dopo di che i suoi movimenti non sono chiari. Sembra che alla fine abbia ottenuto il comando di una nave, forse la \"Christine\", e che nel settembre del 1838 fosse nuovamente in mare, progettando probabilmente di ritornare nel Pacifico. Tuttavia non si spinse mai oltre il Mozambico, sulla costa dell'Africa orientale: la sua nave affond\u00f2, ma Morrell riusc\u00ec ad arrivare a riva. Si dice che sia morto in Mozambico, o di febbre o durante un'insurrezione, alla fine del 1838 o agli inizi del 1839. L'esatta verit\u00e0 riguardo alla fine di Morrell \u00e8 complicata da una testimonianza alternativa secondo la quale la \"Christine\" sarebbe naufragata un anno dopo, all'inizio del 1840, anche se non sappiamo se Morrell fosse ancora vivo o al comando del vascello. La \"Christine\" era una nave negriera, il che solleva la possibilit\u00e0 che negli ultimi anni Morrell si sia dedicato al commercio degli schiavi. Fairhead suggerisce un'ipotesi alternativa: Morrell avrebbe volutamente inscenato la sua morte in Mozambico per sfuggire agli assicuratori della \"Margaret Oakley\". In seguito sarebbe fuggito in Sudamerica e avrebbe trascorso l\u00ec il resto dei suoi giorni. Una lettera datata 11 agosto 1843, inviata al redattore del \"New York Commercial Advertiser\" e firmata \u00abMorrell\u00bb, potrebbe, secondo Fairhead, essere stata scritta solo da qualcuno che conosceva bene il viaggio della \"Oakley\". Fairhead non offre spiegazioni sul perch\u00e9 Morrell si fosse fatto nuovamente vivo, se lo fosse stato veramente: \u00abForse, come molti criminali, non pot\u00e9 resistere alla tentazione di mettersi in mostra\u00bb.\nAnche la storia di Abby Morrell \u00e8 poco documentata dopo il 1838: due testimonianze, rispettivamente del 1841 e del 1850, la collocano a New York, ma i dettagli sulla sua vita e sulla sua eventuale morte sono del tutto sconosciuti.\nIl giudizio degli storici.\nNonostante la sua nomea di truffatore in seguito alla \"d\u00e9bacle\" della \"Margaret Oakley\", Morrell non venne condannato da tutti i contemporanei. Per alcuni, era \u00abil peggior bugiardo del Pacifico\u00bb, mentre d'Urville, che in precedenza aveva elogiato calorosamente il racconto dei \"Four Voyages\" di Morrell, cambi\u00f2 opinione riguardo l'americano e lo accus\u00f2 di essersi inventato molte delle sue presunte scoperte. Tuttavia, Jeremiah Reynolds, che aveva espresso il suo scetticismo sullo stile dell'opera, incluse le scoperte di Morrell nel Pacifico nel suo rapporto al Congresso intitolato \"A Report in relation to islands, reefs, and shoals in the Pacific Ocean\". Questo, secondo Simpson-Housley, fu sicuramente un complimento per il navigatore altrimenti caduto in disgrazia.\nCommentatori e storici successivi hanno avuto la tendenza a valutare la carriera di Morrell con un pizzico di simpatia. Hugh Robert Mill della Royal Geographical Society, nel 1905, scrisse al riguardo che un uomo poteva essere ignorante e vanaglorioso e tuttavia svolgere anche un lavoro valido. Mill pensava che Morrell fosse \u00abintollerabilmente vanitoso e spaccone come qualsiasi eroe dei romanzi autobiografici\u00bb, ma trovava comunque la sua narrazione \u00abmolto divertente\u00bb. Rupert Gould, che scriveva nel 1928, pur considerando Morrell vanaglorioso e auto-incoraggiante, non lo riteneva un bugiardo intenzionale. A tal riguardo Gould pose l'accento sulle accurate informazioni che Morrell dette sulla scoperta dei depositi di guano sull'isola di Ichaboe, che gettarono le basi di una fiorente industria.\nWilliam Mills, un commentatore molto pi\u00f9 recente, sostiene come molti che \u00abqualcosa pu\u00f2 essere recuperato dal racconto di Morrell, anche se gran parte deve essere scartata\u00bb. Riguardo alle scoperte antartiche, che sono la principale preoccupazione di Mills, lo studioso sottolinea la poca enfasi con la quale esse vengono annunciate. Morrell, infatti, non sembra considerare la spedizione antartica particolarmente degna di nota e non rivendica per s\u00e9 la scoperta della \u00abNuova Groenlandia del Sud\u00bb, attribuendola al capitano Johnson nel 1821. Nella prefazione al suo libro \"Four Voyages\", Morrell ammette di aver incorporato le esperienze di altri navigatori nelle sue testimonianze. Paul Simpson-Housley suggerisce che oltre ad adattare la narrativa di Weddell come sua esperienza personale, Morrell, parlando della sua visita del 1823 all'isola di Bouvet, potrebbe aver fatto sue anche le testimonianze della visita fattavi dal capitano George Norris nel 1825.\nA ricordo delle brevi avventure antartiche di Morrell, l'isola di Thule, a 59\u00b027'S, 27\u00b019'W, un'isola del sottogruppo delle isole Sandwich australi noto come Thule australi, \u00e8 nota anche come isola di Morrell. Durante i suoi viaggi nel Pacifico, Morrell incontr\u00f2 gruppi di isole che non erano riportati sulle sue mappe e li tratt\u00f2 come nuove scoperte, dando loro i nomi di uomini newyorkesi che conosceva - Westervelt, Bergh, Livingstone, Skiddy. Un gruppo di isole venne chiamato \u00abYoung William Group\u00bb in onore del figlio neonato di Morrell. Nessuno di questi nomi compare sulle mappe moderne, ma il \u00abLivingstone Group\u00bb \u00e8 stato identificato con l'atollo di Namonuito e il \u00abBergh's Group\u00bb con le isole Chuuk."}
{"id": "3560922", "revid": "339392", "url": "https://it.wikipedia.org/wiki?curid=3560922", "title": "Cane d'acqua portoghese", "text": ""}
{"id": "3560923", "revid": "287204", "url": "https://it.wikipedia.org/wiki?curid=3560923", "title": "Cao d'Agua", "text": ""}
{"id": "3560925", "revid": "767487", "url": "https://it.wikipedia.org/wiki?curid=3560925", "title": "Jens Kandler", "text": "Kandler, di professione meccanico, compie regolarmente osservazioni dall'osservatorio di Drebach in Sassonia. Il Minor Planet Center gli accredita la scoperta di 22 asteroidi, effettuate tra il 1997 e il 2005, di cui parte in collaborazione con Andr\u00e9 Kn\u00f6fel e Gerhard Lehmann.\nGli \u00e8 stato dedicato l'asteroide 8861 Jenskandler."}
{"id": "3560929", "revid": "287204", "url": "https://it.wikipedia.org/wiki?curid=3560929", "title": "6691 Trussoni", "text": "6691 Trussoni \u00e8 un asteroide della fascia principale. Scoperto nel 1984, presenta un'orbita caratterizzata da un semiasse maggiore pari a 2,5746788\u00a0UA e da un'eccentricit\u00e0 di 0,2471900, inclinata di 3,91510\u00b0 rispetto all'eclittica.\nL'asteroide \u00e8 dedicato all'astrofisico italiano Edoardo Trussoni, direttore dell'osservatorio astronomico di Torino dal 2002 al 2005."}
{"id": "3560932", "revid": "172343", "url": "https://it.wikipedia.org/wiki?curid=3560932", "title": "Nanni Raineri", "text": ""}
{"id": "3560938", "revid": "262457", "url": "https://it.wikipedia.org/wiki?curid=3560938", "title": "San Cesario D'Arles", "text": ""}
{"id": "3560940", "revid": "448172", "url": "https://it.wikipedia.org/wiki?curid=3560940", "title": "Od\u00e9on (edificio)", "text": ""}
{"id": "3560942", "revid": "33689", "url": "https://it.wikipedia.org/wiki?curid=3560942", "title": "KGF (fattore di crescita)", "text": "Il KGF, sigla di keratinocyte growth factor (\"fattore di crescita dei cheratinociti\" in inglese), \u00e8 il fattore di crescita che regola la proliferazione e il differenziamento dei cheratinociti dell'epidermide garantendo quindi una notevole capacit\u00e0 di rinnovamento e la riparazione del tessuto epidermico."}
{"id": "3560943", "revid": "448172", "url": "https://it.wikipedia.org/wiki?curid=3560943", "title": "Odeion", "text": ""}
{"id": "3560948", "revid": "484362", "url": "https://it.wikipedia.org/wiki?curid=3560948", "title": "Continente asiatico", "text": ""}
{"id": "3560949", "revid": "228587", "url": "https://it.wikipedia.org/wiki?curid=3560949", "title": "Eurasia (disambigua)", "text": ""}
{"id": "3560951", "revid": "36426", "url": "https://it.wikipedia.org/wiki?curid=3560951", "title": "Gronchi", "text": ""}
{"id": "3560959", "revid": "28592", "url": "https://it.wikipedia.org/wiki?curid=3560959", "title": "Materiale alluvionale", "text": ""}
{"id": "3560960", "revid": "295403", "url": "https://it.wikipedia.org/wiki?curid=3560960", "title": "Calcio ai XIII Giochi panamericani", "text": "La tredicesima edizione del torneo di calcio ai Giochi panamericani si \u00e8 svolta a Winnipeg, Canada, dal 23 luglio al 7 agosto 1999. Per la prima volta viene disputato il torneo riservato alle donne, che si svolge parallelamente a quello degli uomini. Il torneo maschile vide la vittoria del Messico, mentre quello femminile fu vinto dagli Stati Uniti.\nFormato.\nTorneo maschile.\nDue gironi da cinque squadre: nove sono affiliate alla CONCACAF e una (l') alla CONMEBOL. Le prime due ottengono l'accesso alla fase a eliminazione diretta, comprendente semifinali, finale 3\u00ba-4\u00ba posto e finalissima.\nTorneo femminile.\nUn girone da cinque squadre; le prime quattro ottengono l'accesso alla fase a eliminazione diretta, comprendente semifinali, finale 3\u00ba-4\u00ba posto e finalissima."}
{"id": "3560961", "revid": "1318658", "url": "https://it.wikipedia.org/wiki?curid=3560961", "title": "Cornificiani", "text": "I cornificiani furono dei dialettici del XII secolo che derivavano il loro nome da Cornificio, retore latino del I secolo a.C., un personaggio, citato anche da Quintiliano , di cui non si ha nessuna notizia certa e che viene indicato come il probabile autore della Rhetorica ad Herennium attribuita impropriamente anche a Cicerone.\nNon sappiamo se i cornificiani si identificassero in una vera e propria scuola che avesse una sua specifica dottrina che facesse capo a Cornificio e se questi fosse storicamente il suo fondatore. Cornificio \u00e8 infatti uno pseudonimo che viene attribuito nella \"Vita Vergilii\" di Donato a un personaggio che nell'opera ha il ruolo di detrattore di Virgilio. \nI cornificiani sono oggetto della accesa critica di Giovanni di Salisbury che nel suo \"Metalogicon\" li identifica con gli antichi sofisti; i seguaci di Cornificio scrive \u00absono gente che concepisce non si sa quale arduo pensiero e ignoto a tutti i sapienti nel gonfiore del suo ventoso polmone, sicch\u00e9 non si degna di rispondere a nessuno n\u00e9 di ascoltare qualcuno pazientemente. Qualunque tesi tu gli proponga ti insulter\u00e0 o rider\u00e0 ( [...] ) nella scuola dei cornificiani si discuteva allora questa questione se il porco condotto al mercato sia tenuto dall'uomo o dalla corda. Altra questione: se ha comprato anche il cappuccio chi ha comprato la cappa intera.\u00bb \nGiovanni di Salisbury nel primo libro del \"Metalogicon\", presenta i cornificiani come dei detrattori delle arti del trivio (retorica, grammatica e dialettica) il cui insegnamento \u00e8 ritenuto passatista e tradizionalista: essi invece sostengono il valido uso del linguaggio comune e il rifarsi all'esperienza fondata sui sensi come unica fonte di vera conoscenza. Lo studio dei classici va rigettato e bisogna mettere da parte le regole dell'eloquenza se si vuole raggiungere il sapere autentico.\nNella disputa sugli universali tra i realisti e i nominalisti, i cornificiani traducevano le posizioni contrapposte in formule e confrontandole tra loro ne facevano risaltare le contraddizioni cosicch\u00e9 ne risultava una generale inconsistenza tanto che essi caddero nello scetticismo e, come sostiene Giovanni di Salisbury, abbandonarono le questioni filosofiche e rinchiusisi nei conventi si dettero alla pratica della medicina. "}
{"id": "3560962", "revid": "413187", "url": "https://it.wikipedia.org/wiki?curid=3560962", "title": "Sar\u00e0 migliore - La musica di Vasco", "text": ""}
{"id": "3560963", "revid": "228587", "url": "https://it.wikipedia.org/wiki?curid=3560963", "title": "Chiesetta di San Zeno", "text": ""}
{"id": "3560965", "revid": "1005847", "url": "https://it.wikipedia.org/wiki?curid=3560965", "title": "Elezioni generali in Ecuador del 2009", "text": "Le elezioni generali in Ecuador del 2009 si tennero il 26 aprile per l'elezione del Presidente e il rinnovo dell'Assemblea nazionale.\nLe elezioni presidenziali videro la vittoria di Rafael Correa, sostenuto da Alianza Pa\u00eds."}
{"id": "3560966", "revid": "125163868", "url": "https://it.wikipedia.org/wiki?curid=3560966", "title": "Guerre anglo-scozzesi", "text": "Le guerre anglo-scozzesi furono una serie di conflitti combattuti tra il Regno d'Inghilterra ed il Regno di Scozia tra il XIII ed il XVII secolo.\nGli scontri, quasi sempre provocati o connaturatisi come scorribande di confine tra soldataglie dei due paesi contendenti, avvennero sempre in occasione di problemi socio-politici interni al regno scozzese o inglese, in una generale condizione di \"saprofagia politica\" o per motivi di differenze religiose. Questa generale condizione di instabilit\u00e0 dei territori settentrionali delle isole britanniche, costante dopo le guerre di indipendenza scozzesi ed enfatizzatasi nel corso del XV secolo a causa della guerra delle due rose, venne risolta solo dalla riunificazione di Scozia ed Inghilterra sotto lo scettro della Dinastia Stuart nel 1603. Una recrudescenza degli scontri riprese a met\u00e0 del XVII secolo quando il Commonwealth di Oliver Cromwell si pose l'obbiettivo di invadere la Scozia per schiacciare la locale resistenza filo-stuartiana al governo inglese, sottomissione che perdur\u00f2 sino alla sua morte. L'ascesa di Carlo II ai troni di Scozia ed Inghilterra pacific\u00f2 gli animi.\nPremesse.\nL'inimicizia tra Scozia e Inghilterra ha radici molto profonde e radicate nella storia di entrambi i paesi. I primi scontri risalgono addirittura al VI secolo d.C. quando la Northumbria entr\u00f2 in conflitto coi Pitti nel tentativo di espandersi verso nord.\nAl 596 risale la battaglia di Raith nella quale gli angli sconfissero gli scoti, i bretoni e i pitti comandati da re \u00c1ed\u00e1n mac Gabr\u00e1in di D\u00e1l Riata. Nel 603 si ebbe la battaglia di Degsastan nella quale il regno inglese di Bernicia ed il regno di D\u00e1l Riata sotto la guida di re \u00c1ed\u00e1n mac Gabr\u00e1in entrarono nuovamente in conflitto.\nI northumbriani ebbero nuovamente la meglio nel 671 nella battaglia dei due fiumi quando Ecgfrith sconfisse i Pitti, i quali si rivalsero nel 685 con la battaglia di Dunnichen sotto la guida di re Bridei Mac Bili. Quest'ultima sconfitta pose fine al dominio della Nortumbria nella Britannia settentrionale e decret\u00f2 \"de facto\" l'indipendenza scozzese.\nCon l'alto medioevo ripresero gli scontri tra i due paesi: nel 937 si ebbe la battaglia di Brunanburh che risult\u00f2 un'importante vittoria degli anglosassoni sulle armate combinate dei regni di Scozia, Dublino e Strathclyde coalizzati insieme.\nMalcolm II di Scozia, nel 1016/1018, batt\u00e9 l'anglosassone Eadwulf Cudel di Bernicia, ma Malcom III di Scozia ebbe la peggio nel 1093 nella battaglia di Alnwick, venendo ucciso da una serie di cavalieri guidati da Robert de Mowbray e demoralizzando il suo esercito. Gli scozzesi trionfarono sugli inglesi nella battaglia di Clitheroe nel 1138 e nuovamente nella battaglia dello Standard. Nel 1174, nel corso della battaglia di Alnwick, Guglielmo I di Scozia venne catturato da una piccola forza inglese guidata da Ranulf de Glanvill.\nLa prima guerra d'indipendenza scozzese.\nDopo che il re inglese Edoardo I ebbe sconfitto ed occupato la Scozia nell'ennesimo conflitto armato tra i due paesi nel 1296, depose il re John Balliol, il quale dal 1297 organizz\u00f2 una ribellione contro il dominio inglese. In diverse campagne militari, gli inglesi riuscirono a spezzare la resistenza scozzese tenendola in scacco sino al 1304. All'inizio del 1306, tuttavia, Robert Bruce riusc\u00ec a guidare una nuova ribellione contro gli inglesi assurgendo al titolo di re di Scozia. Favorito dalla morte di Edoardo I, riusc\u00ec a conquistare quasi tutta la Scozia e nel 1314 finalmente riusc\u00ec a sconfiggere Edoardo II nella battaglia di Bannockburn. Gli inglesi si rifiutarono di riconoscere Robert Bruce quale nuovo sovrano di Scozia e per questo il conflitto continu\u00f2 tra i due regni con alterne fortune. Si tratt\u00f2 ancora una volta perlopi\u00f9 di incursioni di confine tra la Scozia meridionale e l'Inghilterra settentrionale. Nel 1323 venne infine concluso un armistizio. Edoardo II venne deposto, ma i conflitti tra Inghilterra e Scozia ripresero nel 1327, per poi concludersi con la pace del 1328.\nLa seconda guerra d'indipendenza scozzese.\nI conflitti tra Inghilterra e Scozia ripresero nel 1332 quando si inaugur\u00f2 la seconda guerra d'indipendenza scozzese. Il trattato di Edimburgo-Northampton col quale si era concluso il primo conflitto non venne mai realmente accettato dagli inglesi che avevano supportato segretamente un gruppo di nobili scozzesi insoddisfatti della situazione nel regno del nord, i quali si sentivano defraudati dei loro diritti sulle terre in Scozia. Uno di questi fu Edward Balliol, figlio dell'ex sovrano scozzese, il quale richiese le terre dei suoi antenati e per questo invase la Scozia autoproclamandosi re degli Scoti col supporto di Edoardo III d'Inghilterra. Sul trono di Scozia sedeva per\u00f2 gi\u00e0 re Davide II e ne derivarono pertanto una guerra di successione e una guerra civile insieme, in quanto gli scozzesi ancora una volta si divisero, chi a favore di Davide II, chi a favore di Edward Balliol. In questa situazione complessa, re Davide II venne costretto a ricorrere alla \"Auld Alliance\" con Filippo VI di Francia che gli assicur\u00f2 il suo supporto militare, ottenendo per\u00f2 il privilegio di imporre dei tutori di propria scelta per il futuro re Robert Stuart, il quale successivamente venne catturato dagli inglesi e decise le sorti della seconda parte della seconda guerra d'indipendenza scozzese.\nLa Guerra dei cent'anni che si inser\u00ec in questo conflitto contrapponendo ancora pi\u00f9 pesantemente Inghilterra e Francia, diminu\u00ec ovviamente il supporto che i francesi potevano tributare agli scozzesi in battaglia. Dopo diversi decenni, la guerra termin\u00f2 con la firma del trattato di Berwick nel 1357. Balliol aveva gi\u00e0 rinunciato ai propri diritti sulla corona scozzese in favore di Edoardo III, ma gli scozzesi riuscirono infine ad avere la meglio ed avedersi assicurata l'indipendenza.\nIl XIV ed il XV secolo.\nLe scaramucce di confine tra il Regno di Scozia ed il Regno d'Inghilterra, nel XIV secolo, erano state chiuse dalla significativa vittoria degli scozzesi nella Battaglia di Otterburn (agosto 1388), scontro che aveva gettato le basi per la supremazia del clan Douglas in seno al consiglio di Edimburgo. Le ostilit\u00e0 tra i due regni ripresero apertamente solo un ventennio dopo.\nIl XVI secolo.\nLa campagna di Flodden.\nL'Inghilterra di Enrico VIII aveva dichiarato guerra alla Francia nel 1512 (come parte di un conflitto pi\u00f9 ampio noto come Guerra della lega di Cambrai). Giacomo IV di Scozia aveva per tutta risposta invaso l'Inghilterra nel rispetto della sua alleanza tradizionale con la Francia (anche per aver sposato la sorella di Enrico II di Francia, Margherita). Nel 1513, dopo alcuni raid preliminari di confine, l'esercito di Giacomo condusse un'invasione su pi\u00f9 vasta scala. La sua artiglieria riusc\u00ec velocemente a sottomettere diversi forti inglesi come Norham e Wark. L'esercito inglese, comandato dal conte di Surrey, cerc\u00f2 di aprirsi una via verso la Scozia a nord. Ne risult\u00f2 la disastrosa battaglia di Flodden dove Giacomo IV venne ucciso assieme a molti nobili scozzesi.\n1514\u20131523.\nGiacomo V di Scozia era un bambino di appena un anno alla morte di suo padre. Sorsero quindi varie fazioni tra i nobili scozzesi a contendersi il potere della Corona e la custodia del giovane re. Mentre Enrico VIII incoraggiava segretamente alcuni di essi, l'esercito ed alcune famiglie inglesi presero a razziare la parte meridionale della Scozia per mantenere costante la pressione sulle autorit\u00e0 scozzesi.\nDopo che la fazione comandata dal conte di Angus riusc\u00ec ad avere la meglio, si restaurarono delle relazioni pacifiche ma temporanee tra Scozia e Inghilterra.\nLa campagna di Solway Moss.\nQuando Giacomo V assunse l'et\u00e0 adatta per ottenere la corona autonomamente, si liber\u00f2 della fazione del conte di Angus e rinnov\u00f2 la \"Auld Alliance\" che per i due secoli precedenti il suo regno aveva sottoscritto con la Francia. Egli spos\u00f2 dapprima Maddalena di Valois, figlia di Francesco I di Francia, e quando questa mor\u00ec di tubercolosi alcuni mesi dopo, si rispos\u00f2 con Maria di Guisa. Le tensioni tra Inghilterra e Scozia si acuirono nuovamente; agli occhi degli scozzesi, non solo Enrico VIII aveva rotto con la chiesa cattolica proclamando l'anglicanesimo, ma si era imbarcato nella dissoluzione dei monasteri inglesi, privando quindi la chiesa inglese dei suoi sostentamenti. Da Roma, personaggi potenti come il cardinale David Beaton appoggiarono appieno la politica di Giacomo V.\nLa guerra scoppi\u00f2 nuovamente nel 1541. Ancora una volta vi furono delle schermaglie di confine, ma quando Giacomo si risolse ad inviare il grosso del suo esercito in Inghilterra, la sua leadership era ormai troppo debole e divisa al suo interno che sub\u00ec una pesante sconfitta nel corso della battaglia di Solway Moss.\nIl \"brutale corteggiamento\".\nGiacomo V mor\u00ec poco dopo la sconfitta. Ancora una volta il re suo successore era poco pi\u00f9 che un infante e questa volta fu Maria Stuarda ad essere nominata al ruolo di reggente. Enrico tent\u00f2 di dividere ancora una volta la Scozia al suo interno e si assicur\u00f2 che Maria sposasse suo figlio Edoardo in quello che divenne noto come il \"brutale corteggiamento\". Quando il cardinale Beaton ottenne una notevole influenzasul governo scozzese e sottoscrisse nuovamente l'alleanza con la Francia, Enrico VIII reag\u00ec inviando nel 1544 il proprio esercito sotto il comando del conte di Hertford (zio di Edoardo) a devastare il confine meridionale scozzese, con l'idea di indurre un'inversione di rotta nella politica locale. La campagna continu\u00f2 anche nell'anno successivo, ma le fazioni scozzesi riuscirono a riconciliarsi tra loro ed a vincere la battaglia di Ancrum Moor, che ferm\u00f2 almeno temporaneamente gli attacchi degli inglesi.\nEnrico VIII mor\u00ec nel 1547. Hertford, ora divenuto lord protettore e duca di Somerset, riprese i tentativi di forzare un'alleanza con la Scozia e di imporre l'anglicanesimo anche nel territorio a nord. Riusc\u00ec a vincere la battaglia di Pinkie ma Maria venne rapita dai francesi ed affidata in custodia al delfino Francesco di Francia. Le lotte proseguirono con la Fracia che continu\u00f2 ad assistere gli scozzesi. Senza la pace, coi continui costi per la guerra, il regime del duca di Somerset non pot\u00e9 avere successo e per questo venne scalzato e poi giustiziato.\nL'ultima parte del Cinquecento.\nQuella di Pinkie Cleugh fu l'ultima battaglia alla picca tra Inghilterra e Scozia prima dell'unione delle due corone nel 1603. Beaton venne assassinato nel 1546, e si aprirono nuove contrapposizioni e conflitti all'epoca di Maria I, spianati dall'arrivo al trono di sua sorella Elisabetta I che seppe riportare stabilit\u00e0.\nLa Scozia rimase ad ogni modo divisa al suo interno sul tema religioso. Le fazioni cattoliche guidate dalla regina madre Maria di Guisa, continuavano a tenere il controllo di Leith e di Edimburgo, ma Elisabetta riusc\u00ec a tener loro testa con l'appoggio della fazione protestante utilizzando la propria flotta per bloccare i rifornimenti e gli aiuti militari provenienti dalla Francia.\nNell'ultima parte del XVI secolo, divenne sempre pi\u00f9 chiara la possibilit\u00e0 che Giacomo VI di Scozia, cresciuto in fede protestante ed unico erede del trono scozzese, sarebbe stato chiamato a succedere anche al trono inglese una volta morta la regina Elisabetta.\nL'invasione della Scozia nell'ambito della guerra dei tre regni.\nNel 1650 il Commonwealth inglese decise di invadere la Scozia con un'incursione preventiva, per evitare che l'esiliato Carlo II potesse invadere l'Inghilterra servendosi dell'appoggio dell'esercito scozzese rimastogli fedele.\nOliver Cromwell prese il diretto comando delle operazioni d'invasione della Scozia. Gli scozzesi, sotto la guida di David Leslie, indietreggiarono sino a Edimburgo e si rifiutarono di combattere. Dopo un mese di manovre, Cromwell inaspettatamente riusc\u00ec a sconfiggere gli scozzesi in maniera pesante appena fuori Dunbar in un attacco notturno il 3 settembre. I sopravvissuti abbandonarono Edimburgo e si ritirarono a Stirling. Gli inglesi pur assicurandosi le posizioni, non riuscirono a procedere oltre Stirling. Il 20 luglio venne combattuta la battaglia di Inverkeithing che priv\u00f2 gli scozzesi dei loro rifornimenti.\nCarlo II, credendo che l'unica alternativa plausibile allo scontro fosse la resa, decise di invadere l'Inghilterra in agosto di quello stesso anno. Cromwell sconfisse nuovamente gli scozzesi nella battaglia di Worcester e li sconfisse definitivamente. Carlo II fu tra i pochi a riuscire a fuggire. Il governo scozzese venne disciolto e assorbito direttamente nel Commonwealth inglese, con Cromwell quale Lord Protettore. Dopo la sua morte ed ulteriori combattimenti, Carlo II venne proclamato re d'Inghilterra il 23 aprile 1661, dodici anni dopo essere stato incoronato re di Scozia, completando cos\u00ec la restaurazione Stuart."}
{"id": "3560971", "revid": "268129", "url": "https://it.wikipedia.org/wiki?curid=3560971", "title": "Calcio ai XIII Giochi panamericani - Torneo maschile", "text": "La tredicesima edizione del torneo di calcio ai Giochi panamericani si \u00e8 svolta a Winnipeg, Canada, dal 23 luglio al 7 agosto 1999. Le Nazionali partecipanti sono dieci, una affiliata alla CONMEBOL e nove alla CONCACAF. A vincere la competizione fu il Messico."}
{"id": "3560976", "revid": "1442080", "url": "https://it.wikipedia.org/wiki?curid=3560976", "title": "Calcio ai XIV Giochi panamericani", "text": "La quattordicesima edizione del torneo di calcio ai Giochi panamericani si \u00e8 svolta a Santo Domingo, Repubblica Dominicana, dal 2 al 15 agosto 2003. Il torneo maschile vide la vittoria dell'Argentina, mentre quello femminile fu vinto dal Brasile.\nFormato.\nTorneo maschile.\nDue gironi da quattro squadre: quattro sono affiliate alla CONCACAF e quattro alla CONMEBOL. Le prime due ottengono l'accesso alla fase a eliminazione diretta, comprendente semifinali, finale 3\u00ba-4\u00ba posto e finalissima.\nTorneo femminile.\nDue gironi da tre squadre: le prime due ottengono l'accesso alla fase a eliminazione diretta, comprendente semifinali, finale 3\u00ba-4\u00ba posto e finalissima."}
{"id": "3560987", "revid": "339392", "url": "https://it.wikipedia.org/wiki?curid=3560987", "title": "Partito Colorado", "text": ""}
{"id": "3560990", "revid": "889336", "url": "https://it.wikipedia.org/wiki?curid=3560990", "title": "Alberto Quintero Medina", "text": "Carriera.\nClub.\nDurante la sua carriera ha giocato con varie squadre di club, tra cui anche il Cartagena.\nNazionale.\nNel 2007 debutta con la Nazionale panamense.\nViene convocato per la Copa Am\u00e9rica Centenario del 2016.\nSelezionato per i mondiali del 2018, \u00e8 costretto a lasciare il posto a Ricardo \u00c1vila per via di un infortunio."}
{"id": "3560991", "revid": "666668", "url": "https://it.wikipedia.org/wiki?curid=3560991", "title": "Calcio ai XIV Giochi panamericani - Torneo maschile", "text": "La tredicesima edizione del torneo di calcio ai Giochi panamericani si \u00e8 svolta a Santo Domingo, Repubblica Dominicana, dal 23 luglio al 7 agosto 2003. Le Nazionali partecipanti sono dieci, una affiliata alla CONMEBOL e nove alla CONCACAF. A vincere la competizione fu l'Argentina."}
{"id": "3560997", "revid": "287204", "url": "https://it.wikipedia.org/wiki?curid=3560997", "title": "Cornificio", "text": "Biografia.\nDi Cornificio non si ha nessuna notizia certa, \u00e8 un personaggio, citato anche da Quintiliano, che lo indica come il probabile autore della \"Rhetorica ad Herennium\", attribuita impropriamente anche a Cicerone.\nNon sappiamo se i cornificiani costituissero nel XII secolo una vera e propria scuola che avesse una sua dottrina che facesse capo a Cornificio e se questi fosse storicamente il suo fondatore. Cornificio \u00e8 infatti uno pseudonimo che viene attribuito nella \"Vita Vergilii\" di Donato a un personaggio che nell'opera ha il ruolo di detrattore di Virgilio."}
{"id": "3560998", "revid": "287204", "url": "https://it.wikipedia.org/wiki?curid=3560998", "title": "Red Bull X-Fighters", "text": "Il Red Bull X-Fighters \u00e8 una delle massime competizioni di Freestyle Motocross (FMX), insieme agli X Games e si svolgono in arene e luoghi simili.\nRisultati competizione freestyle.\nRed Bull X-Fighters 2015 Tour\nRed Bull X-Fighters 2014 Tour\nRed Bull X-Fighters 2013 Tour\nRed Bull X-Fighters 2012 Tour\nRed Bull X-Fighters 2011 Tour\nRed Bull X-Fighters 2010 Tour\nRed Bull X-Fighters 2009 Tour\nRed Bull X-Fighters 2008 Tour\nRed Bull X-Fighters 2007 Tour\nRed Bull X-Fighters 2006\nRed Bull X-Fighters 2005\nRed Bull X-Fighters 2004\nRed Bull X-Fighters 2003\nRed Bull X-Fighters 2002\nRed Bull X-Fighters 2001\nRisultati miglior trick.\nL'evento si \u00e8 tento negli anni 2008 e 2009 a Madrid il giorno dopo la competizione di freestyle.\nRed Bull X-Fighters Madrid 2009 Miglior Trick\nRed Bull X-Fighters Madrid 2008 Miglior Trick\nRecord\nCompetizione Wild Card.\nLa prima Competizione Wild Card si \u00e8 tenuta a Madrid nel 2010, il giorno dopo le finali."}
{"id": "3561000", "revid": "268129", "url": "https://it.wikipedia.org/wiki?curid=3561000", "title": "Calcio ai XV Giochi panamericani", "text": "La quindicesima edizione del torneo di calcio ai Giochi panamericani si \u00e8 svolta a Rio de Janeiro, Brasile, dal 15 al 27 luglio 2007. Il torneo maschile vide la vittoria dell'Ecuador, mentre quello femminile fu vinto dal Brasile.\nFormato.\nTorneo maschile.\nTre gironi da quattro squadre: sei sono affiliate alla CONCACAF e sei alla CONMEBOL. Le prime classificate ottengono l'accesso alla fase a eliminazione diretta, comprendente semifinali, finale 3\u00ba-4\u00ba posto e finalissima.\nTorneo femminile.\nDue gironi da cinque squadre: le prime due ottengono l'accesso alla fase a eliminazione diretta, comprendente semifinali, finale 3\u00ba-4\u00ba posto e finalissima."}
{"id": "3561008", "revid": "1431409", "url": "https://it.wikipedia.org/wiki?curid=3561008", "title": "N\u00e9stor Araujo", "text": "Carriera.\nNazionale.\nCon la nazionale messicana ha preso parte alla Coppa America 2011, dove ha segnato di testa l'unico gol della sua nazionale nella partita Cile-Messico 2-1.\nViene convocato per la Copa Am\u00e9rica Centenario negli Stati Uniti."}
{"id": "3561014", "revid": "767487", "url": "https://it.wikipedia.org/wiki?curid=3561014", "title": "Jazz Funk", "text": "Jazz Funk \u00e8 l'album strumentale di debutto del gruppo acid jazz inglese Incognito, pubblicato nel 1981 dall'etichetta discografica Ensign Records."}
{"id": "3561016", "revid": "6923", "url": "https://it.wikipedia.org/wiki?curid=3561016", "title": "Ranko Despotovi\u0107", "text": "Carriera.\nClub.\nDopo aver giocato nel Girona, il 2 luglio 2011 si trasferisce per 700.000 \u20ac all'Urawa Red Diamonds.\nNazionale.\nNel 2007 debutta con la Nazionale serba."}
{"id": "3561028", "revid": "268129", "url": "https://it.wikipedia.org/wiki?curid=3561028", "title": "Calcio ai XV Giochi panamericani - Torneo maschile", "text": "La quindicesima edizione del torneo di calcio ai Giochi panamericani si \u00e8 svolta a Rio de Janeiro, Brasile, dal 15 al 27 luglio 2007. Le Nazionali partecipanti sono dodici, sei affiliate alla CONMEBOL e sei alla CONCACAF. A vincere la competizione fu l'Ecuador."}
{"id": "3561033", "revid": "716642", "url": "https://it.wikipedia.org/wiki?curid=3561033", "title": "Vladimir Bo\u017eovi\u0107", "text": "Carriera.\nClub.\nDopo aver giocato con squadre serbe, nel 2007 si trasferisce al Rapid Bucarest.\nNazionale.\nNel 2007 debutta con la nazionale montenegrina."}
{"id": "3561034", "revid": "729019", "url": "https://it.wikipedia.org/wiki?curid=3561034", "title": "Strada statale 507 di Cogne", "text": "La ex strada statale 507 di Cogne (SS 507), ora strada regionale 47 di Cogne (SR 47), \u00e8 una strada regionale italiana.\nPercorso.\nHa origine dalla strada statale 26 della Valle d'Aosta alle porte di Sarre e dopo pochi metri \u00e8 presente l'accesso al casello di \"Aosta Ovest\" dell'A5 Torino-Aosta. Prosegue quindi verso sud, superando la Dora Baltea e raggiungendo il centro abitato di Aymavilles.\nDa qui percorre la Val di Cogne, risalendo il percorso della Grand Eyvia fino allo stesso abitato di Cogne.\nIn seguito al decreto legislativo 22 aprile 1994 n. 320, dal 1994, la gestione \u00e8 passata dall'ANAS alla Regione Valle d'Aosta, che l'ha classificata come strada regionale con la denominazione di \"strada regionale 47 di Cogne (SR 47)\";.\nCon decreto ministeriale del 28/10/1994 - G.U. 282 del 2/12/1994 la strada viene declassificata definitivamente a strada regionale."}
{"id": "3561038", "revid": "729019", "url": "https://it.wikipedia.org/wiki?curid=3561038", "title": "Strada statale 506 della Valle d'Ayas", "text": "La ex strada statale 506 della Valle d'Ayas (SS 506), ora strada regionale 45 della Valle d'Ayas (SR 45), \u00e8 una strada regionale italiana che si sviluppa in Valle d'Aosta.\nPercorso.\nHa origine nel centro abitato di Verr\u00e8s dalla strada statale 26 della Valle d'Aosta. La strada prosegue quindi verso nord, percorrendo l'omonima valle, solcata dal torrente Evan\u00e7on: raggiunge quindi i comuni di Challand-Saint-Victor, Challand-Saint-Anselme e Brusson.\nIl percorso entra infine nel comune sparso di Ayas dove, dopo aver attraversato alcune frazioni, termina nei pressi di Saint Jacques.\nIn seguito al decreto legislativo 22 aprile 1994 n. 320, dal 1994, la gestione \u00e8 passata dall'ANAS alla Regione Valle d'Aosta, che l'ha classificata come strada regionale con la denominazione di \"strada regionale 45 della Valle d'Ayas (SR 45)\";.\nCon decreto ministeriale del 28/10/1994 - G.U. 282 del 2/12/1994 la strada viene declassificata definitivamente a strada regionale."}
{"id": "3561039", "revid": "287204", "url": "https://it.wikipedia.org/wiki?curid=3561039", "title": "Dittico Queriniano", "text": "Il dittico Queriniano \u00e8 un dittico in avorio (255x268x26 cm) risalente al V secolo, conservato nel Museo di Santa Giulia a Brescia.\nAcquistato dal cardinale Angelo Maria Querini durante il Settecento, l'opera passa per lascito al Museo dell'Era Cristiana nell'Ottocento per poi entrare, definitivamente, nel catalogo delle opere del museo.\nStoria.\nLe due tavole, come dimostra l'affinit\u00e0 compositiva delle figure e dello sfondo architettonico, dovevano far parte di un'unica opera, forse un cofanetto destinato a contenere doni oppure un vero e proprio dittico..\nL'opera, sconosciuta alla letteratura artistica antica, entra a far parte, per acquisto, della collezione di Angelo Maria Querini durante la prima met\u00e0 del Settecento. La tavola di sinistra era gi\u00e0 contenuta nella cornice di rame dorato, che sul retro porta inciso il nome di Pietro Barbo, vissuto nel Quattrocento e, evidentemente, un precedente possessore dell'opera. Querini, per completare il dittico, fa realizzare un'uguale cornice per la tavola di destra, ancora presente. Assieme a tutti gli altri pezzi raccolti dal colto cardinale nel corso della sua vita passa, per lascito testamentario, al comune di Brescia nel 1755.\nEsposto per la prima volta nel Museo dell'Era Cristiana, aperto in alcuni locali del soppresso monastero di Santa Giulia all'inizio dell'Ottocento, trova qui posizione stabile. Con l'apertura del Museo di Santa Giulia, avvenuta nel 1998, il dittico trova collocazione definitiva nel settore \"Collezionismo e arti applicate\", nelle vetrine dedicate alla Collezione Querini.\nDescrizione e stile.\nLe due tavole del dittico presentano raffigurazioni mitologiche a soggetto amoroso, identificabili con \"Diana e Endimione\" a sinistra e \"Fedra e Ippolito\" a destra. Ciascuna coppia \u00e8 inserita in un contesto architettonico ad arco retto da colonne con capitello di ordine corinzio, all'interno de quale, come coronamento, \u00e8 circoscritta una conchiglia.\n\u00c8 probabile che i due rilievi siano opera di artisti diversi: l'incisore della valva con \"Fedra e Ippolito\" appare maggiormente legati alla classicit\u00e0, mentre la valva con \"Diana e Endimione\" \u00e8 caratterizzata da un'arte pi\u00f9 tarda, propria del V secolo."}
{"id": "3561051", "revid": "486946", "url": "https://it.wikipedia.org/wiki?curid=3561051", "title": "Ferrovia Saronno-Malnate", "text": ""}
{"id": "3561054", "revid": "287204", "url": "https://it.wikipedia.org/wiki?curid=3561054", "title": "5-idrossimetilcitosina", "text": "La 5-idrossimetilcitosina (5hmC) \u00e8 formata dalla 5-metilcitosina aggiungendo un gruppo ossidrilico. La 5-metilcitosina (5mC) e la 5-idrossimetilcitosina (5hmC) sono considerate la \"quinta\" e la \"sesta\" base del DNA.\nIntroduzione.\n\u00c8 stata scoperta nel 1970 all'interno del DNA dei mammiferi e svolge un importante ruolo biologico dal punto di vista epigenetico. 5hmC, infatti, impedisce l'azione della DNMT (DNA metil tranferasi) inibendo il mantenimento della metilazione. L'aggiunta del gruppo ossidrile \u00e8 mediata dalle proteine TET1, TET2 e TET3 in presenza di ossigeno molecolare. Il candidato pi\u00f9 probabile per l'ossidazione di 5mC nel pronucleo paterno \u00e8 TET3. \n5hmC \u00e8 presente nel pronucleo paterno mentre la 5-metilcitosina (5mC) in quello materno, 5mC \u00e8 stato convertito in 5hmC specificamente nel pronucleo paterno. L'ossidazione del 5mC \u00e8 un passo importante nella riprogrammazione del genoma paterno dopo la fecondazione. Dobbiamo considerarlo quindi come un importante evento biologico che si verifica nelle prime fasi del ciclo di vita dei mammiferi.\nLocalizzazione.\nOgni cellula di mammifero sembra contenere 5-idrossimetilcitosina, ma i livelli variano notevolmente a seconda del tipo di cellula. I livelli pi\u00f9 alti si trovano in cellule neuronali del sistema nervoso centrale. La quantit\u00e0 di 5hmC aumentano con l'et\u00e0, come mostrato nell'ippocampo di topo e nel cervelletto.\nFunzioni.\nL'esatta funzione di questa base non \u00e8 ancora pienamente chiarita, ma si pensa che essa possa regolare l'espressione dei geni e la demetilazione del DNA. Questa ipotesi \u00e8 avvalorata dal fatto che la 5hmC pu\u00f2 essere convertita in citosina non modificata all'interno delle cellule dei mammiferi."}
{"id": "3561056", "revid": "767487", "url": "https://it.wikipedia.org/wiki?curid=3561056", "title": "Erieta Attali", "text": "Fotografa di fama internazionale, \u00e8 famosa soprattutto per le sue riproduzioni di opere architettoniche. I suoi lavori sono stati esposti in diversi musei negli Stati Uniti, in Giappone e in Europa (Grecia, Danimarca, Finlandia ma non solo).\nBiografia.\nNata a Tel Aviv, ha tuttavia studiato al Goldsmiths College (Universit\u00e0 di Londra, in Gran Bretagna).\nNel 2000 ha ricevuto il Fulbright Artist Award per i suoi scatti del mondo dell'architettura, dopo aver speso un anno come Visiting scholar alla Columbia University (New York, corso di Architettura e Pianificazione). Nel 2002 riceve, dopo una serie di scatti dal tema \"l'architettura giapponese contemporanea in vetro\", il Japan Foundation Artist Fellowship. Sempre nel 2002 passa un periodo - con il medesimo status di \"visiting scholar\" - alla Waseda University di Tokyo.\nNel 2004 viene premiata dalla Graham Foundation (Chicago), per l'esibizione itinerante \"Reflected Transparency: Contemporary Architects Working in Glass\" curata da Botond Bognar.\nDal 1992 al 2002 ha lavorato nel campo della fotografia \"archeologica\", principalmente come specialista in \"fotografie nei funerali d'epoca\" per famosi musei europei come il British Museum, la National Gallery (entrambi a Londra), il Museo archeologico di Napoli, il Museo archeologico di Izmir ed altri vari musei in Grecia.\nNel 1998 molti suoi lavori cominciarono ad essere pubblicati in vari libri e periodici come Casabella, 2G, Quaderns, Harvard Design Magazine e Bauwelt. \nDal 2003 ricopre il ruolo di professore associato di \"Fotografia dell'architettura\" alla \"scuola di Architettura e Pianificazione\" della Columbia University, New York.\nAttualmente sta lavorando per tre monografie: \"Scandinavian Contemporary Architecture\", \"South American Contemporary Architecture\" e \"the architecture firm Smith Miller &amp; Hawkinson\" negli Stati Uniti. La sua monografia \u201cLandscape as Architecture\u201d, una collezione di lavori selezionati di 35 architetti di tutto il mondo che si avvale della collaborazione di figure accademiche importanti come Juhani Pallasmaa, Kenneth Frampton, Alessio Assonitis, Dimitris Filippidis, Jilly Traganou, Roland Hagenberg, \u00e8 stata pubblicata dalla Columbia University Press nel Novembre 2010."}
{"id": "3561061", "revid": "736476", "url": "https://it.wikipedia.org/wiki?curid=3561061", "title": "Marie-Ernestine Worch", "text": "Tra i suoi ruoli televisivi pi\u00f9 noti, figurano quelli di Nina Teubner nella soap opera \"Hinter Gittern - Der Frauenknast\", quello di Tamara Castellhoff nella soap opera \" Alisa - Segui il tuo cuore\" (\"Alisa - Folge deinem Herzen\", 2008-2009) e quello di Maike Steenkamp Konopka nella soap opera \"Tempesta d'amore\" (\"Sturm der Liebe\", 2010).\n\u00c8 figlia dell'attrice teatrale Susanne Voy\u00e9.\nBiografia.\nVita privata.\nMarie-Ernestine Worch vive a Berlino, la citt\u00e0 dove \u00e8 cresciuta, insieme al fidanzato."}
{"id": "3561064", "revid": "41785582", "url": "https://it.wikipedia.org/wiki?curid=3561064", "title": "Marie Ernestine Worch", "text": ""}
{"id": "3561066", "revid": "729019", "url": "https://it.wikipedia.org/wiki?curid=3561066", "title": "Strada statale 505 della Valle del Lys", "text": "La ex strada statale 505 della Valle del Lys (SS 505), ora strada regionale 44 della Valle del Lys (SR 44), \u00e8 una strada regionale italiana che si sviluppa in Valle d'Aosta.\nPercorso.\nHa origine nel centro abitato di Pont-Saint-Martin dalla strada statale 26 della Valle d'Aosta. La strada prosegue quindi verso nord-est, percorrendo l'omonima valle, solcata dal torrente Lys da cui deriva il nome, e raggiungendo i centri abitati di Lillianes e Fontainemore.\nL'itinerario devia quindi verso nord in direzione di Issime, e nuovamente verso nord-est raggiungendo Gaby. Continuando a percorrere la valle, la strada arriva nel comune di Gressoney-Saint-Jean e nel comune di Gressoney-La-Trinit\u00e9 dove termina il suo percorso in corrispondenza dell'inizio della strada regionale 43 di Stafal.\nIn seguito al decreto legislativo 22 aprile 1994 n. 320, dal 1994, la gestione \u00e8 passata dall'ANAS alla Regione Valle d'Aosta, che l'ha classificata come strada regionale con la denominazione di \"strada regionale 44 della Valle del Lys (SR 44)\";.\nCon decreto ministeriale del 28/10/1994 - G.U. 282 del 2/12/1994 la strada viene declassificata definitivamente a strada regionale."}
{"id": "3561072", "revid": "729019", "url": "https://it.wikipedia.org/wiki?curid=3561072", "title": "Sedanka", "text": "Sedanka (in lingua aleutina \"Sidaanax\") \u00e8 un'isola del gruppo delle Fox nell'arcipelago delle Aleutine orientali e appartiene all'Alaska (USA). \u00c8 lunga 16,6 km, ha una superficie di 103,31 km\u00b2; si trova a poca distanza dalla costa nord-orientale dell'isola di Unalaska.\nRegistrata nel 1826 dal tenente Sary\u010dev col nome di \"Spirkin\". In seguito denominata \"Sithanak\", \"Siginak\", \"Siginaq\"; e, tra il 1824 e il 1834, fu usato il nome di \"Borka\" e \"Spirkin\" da padre Veniaminov e dal capitano Litke."}
{"id": "3561074", "revid": "93556", "url": "https://it.wikipedia.org/wiki?curid=3561074", "title": "Sagittario (torpediniera)", "text": "Nave Sagittario \u00e8 stata una torpediniera della Regia Marina e successivamente della Marina Militare.\nStoria.\nL'unit\u00e0 venne realizzata negli stabilimenti dei Cantieri del Quarnaro di Fiume dove lo scafo venne impostato sugli scali il 14 novembre 1935. La nave varata il 21 giugno 1936 \u00e8 entrata in servizio il successivo 8 agosto e dopo aver trascorso il periodo di addestramento iniziale nelle acque di Pola, nel 1937 venne assegnata alla base di Trapani. Sempre nel corso del 1937 l'unit\u00e0 prese parte alla guerra civile spagnola, operando a contrasto del contrabbando di rifornimenti per le truppe spagnole repubblicane.\n1940.\nAll'ingresso dell'Italia nella seconda guerra mondiale la \"Sagittario\" faceva parte della X Squadriglia Torpediniere di base a La Spezia, che formava unitamente alle gemelle \"Vega\", \"Sirio\" e \"Perseo\". Al momento della dichiarazione la nave era ai lavori nell'Arsenale di La Spezia, una volta tornata in servizio fu assegnata a missioni di scorta inizialmente tra Libia e Sicilia (nonch\u00e9 di posa di mine nel canale di Sicilia) e poi in Egeo. Nella primavera del 1943 partecip\u00f2 alle operazioni di evacuazione delle truppe italiane dalla Tunisia ormai prossima alla caduta. Complessivamente dal giugno 1940 al settembre 1943 la nave effettu\u00f2 170 missioni di guerra (139 di scorta, 11 di ricerca e caccia antisom, 20 di altro tipo).\nL'11-12 ottobre 1940 la torpediniera scort\u00f2 da Trapani a Tripoli i piroscafi \"Tembien\" e \"Zena\".\nAlle 5.30 del 15 novembre la \"Sagittario\" part\u00ec da Tripoli e scort\u00f2 a Palermo un convoglio composto dalle motonavi \"Tergestea\" e \"Bainsizza\" e dal piroscafo \"Castelverde\".\nAlle cinque del pomeriggio del 27 novembre 1940 la torpediniera salp\u00f2 da Trapani insieme alle gemelle \"Alcione\", \"Sirio\" e \"Vega\" per un pattugliamento notturno nel canale di Sicilia mentre era in corso l'operazione britannica \u00abCollar\u00bb (poi sfociata nella battaglia di Capo Teulada), che vedeva in mare il grosso della Mediterranean Fleet. Tuttavia delle quattro navi solo la \"Sirio\", alle 00.33 del 28, effettu\u00f2 un infruttuoso attacco con i siluri contro le navi inglesi, mentre la \"Sagittario\", pur avendo individuato le unit\u00e0 nemiche alle 23.24, prefer\u00ec non attaccare.\n1941.\nNella notte tra il 7 e l'8 gennaio 1941 la \"Sagittario\" e la \"Vega\", insieme ai cacciatorpediniere \"Vivaldi\", \"da Noli\", \"Tarigo\" e \"Malocello\", parteciparono alla posa dei campi minati \u00abX 2\u00bb ed \u00abX 3\u00bb (180 mine ciascuno) nelle acque a nord di Capo Bon.\nDal 28 al 30 marzo \"Sagittario\", \"Circe\" ed \"Alcione\" vennero inviate, insieme a due MAS, a soccorrere il piroscafo tedesco \"Ruhr\", silurato dal sommergibile britannico \"Utmost\" mentre era in navigazione in convoglio verso la Libia e preso a rimorchio dal cacciatorpediniere \"Dardo\", e lo scortarono a Tripoli insieme ad un altro piroscafo silurato in un secondo tempo, il \"Galilea\" (entrambe le navi poterono essere salvate).\nAll'una del pomeriggio del 20 maggio 1941, durante la battaglia di Creta, la \"Sagittario\", al comando del tenente di vascello Giuseppe Cigala Fulgosi, part\u00ec dal Pireo per scortare a Creta un convoglio di 38 tra caicchi e piroscafetti carichi di truppe tedesche (4000 Gebirgsj\u00e4ger della 5. Gebirgs-Division), inclusa la piccola nave ospedale \"Brigitte\", che avrebbero dovuto sbarcare sull'isola. Alle 13.51 la vecchia torpediniera \"Curtatone\", che precedeva la \"Sagittario\", urt\u00f2 una mina e salt\u00f2 in aria: la nave di Cigala Fulgosi diresse prontamente sul luogo dell'affondamento e, coadiuvata da alcune barche condotte da artiglieri tedeschi, recuper\u00f2 22 naufraghi, che trasbord\u00f2 poi sul posamine \"Rovigno\". Raggiunta anche da alcuni MAS, la \"Sagittario\" protrasse le ricerche sino alle quattro del pomeriggio, poi riprese la navigazione. Alle 17.15 la nave si ancor\u00f2 al largo di Lavrion e rimase in attesa delle unit\u00e0 del convoglio, divise in due gruppi: il primo, proveniente da nord, arriv\u00f2 quasi subito (e alle 17.45 la torpediniera imbarc\u00f2 il capitano di fregata della Kriegsmarine Von Lipinski), il secondo, proveniente da Megara, venne avvistato alle 21.50, quindi, nel giro di dieci minuti, la \"Sagittario\" salp\u00f2 per venirgli incontro, assumendo poi rotta per Milo con a rimorchio un motoveliero con problemi al motore. Alle cinque di mattina del 21 maggio il convoglio si era parzialmente disperso, quindi la torpediniera dovette tornare a Lavrion, dov'erano tornati diversi motovelieri in avaria, dando loro assistenza e prendendone alcuni a rimorchio. Infine Cigala Fulgosi decise di dividere il convoglio in due gruppi, le navi pi\u00f9 veloci insieme alla \"Sagittario\" e quelle pi\u00f9 lente in un secondo gruppo. Alle 12.40 la \"Sirio\" ed il primo gruppo si misero alla fonda a meridione di Milo, in attesa delle altre unit\u00e0: fu presa la decisione di ripartire alle 19 (ora per cui si riteneva che il secondo gruppo sarebbe arrivato) lasciando a Milo le unit\u00e0 pi\u00f9 lente ed in avaria e imbarcando sulla \"Sagittario\" le truppe a bordo di tali imbarcazioni, ma alle 16 Marisudest ordin\u00f2 di restare a Milo per la notte, perci\u00f2 la torpediniera e le imbarcazioni del primo gruppo si portarono all'\u00e0ncora nella rada di Milo, raggiunte nel frattempo anche dal secondo gruppo. Alle 18.50 tutta la flottiglia era riunita nella rada, e risult\u00f2 possibile riparare tutte le avarie alle varie imbarcazioni, consentendo cos\u00ec di non rinunciare a nessuna di esse. Alle 2.30 del 22 maggio le unit\u00e0 ripartirono alla volta di La Canea, su ordine di Marisudest, ma alle 7.30 un contrordine fece invertire la rotta, tornando verso Milo: entro le 8.15 tutte le navi del convoglio avevano assunto la nuova rotta.\nAlle 8.35 venne avvistato tiro contraereo proveniente da navi lontane: Cigala Fulgosi ordin\u00f2 subito il posto di combattimento e port\u00f2 la \"Sagittario\" tra il convoglio e la formazione avversaria, non ancora visibile, poi alle 8.40, quando apparvero delle alberature, fece lanciare il segnale di scoperta. Alle 8.47 le navi si rivelarono essere tre incrociatori britannici con rotta verso sud: la \"Sagittario\" percorse tutto il lato del convoglio coprendolo con cortine fumogene, onde occultarlo alla vista delle navi inglesi. Alle 8.53 le navi nemiche diressero verso la \"Sagittario\" e sei minuti pi\u00f9 tardi anche la torpediniera italiana, ultimata l'emissione di cortine fumogene, fece rotta verso la formazione britannica, che appariva composta da quattro incrociatori (si trattava dei moderni incrociatori leggeri \"Naiad\" e \"Perth\" e dei vetusti incrociatori antiaerei \"Calcutta\" e \"Carlisle\") e due cacciatorpediniere (in realt\u00e0 erano tre: \"Kandahar\", \"Kingston\" e \"Nubian\") in posizione pi\u00f9 arretrata. Giunte a 18.000 metri le unit\u00e0 inglesi accostarono verso ovest, ed alle 9.03, da 12.500 metri, aprirono il fuoco. Molti colpi caddero estremamente vicino alla nave \u2013 che stava dirigendo verso est per farsi inseguire dalle navi avversarie e distogliere cos\u00ec la loro attenzione dalla flottiglia \u2013, ma nessuno and\u00f2 a segno. Quando la distanza si fu ridotta a 12.000 metri anche la \"Sagittario\" apr\u00ec il fuoco (tuttavia dopo poco uno dei cannoni s'incepp\u00f2), ed alle 9.06 la nave italiana accost\u00f2 verso est per lanciare i propri siluri contro il secondo incrociatore: un minuto dopo vennero lanciati i due siluri di dritta. Alle 9.14 due colonne d'acqua furono viste levarsi all'altezza del torrione ed a centro nave del secondo incrociatore, che fu visto scomparire in una colonna di fumo alta un centinaio di metri, diradatasi la quale la nave inglese sembr\u00f2 essere svanita, dunque affondata. Ad avere tale impressione fu tutto il personale in coperta della \"Sagittario\", incluso il comandante tedesco Von Lipinski, ed anche l'equipaggio di un piroscafetto semidistrutto rimasto alla deriva nelle vicinanze: tuttavia nessuna unit\u00e0 inglese risulta affondata in questa occasione. Uno degli incrociatori britannici, il \"Naiad\", rientr\u00f2 ad Alessandria con due torri inutilizzate e la velocit\u00e0 limitata a non pi\u00f9 di 16 nodi, ma i danni risultano essere stati prodotti non dai siluri della torpediniera, ma dai continui attacchi aerei tedeschi (da bordo della \"Sagittario\", dopo il combattimento, fu avvistata una colonna di fumo salire dalla direzione in cui la formazione britannica si era allontanata ed era stata poi assalita dagli Stukas). La \"Sagittario\", dato che la manovra di allontanamento verso est per farsi inseguire non stava riuscendo, invert\u00ec la rotta per continuare ad interporsi tra il convoglio e le navi inglesi. Alle 9.23 gli incrociatori inglesi, sia perch\u00e9 non sapevano cosa si celasse dietro la cortina fumogena, sia perch\u00e9 temevano, in caso di attacchi aerei tedeschi (che avvennero continuamente prima e dopo lo scontro) di non potersi difendere, essendosi estremamente ridotto il munizionamento, sia per la lentezza di \"Carlisle\" e \"Calcutta\", accostarono verso sud e si ritirarono. Uno dei cacciatorpediniere \u2013 il \"Kingston\" \u2013, al contrario, diresse per attaccare il \"Sagittario\" che reag\u00ec con i propri cannoni colpendolo alla terza o quarta salva, provocandogli qualche danno con un colpo alla plancia ed uno al fumaiolo. Alle 9.26 gli incrociatori britannici cessarono il fuoco presto imitati dal \"Kingston\", che accost\u00f2 a sud e si ritir\u00f2 a sua volta. Alle 9.29 bombardieri tedeschi Junkers Ju 87 \u00abStukas\u00bb attaccarono le navi inglesi, ma alcuni velivoli attaccarono anche la nave italiana, scambiandola per una britannica: la \"Sagittario\" venne sottoposta a ben cinque attacchi aerei, durante i quali manovr\u00f2 a tutta velocit\u00e0, evitando cos\u00ec le bombe, senza rispondere al fuoco e mostrando bandiere italiane e tedesche: in questo modo, alle 9.40, i piloti degli Stukas, giunti al sesto attacco, compresero la nazionalit\u00e0 della nave e cessarono gli attacchi. Alle 9.55 la \"Sagittario\" torn\u00f2 presso le navi del convoglio, disperse ma tutte intatte, ed alle undici, ultimata la riunione di caicchi e piroscafetti, venne ripresa la navigazione verso Milo, con la torpediniera a poppavia della flottiglia. Alle 12.15 la \"Sagittario\", su indicazione della gemella \"Alcione\", lasci\u00f2 il convoglio ormai in vista di Milo e si porto ad una ventina di miglia per 200\u00b0 da tale isola, ove alle 13.06 trov\u00f2 il relitto galleggiante di un piroscafetto semidistrutto da un cacciatorpediniere: la torpediniera inizi\u00f2 a recuperare i naufraghi, ma alle 13.30 giunse ordine di rientrare immediatamente a Milo. Cigala Fulgosi ritenne tuttavia di dover ultimare l'opera di soccorso che continu\u00f2 sino alle 13.50, quando, non essendovi pi\u00f9 nessuno in mare od a bordo del relitto, la \"Sagittario\" intraprese la navigazione di rientro alla velocit\u00e0 di 28 nodi (tra le 14.02 e le 14.07 vennero avvistati e salvati altri due naufraghi). Tra le 14.20 e le 14.27 la torpediniera si ferm\u00f2 nuovamente e prese a bordo i sette occupanti (tre tedeschi e quattro greci) di una scialuppa appartenente al piroscafetto affondato, tra cui anche il comandante di tale unit\u00e0. Con a bordo oltre un centinaio di superstiti tra naufraghi del piroscafetto e membri dell'equipaggio di uno Stuka precipitato (tre dei naufraghi morirono a bordo, oltre ad uno recuperato gi\u00e0 morto), alle 15.15 la \"Sagittario\", mentre si trovava al largo di Antimilo, ricevette l'ordine di dirigere al Pireo alla massima velocit\u00e0 e fece quindi rotta per il porto greco a 28 nodi, ormeggiandosi alle 18.42. Nel corso dell'azione di Creta la nave aveva sparato complessivamente 23 salve per totali 56 colpi. Per tale azione il comandante Cigala Fulgosi venne decorato con la Medaglia d'oro al valor militare, mentre la Medaglia d'argento al valor militare venne conferita al Maggiore G.N. Salvatore Grasso.\nSempre nel corso del 1941 la torpediniera venne modificata con l'eliminazione delle poco efficaci mitragliere da 13,2 mm e la loro sostituzione con 8 armi da 20/65 mm. Vennero inoltre imbarcati altri due lanciabombe di profondit\u00e0.\n1942.\nAlle 4.26 dell'8 febbraio 1942 la \"Sagittario\" (al comando del tenente di vascello Lanfranco Lanfranchi), mentre si trovava in posizione 38\u00b041' N e 20\u00b030' E (ad ovest delle isole greche di Leucade e di Cefalonia), venne scambiata per un'unit\u00e0 subacquea ed attaccata dal sommergibile britannico \"Proteus\", che cerc\u00f2 di silurarla: la torpediniera reag\u00ec manovrando per speronare l'unit\u00e0 nemica, portando cos\u00ec ad una collisione tra il sommergibile semisommerso e la torpediniera, nella quale il \"Proteus\" ebbe danni ai timoni di profondit\u00e0 e la \"Sagittario\" riport\u00f2 danni alla carena, squarciata in alcuni punti dai timoni (entrambe le unit\u00e0 ritennero al momento di aver affondato quella nemica).\nAlle sette e mezza della sera dell'11 agosto la nave lasci\u00f2 Tobruk per scortare a Bengasi, insieme al posamine \"Selve\", i piroscafi \"Sibilla\" ed \"Albachiara\": dopo aver evitato tre siluri lanciati dal sommergibile britannico \"Taku\" alle 12.51 del 13 agosto in posizione 32\u00b030' N e 20\u00b008' E, il convoglio giunse indenne in porto alle 16.45 dello stesso giorno.\nAlle 19 del 14 agosto la torpediniera salp\u00f2 da Bengasi per scortare al Pireo, insieme alla gemella \"Pallade\", il piroscafo tedesco \"Menes\": il convoglio giunse indenne alle 9.30 del 17 agosto, dopo essere scampato a diversi attacchi tra Bengasi e Suda ed aver evitato \u2013 alle 8.07 del 15 agosto, una novantina di miglia nordest di Bengasi \u2013 quattro siluri lanciati dal sommergibile \"Taku\".\nAlle 12.58 del 19 ottobre 1942 la \"Sagittario\" stava scortando la nave cisterna \"Saturno\" ed i piroscafi \"Capo Orso\", \"Beppe\" e \"Titania\" insieme ai cacciatorpediniere \"Ascari\", \"da Noli\", \"da Verrazzano\", \"Oriani\" e \"Gioberti\" (il convoglio era partito due giorni prima alle 17), quando il convoglio venne attaccato dal sommergibile britannico \"Unbending\", che lanci\u00f2 quattro siluri: colpito, il \"Da Verrazzano\" affond\u00f2 dopo un infruttuoso tentativo di traino, in posizione 35\u00b012' N e 12\u00b005' E. La \"Sagittario\" ne recuper\u00f2 l'equipaggio. Pi\u00f9 o meno contemporaneamente al \"Da Verrazzano\" anche il piroscafo \"Beppe\" venne colpito da un siluro lanciato dall\u2019\"Unbending\" ed affond\u00f2 alle 13.45, circa 28 miglia a sudovest di Lampione, nel punto 35\u00b052' N e 12\u00b005' E.\nIl 30 novembre, alle undici di sera, la nave lasci\u00f2 Napoli per scortare a Tripoli, insieme alle torpediniere \"Lupo\", \"Ardito\" e \"Aretusa\", il convoglio \u00abC\u00bb, formato dai piroscafi \"Chisone\", \"Veloce\" e \"Devoli\". Intorno alle otto di sera del 2 dicembre il convoglio fu attaccato da quattro aerosiluranti Fairey Albacore dell'821\u00b0 ed 828\u00b0 Squadron di Malta: l\u2019\"Aretusa\" ed il piroscafo \"Veloce\" abbatterono due aerosiluranti con le proprie mitragliere, ma alle 20.15 il \"Veloce\" fu colpito da un siluro che lo incendi\u00f2. La torpediniera \"Lupo\" rimase sul posto per fornire assistenza, mentre il resto del convoglio prosegu\u00ec verso la propria destinazione. Tra le 23.30 e la mezzanotte \"Lupo\" e \"Veloce\" furono attaccati dalla Forza K britannica ed affondati dopo un impari combattimento. Il resto del convoglio giunse a Tripoli alle sette di sera del 3 dicembre.\nAlle sette del 21 dicembre la nave riprese il mare unitamente alla gemella \"Calliope\" per una missione di rastrello antisommergibile al largo della Tunisia, ma il tempo and\u00f2 peggiorando sino a giungere alle 11.30 a mare agitato ed all'una del pomeriggio la \"Sagittario\" dovette tornare in porto per guasti all'apparato motore.\n1943.\nIl 10 aprile 1943, nel corso di un attacco aereo durante una missione di scorta convogli, la torpediniera venne colpita con alcuni morti tra l'equipaggio.\nNella serata del 26 aprile il \"Sagittario\" lasci\u00f2 Pozzuoli al comando del capitano di corvetta Antonio Cordero di Montezemolo per scortare un piroscafo a Biserta. Il 27 aprile, poco dopo mezzogiorno, la torpediniera venne attaccata e mitragliata da 25 cacciabombardieri: tre uomini rimasero uccisi ed altri venti feriti. Alle 13.40 le motosiluranti inglesi \"MTB 633\", \"MTB 637\" e \"MTB 639\" attaccarono il convoglio, incendiando ed affondando il piccolo dragamine ausiliario \"R 32 Impero\": la \"Sagittario\" apr\u00ec il fuoco e distrusse la \"MTB 639\", mettendo in fuga le altre due dopo averne danneggiata una. Alle 14.45 il convoglio venne spezzonato da 40 cacciabombardieri: manovrando alla massima velocit\u00e0, la \"Sagittario\" riusc\u00ec ad evitare danni. Alle 16.35, ad un'ora da Biserta, la formazione venne bombardata da 40 bombardieri Consolidated B-24 Liberator: nonostante questa serie di attacchi, la \"Sagittario\" giunse in porto pressoch\u00e9 indenne.\nNell'estate 1943 il \"Sagittario\" aveva base a Napoli ed era inquadrata nella I Squadriglia Torpediniere (con \"Aretusa\", \"Lince\", \"Sirio\", \"Clio\" e \"Cassiopea\").\nAll'annuncio dell'armistizio la \"Sagittario\" si trovava a Pola. Insieme alla corazzata \"Giulio Cesare\" ed alla corvetta \"Urania\", la torpediniera lasci\u00f2 la base istriana alle quattro del pomeriggio del 9 settembre 1943, facendo rotta dapprima su Cattaro (dove la \"Cesare\" avrebbe dovuto rifornirsi) e poi, in seguito a nuovi ordini, su Taranto. Poco fuori dall'imboccatura del porto di Pola un U-Boot tedesco si era posto in agguato per silurare la \"Cesare\": la \"Sagittario\", avvistato il sommergibile, manovr\u00f2 per speronarlo ed imped\u00ec quindi la corretta esecuzione del lancio del siluro, che manc\u00f2 la corazzata ed esplose contro gli scogli a riva. Le navi giunsero poi indenni a Taranto.\nSempre nel settembre 1943 la \"Sagittario\" partecip\u00f2 a missioni di evacuazione delle truppe italiane da Corf\u00f9, assediata dai tedeschi.\nComandanti\nCapitano di corvetta Edoardo Greppi \"(nato il 28 novembre 1906)\" (giugno - dicembre 1940)\nTenente di vascello Giuseppe Cigala Fulgosi \"(nato a Piacenza il 25 luglio 1910)\" (dicembre 1940 - luglio 1941)\nTenente di vascello Lanfranco Lanfranchi \"(nato a Venezia il 5 ottobre 1910)\" (luglio 1941 - luglio 1942)\nCapitano di corvetta Vittorio Barich \"(nato a Trieste il 14 novembre 1910)\" (lug \"di Sciara\"lgennaio - gennaio 1943)\nCapitano Marco Notarbartolo di Sciara \"(nato a Venezia l'11 gennaio 1902)\" (gennaio - aprile 1943)\nCapitano di corvetta Antonio Cordero di Montezemolo \"(nato a Mondovi' il 13 giugno 1908)\" (aprile - settembre 1943)\nDalla cobelligeranza agli ultimi anni.\nDurante la cobelligeranza (1943-1945) la torpediniera effettu\u00f2 missioni di scorta a naviglio mercantile alleato.\nIl 27 novembre 1943, alle sette di sera, la nave lasci\u00f2 Taranto per Augusta alla velocit\u00e0 di 18 nodi insieme alla gemella \"Calliope\", giungendo nel porto siciliano alle dieci del mattino seguente.\nIn tutta la seconda guerra mondiale, dal 1940 al 1945, la \"Sagittario\" svolse complessivamente 342 missioni di guerra.\nNel dopoguerra l'unit\u00e0 fu tra le navi lasciate all'Italia dal trattato di pace e pass\u00f2 quindi alla Marina Militare.\nDal 1947 al 1953 venne impiegata in Adriatico, con funzioni anticontrabbando e di vigilanza alla pesca.\nNel 1949 la \"Sagittario\" venne riclassificata corvetta veloce e sottoposta a grandi lavori di ammodernamento, che comportarono l'eliminazione di un cannone da 100/47 mm e dei 4 tubi lanciasiluri, mentre vennero imbarcate 6 mitragliere da 40/39 mm ed un lanciatore antisommergibile \u00abPorcospino\u00bb. In seguito all'ingresso dell'Italia nella NATO la nave ricevette inoltre (1953) la nuova sigla identificativa \"F 557\". Tra il 1952 ed il 1953 la \"Sagittario\" venne riconvertita per esperienze con gli armamenti.\nLa nave prese inoltre parte ad esercitazioni insieme ad unit\u00e0 della NATO.\nIl 29 giugno 1954 la \"Sagittario\", con a bordo l'ammiraglio De Pace, presenzi\u00f2, insieme ai dragamine \"Faggio\" e \"Daino\", all'immersione della statua del Cristo degli abissi nelle acque della baia di San Fruttuoso di Camogli.\nNel 1959 assunse il ruolo di nave appoggio del comando MM. SS., ruolo che mantenne sino alla radiazione.\nUltima della classe ad essere radiata, il 1\u00ba ottobre 1964, l'anziana \"Sagittario\" venne avviata alla demolizione.\nNome.\nQuesta \u00e8 stata la seconda unit\u00e0 a portare il nome \"Sagittario\" dalla omonima costellazione. La prima era una torpediniera classe \"Aldebaran\", che varata presso i Cantieri Thornycroft di Londra nel 1882 ed entrata a far parte della Regia Marina nel 1883, venne radiata nel 1904.\nSuccessivamente il nome Sagittario \u00e8 stato dato ad una fregata lanciamissili Classe Lupo, varata nel 1977 ed entrata in servizio il 18 novembre 1978. Dopo essere andata in disarmo il 31 ottobre 2005 \u00e8 stata ceduta il 23 gennaio 2006 alla Marina de Guerra del Per\u00fa, dove \u00e8 stata ribattezzata Qui\u00f1\u00f3nes entrando in servizio il 22 gennaio 2007 dopo essere stata riallestita dalla Fincantieri nello stabilimento di Muggiano."}
{"id": "3561076", "revid": "422900", "url": "https://it.wikipedia.org/wiki?curid=3561076", "title": "Jean-Baptiste Gresset", "text": ""}
{"id": "3561081", "revid": "1603714", "url": "https://it.wikipedia.org/wiki?curid=3561081", "title": "Chiesa di San Daniele (Venezia)", "text": "La chiesa di San Daniele era un edificio religioso di Venezia.\nSorgeva a Castello, tra l'isola di San Pietro e l'Arsenale.\nStoria.\nEra una delle chiese pi\u00f9 antiche della citt\u00e0 e una tradizione la voleva eretta dai Brandinisso, famiglia di origine bizantina cui apparteneva anche un Bono, condannato a morte per aver preso parte alla congiura contro Angelo Partecipazio (820). Un'altra leggenda la diceva fondata dai Bragadin nell'820. In ogni caso, San Daniele \u00e8 documentata con certezza a partire dal 1046.\nNel 1138 il vescovo di Castello Giovanni Polani la don\u00f2 a Manfredo, abate di Fruttuaria, il quale la ingrand\u00ec e le aggiunse un monastero.\nSi ha notizia di una consacrazione il 7 febbraio 1219 officiata dal legato pontificio Ugolino dei conti di Segni, futuro papa Gregorio IX. Nel XV secolo il priore Vincenzo da Sebenico cedette chiesa e convento alla pia donna Chiara Ogniben Sustan grazie alla quale, nel 1437, ai cistercensi si sostituirono le agostiniane. Queste ultime furono assoggettate da papa Alessandro IV ai Canonici lateranensi e furono esse stesse trasformate in Canonichesse da papa Giulio II. A partire dal 1604 furono alle dirette dipendenze del patriarca di Venezia.\nNel 1806, sotto Napoleone, il monastero venne soppresso e le monache furono trasferite alla Celestia. Il convento fu adibito a caserma, mentre la chiesa fu demolita nel 1839.\nEdificio.\nLa chiesa sub\u00ec un completo restauro nel 1437, e ancora nel 1473; di volta in volta fu arricchita di pregevoli opere d'arte.\nEra strutturata in tre navate sorrette da tredici colonne in marmo rosso per parte. Vi si trovavano in tutto nove altari e il maggiore era ornato da una grande pala di Pietro da Cortona (\"Daniele tra i leoni\"). Altre opere recavano le firme di Jacopo e Domenico Tintoretto, Alvise Vivarini, Maarten de Vos.\nSussiste invece l'ex caserma, ottenuta dalla trasformazione del monastero e restaurata tra il 1994 e il 1997 da Insula s.p.a..\nDi San Daniele resta inoltre traccia nella toponomastica, con un \"ponte\", un \"rio\", un \"campo\" e un \"ramo\" San Daniele."}
{"id": "3561082", "revid": "41785874", "url": "https://it.wikipedia.org/wiki?curid=3561082", "title": "Sm57", "text": ""}
{"id": "3561094", "revid": "1305772", "url": "https://it.wikipedia.org/wiki?curid=3561094", "title": "Hasan Nuhanovi\u0107", "text": "Biografia.\nImpegnato per la giustizia e il riconoscimento delle responsabilit\u00e0 dell'ONU, ha perso l'intera famiglia (padre, madre e fratello minore) che sono stati consegnati dalle truppe ONU alle forze dell'esercito serbo-bosniaco di Ratko Mladi\u0107 alla base di Poto\u010dari in seguito alla caduta di Srebrenica nel luglio del 1995. Il giornalista investigativo Dragan Stanimirovi\u0107 lo ha definito l'\"Elie Wiesel della Bosnia\", collegandolo al superstite del genocidio dell'Olocausto.\nIl 5 luglio 2011 il tribunale dell'Aja ha riconosciuto che le truppe olandesi del Dutchbat sono state responsabili della morte del padre e del fratello di Hasan Nuhanovi\u0107 e di Rizo Mustafi\u0107, un elettricista che lavorava a Poto\u010dari per il Dutchbat, avendoli consegnati deliberatamente alle truppe serbo-bosniache che li uccisero a sangue freddo."}
{"id": "3561104", "revid": "767487", "url": "https://it.wikipedia.org/wiki?curid=3561104", "title": "Ellomenos", "text": "Ellomenos () \u00e8 un ex comune della Grecia nella periferia delle Isole Ionie (unit\u00e0 periferica della Leucade, sita sull'omonima isola) con 3.352 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Leucade.\nLocalit\u00e0.\nEllomenos \u00e8 suddiviso nelle seguenti comunit\u00e0 (i nomi dei villaggi tra parentesi):"}
{"id": "3561105", "revid": "767487", "url": "https://it.wikipedia.org/wiki?curid=3561105", "title": "Karya", "text": "Karya () \u00e8 un ex comune della Grecia nella periferia delle Isole Ionie (unit\u00e0 periferica della Leucade, sull'omonima isola) con 1.427 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Leucade.\nLocalit\u00e0.\nKarya \u00e8 suddiviso nelle seguenti comunit\u00e0 (i nomi dei villaggi tra parentesi):"}
{"id": "3561106", "revid": "124881341", "url": "https://it.wikipedia.org/wiki?curid=3561106", "title": "Alice Hardy", "text": "Alice Hardy \u00e8 un personaggio fittizio della saga horror \"Venerd\u00ec 13\", comparsa in \"Venerd\u00ec 13\", in \"\" e nel remake del 2009.\nApparizioni.\nAlice \u00e8 stata la prima Final girl del primo film della saga e uccisa nel suo sequel.\n\"Venerd\u00ec 13\" (1980).\nNel primo film, assieme ad un gruppo di adolescenti, va a Crystal Lake a passare un tranquillo week-end, che si rivela una tragedia in piena regola, tutti i suoi compagni vengono uccisi da una persona, Pamela Voorhees, furiosa a distanza di anni della morte del figlio Jason. Pamela racconta ad Alice la vita di suo figlio e poi tenta di ucciderla, ma quest'ultima le taglia la testa con un colpo di machete.\n\"Venerd\u00ec 13 parte II - L'assassino ti siede accanto\".\nIn questo film fa una breve apparizione in casa sua e vede nel frigorifero la testa di Pamela Voorhees.\nVerr\u00e0 uccisa poco dopo dal figlio, Jason Voorhees, che si scopre essere ancora vivo e che aveva assistito alla decapitazione della madre. Il suo corpo si trover\u00e0 poi, 5 anni dopo, nel rifugio del killer, portato dallo stesso Jason, ai piedi dell'altare di Pamela, dove \u00e8 in decomposizione.\n\"Venerd\u00ec 13 parte III - Week-end di terrore\".\nNel terzo film viene menzionata verso la fine da un poliziotto.\n\"Venerd\u00ec 13 parte IV - Capitolo finale\".\nNel film \"Venerd\u00ec 13 parte IV - Capitolo finale\" Alice compare in alcuni flashback all'inizio del film.\n\"Venerd\u00ec 13\" (2009).\nNel remake del 2009 di \"Venerd\u00ec 13\" compare solo nella scena iniziale del film, quando decapita Pamela."}
{"id": "3561112", "revid": "767487", "url": "https://it.wikipedia.org/wiki?curid=3561112", "title": "Inside Life", "text": "Inside Life \u00e8 il secondo album del gruppo acid jazz inglese Incognito, pubblicato nel 1991 dall'etichetta discografica Talkin' Loud Records."}
{"id": "3561113", "revid": "767487", "url": "https://it.wikipedia.org/wiki?curid=3561113", "title": "Claude-Fran\u00e7ois-Xavier Millot", "text": "Biografia.\nAncora giovane, Millot entr\u00f2 nell'Ordine dei Gesuiti insegnando in molti dei loro collegi, tra cui il collegio di Lione in cui insegnava retorica. Espulso per i suoi elogi nei riguardi di Montesquieu, decise di lasciare l'Ordine gesuita. Fatto gran vicario dall'arcivescovo di Lione, Millot scrisse alcuni racconti storici che gli valsero nel 1768 la cattedra di storia al coll\u00e8ge de la Noblesse, fondato a Parma dal marchese di Felino. Nel 1777 divenne membro dell'Acad\u00e9mie fran\u00e7aise e l'anno seguente fu precettore del duca di Enghien. Mor\u00ec a Parigi nel 1785."}
{"id": "3561114", "revid": "767487", "url": "https://it.wikipedia.org/wiki?curid=3561114", "title": "Sfakiotes", "text": "Sfakiotes () \u00e8 un ex comune della Grecia nella periferia delle Isole Ionie (unit\u00e0 periferica della Leucade, sull'omonima isola) con 1.862 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Leucade.\nLocalit\u00e0.\nSfakiotes \u00e8 suddiviso nelle seguenti comunit\u00e0:"}
{"id": "3561116", "revid": "287204", "url": "https://it.wikipedia.org/wiki?curid=3561116", "title": "Challes-les-Eaux Basket", "text": "La Challes-les-Eaux Basket \u00e8 una societ\u00e0 di pallacanestro femminile di Challes-les-Eaux, in Savoia, Francia.\n\u00c8 stata fondata nel 1954 come sezione della Challes-les-Eaux Sport. Nel 1986 vince la Nationale F\u00e9minine 2 ed \u00e8 promossa nella massima serie, di cui \u00e8 campionessa in tre stagioni consecutive. Nel 1994 inizia una crisi economica che porta alla retrocessione e al fallimento nel 1998. La squadra riparte con il titolo della squadra riserve dai campionati regionali e risale fino alla Ligue F\u00e9minine de Basket nel 2005. Nel 2010-11 giunge in semifinale dei play-off per il titolo, miglior risultato dal suo ritorno nell'\u00e9lite del basket francese."}
{"id": "3561117", "revid": "88740", "url": "https://it.wikipedia.org/wiki?curid=3561117", "title": "Kalamos", "text": ""}
{"id": "3561123", "revid": "287204", "url": "https://it.wikipedia.org/wiki?curid=3561123", "title": "Gran Premio motociclistico delle Nazioni 1956", "text": "Il Gran Premio motociclistico delle Nazioni fu l'ultimo appuntamento del motomondiale 1956.\nSi svolse il 9 settembre 1956 presso l'Autodromo di Monza alla presenza di 120.000 spettatori. Erano in programma tutte le classi.\nPrima gara in programma quella della 125, vinta da Carlo Ubbiali in volata su Tarquinio Provini.\nSegu\u00ec la 350, nella quale Libero Liberati vinse con la debuttante Gilera 4 cilindri davanti alla Moto Guzzi di Dickie Dale; ritirato il neocampione del mondo della categoria, Bill Lomas, caduto fratturandosi il polso (l'infortunio gli imped\u00ec di correre la successiva gara della 500, che avrebbe dovuto correre con la Guzzi V8).\nLa 250 vide ancora vittorioso Ubbiali, questa volta mettendosi davanti a Enrico Lorenzetti.\nQuarta gara della giornata quella dei sidecar, nella quale Albino Milani riport\u00f2 alla vittoria la Gilera.\nConcluse il programma la gara della 500, vinta da Geoff Duke su Gilera con un decimo di vantaggio sul compagno di marca Liberati."}
{"id": "3561131", "revid": "729019", "url": "https://it.wikipedia.org/wiki?curid=3561131", "title": "NWA Anarchy Tag Team Championship", "text": "L'NWA Anarchy Tag Team Championship \u00e8 stato un titolo della divisione tag team difeso nella federazione NWA Anarchy facente parte del territorio della National Wrestling Alliance.\nStoria.\nIl titolo fu creato dopo che fu dismesso l'NWA Wildside Tag Team Championship ma non \u00e8 considerato come il suo successore.\nL'evento del debutto vide la disputa di un Gauntlet match per determinarne il primo campione."}
{"id": "3561132", "revid": "739106", "url": "https://it.wikipedia.org/wiki?curid=3561132", "title": "Professore invitato", "text": "Un professore invitato, professore ospite o professore visitatore, nel lessico accademico, indica uno studioso che passa un periodo di tempo limitato (solitamente un anno) in un'universit\u00e0 straniera (mobilit\u00e0 accademica). Si tratta di uno \"status\" accademico che, a seconda dell'istituzione ospitante, pu\u00f2 essere retribuito o no.\nLe due qualifiche non sono equivalenti: il termine \"\"professore invitato\" si utilizza quando il docente \u00e8 chiamato a svolgere anche un'attivit\u00e0 didattica, mentre si parla di \"professore ospite\"\" quando l'impegno riguarda esclusivamente un'attivit\u00e0 di ricerca. Per il principio dell'autonomia universitaria, le modalit\u00e0 per la selezione dei docenti stranieri e per l'attribuzione della qualifica sono decise in genere dai singoli atenei, sulla base di apposite deliberazioni.\nIn alcuni Paesi (ad esempio gli Stati Uniti) il visto d'ingresso viene concesso esclusivamente per il motivo che ha determinato il viaggio-studio, e non si pu\u00f2 quindi estenderlo semplicemente trovandosi un lavoro. In Italia invece i professori visitatori sono considerati lavoratori autonomi.\nLo status di \"professore invitato\" si ottiene, solitamente, grazie a particolari competenze o abilit\u00e0 in un determinato campo (per cui, ad esempio, si viene invitati per effettuare cicli di lezioni come visiting professor, o per un ciclo di conferenze), oppure per approfondire - grazie all'apporto di fondi provenienti dal paese ospitante - una qualche ricerca iniziata nel paese di provenienza (visiting researcher o research fellow). Dizioni quali visiting lecturer o visiting scholar hanno il medesimo significato, il loro utilizzo dipende dal paese e dall'Universit\u00e0 ospitante. "}
{"id": "3561133", "revid": "92723", "url": "https://it.wikipedia.org/wiki?curid=3561133", "title": "Leiningen", "text": "Leiningen \u00e8 un'antica famiglia germanica le cui terre si collocavano principalmente tra Alsazia, Lorena e Palatinato. Nel corso dei secoli la famiglia si svilupp\u00f2 in numerosi rami collaterali che governavano su contee dotate di immediatezza imperiale.\nGran parte di queste contee vennero annesse dalla Prima Repubblica francese nel 1793, dopo che le truppe francesi erano riuscite a conquistare la riva sinistra del fiume Reno, durante la guerra della Prima coalizione. Conseguentemente i rami della famiglia Leiningen, spodestati dei loro territori, ricevettero in compensazione delle abbazie secolarizzate, ma, ben presto, questi staterelli vennero mediatizzati cosicch\u00e9 la famiglia perse l'immediatezza imperiale. Ad oggi, l'unico ramo ancora esistente \u00e8 quello dei Principi di Leiningen.\nOrigini.\nIl primo conte di Leiningen, del quale nulla si sa con precisione, fu un certo Emilio II (\u2020 prima del 1138). Lui (e probabilmente il padre Emilio I) costruirono il castello di Leiningen, conosciuto attualmente come castello vecchio di Leiningen (\"Burg Altleiningen\") attorno al 1100 o 1110. La vicina abbazia di H\u00f6ningen venne costruita attorno al 1120 come luogo di sepoltura per i membri della famiglia comitale.\nLa famiglia si estinse in linea maschile quando il conte Federico I mor\u00ec attorno al 1220. La sorella di Federico I, Liutgarda, spos\u00f2 Simone II, conte di Saarbr\u00fccken; uno dei loro figli, anch'egli di nome Federico, eredit\u00f2 le terre dei conti di Leiningen adottandone lo stemma ed il nome come Federico II (\u2020 1237). Era conosciuto per essere un \"Minnes\u00e4nger\" ed uno dei suoi componimenti \u00e8 contenuto nel \"Codex Manesse\". Prima del 1212 egli fece costruire un nuovo castello che chiam\u00f2 Hardenburg, posizionato circa 10 chilometri a sud di Altleiningen; la nuova costruzione si trovava fuori della contea di Leiningen, su territorio dell'abbazia di Limburg, della quale lo zio era protettore (\"Vogt\").\nIl figlio maggiore, Simone (circa 1204 - 1234), spos\u00f2 Gertrude, erede della contea di Dagsburg, portando quindi anche questa propriet\u00e0 all'interno del casato. Simone e Gertrude non ebbero figli, cosicch\u00e9 i due fratelli di Simone ereditarono in condominio la contea di Leiningen: Federico III ottenne inoltre Dagsburg ed Emilio IV (\u2020 circa 1276) ricevette il castello di Landeck, fondando inoltre la cittadina di Landau, ma il ramo di Landeck si estinse ben presto con il nipote nel 1290. Federico III, che non gradiva condividere il castello di Leiningen con il fratello, fece costruire una nuova residenza nel 1238 - 1241 a circa 5 chilometri a nord-est di Leiningen, chiamandola \"Neuleiningen\" (Nuovo Leiningen). Il figlio di Federico III, Federico IV (\u2020 1316) ebbe due figli, che divisero la contea in Leiningen-Dagsburg e Leiningen-Hardenburg.\nStoria.\nAvendo accresciuto i suoi possedimenti la famiglia Leiningen fu divisa nel 1317 circa in due rami.\nLeiningen-Westerburg.\nIl ramo maggiore, il cui capo deteneva il titolo di langravio, si estinse nel 1467. In questo caso le sue terre passarono a una femmina, Margherita, sorella dell'ultimo langravio, moglie di Reinardo, signore di Westerburg, ed i loro discendenti divennero noti come Leiningen-Westerburg. In seguito questa famiglia fu divisa in due rami, quello di Alt-Leiningen-Westerburg e quello di Neu-Leiningen-Westerburg, ad oggi entrambi estinti.\nDopo la rivoluzione francese, la riva sinistra del Reno venne conquistata durante la guerra della Prima Coalizione ed annessa alla Francia nel 1793. I conti di Alt- e Neu-Leiningen vennero arrestati e imprigionati a Parigi, perdendo i loro territori. Nel 1803 essi vennero compensati con i possedimenti derivanti dalla secolarizzazione dell'abbazia di Ilbenstadt (nei pressi di Niddatal) e di Engelthal. Il processo di mediatizzazione che interess\u00f2 la Germania pose fine a queste conteee nel 1806, con i relativi territori spartiti tra il Granducato di Berg e il Granducato d'Assia, il Nassau-Weilburg e il Nassau-Usingen. L'abbazia di Ilbenstadt venne venduta dalla Casa di Leiningen-Westerburg-Altleiningen nel 1921, mentre l'abbazia di Engelthal venne alienata dagli eredi del Casato di Leiningen-Westerburg-Neuleiningen nel 1952.\nLeiningen-Hardenburg.\nNel frattempo, il ramo cadetto dei Leiningen, conosciuta come la famiglia di Leiningen-Hardenburg, stava prosperando e nel 1560 fu divisa nelle linee di Leiningen-Dagsburg-Hardenburg, fondata dal conte Giovanni Filippo (\u2020 1562), e Leiningen-Dagsburg-Heidesheim o Falkenburg, fondata dal Conte Emicho (\u2020 1593).\nNel 1658 il Leiningen-Dagsburg-Falkenburg venne ulteriormente suddiviso nei rami:\nLa contea di Leiningen-Dagsburg venne quindi ereditata dai conti di Leiningen-Dagsburg-Hardenburg nel 1774. Il Leiningen-Guntersblum venne invece diviso in due ulteriori rami dinastici:\nNel 1779 il capo del ramo di Leiningen-Dagsburg-Hardenburg fu elevato a principe del Sacro Romano Impero con il titolo di Principe di Leiningen. Nel 1801 anche questa famiglia fu privata delle sue terre sulla riva sinistra del Reno dalla Francia, ma nel 1803 ebbe un indennizzo sufficiente per queste perdite ricevendo l'abbazia di Amorbach. Pochi anni dopo i suoi possedimenti furono mediatizzati ed attualmente sono inclusi principalmente nel Baden, ma in parte anche in Baviera e nell'Assia. L'abbazia di Amorbach \u00e8 ancora oggi la sede della famiglia del Principe di Leiningen.\nIl secondo principe di Leiningen, Emilio Carlo, del ramo di Leiningen-Dagsburg-Hardenburg, spos\u00f2 la principessa Vittoria di Sassonia-Coburgo-Saalfeld, che rimasta vedova spos\u00f2 il principe Edoardo, duca di Kent e Strathearn, figlio cadetto di Giorgio III del Regno Unito, con il quale gener\u00f2 la regina Vittoria.\nA partire dal 1991 il capo della linea principesca \u00e8 il principe Andrea (n. 1955). Il suo fratello maggiore, Carlo Emilio, venne escluso dalla successione dopo aver contratto matrimonio morganatico.\nLinee familiari.\nDi seguito viene riportato uno schema di sviluppo dei rami del Casato di Leiningen.\nRami familiari.\nSi noti che fonti differenti utilizzano numeri ordinali diversi per alcuni dei conti. Per assicura la consistenza tra fonti diverse, le date di nascita e morte possono essere utili.\nLeiningen-Westerburg.\nIl Leiningen-Westerburg venne quindi assorbito nel Leiningen-Schaumburg.\nLeiningen-Leiningen.\nQuesta linea dinastica si estinse nel 1705 e la contea venne assorbita anch'essa nel Leiningen-Schaumburg"}
{"id": "3561136", "revid": "1504506", "url": "https://it.wikipedia.org/wiki?curid=3561136", "title": "Kalamos (Isole Ionie)", "text": "Kalamos () \u00e8 un'isola della Grecia situata nel Mar Ionio. Dal punto di vista amministrativo \u00e8 una ex comunit\u00e0 nella periferia delle Isole Ionie (unit\u00e0 periferica della Leucade) con 543 abitanti secondo i dati del censimento 2001.\n\u00c8 stata soppressa a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compresa nel comune di Leucade.\nGeografia fisica.\nL'isola \u00e8 situata a 1,4 miglia nautiche dalla costa, servita con traghetti per la citt\u00e0 di Mytikas e dall'isola di Kastos. Il punto pi\u00f9 elevato sorge a 754 metri sul livello del mare.\nFlora e fauna.\nCaratteristiche di quest'isola sono le foreste di pini, situate prevalentemente nella parte settentrionale. Alcune variet\u00e0 sono ritrovabili esclusivamente su Kalamos\nAmministrazione.\nDal 2011 l'isola \u00e8 parte del comune di Leucade. I residenti vivono in due villaggi: Kalamos (483 abitanti), situato nella parte orientale dell'isola, \u00e8 il centro principale. Nella costa nord-occidentale c'\u00e8 il villaggio di Episkopi (60 abitanti). Da entrambe le localit\u00e0 partono i traghetti per la terraferma e sono collegate tra loro da una strada recentemente rifatta. Il villaggio di Porto Leone, cos\u00ec chiamato dai veneziani che esplorarono l'isola, \u00e8 abbandonato in seguito al terremoto che ha colpito l'isola negli anni cinquanta.\nEconomia.\nLa principale risorsa per gli abitanti \u00e8 rappresentata dal turismo."}
{"id": "3561139", "revid": "767487", "url": "https://it.wikipedia.org/wiki?curid=3561139", "title": "Casuco", "text": "Carriera.\nGiocatore.\nCasuco quando era adolescente gioc\u00f2 nelle giovanili del ma, non riuscendo ad arrivare in prima squadra, nel 1973 torn\u00f2 nella sua citt\u00e0 natale per giocare con il Lorca Deportiva.\nNella stagione 1976-1977 gioca nel Granada, prima di passare all'Elche, squadra della Primera Divisi\u00f3n.\nNella prima stagione all'Elche gioca 27 partite e la squadra retrocede in Segunda Divisi\u00f3n. \nNel 1979 fu acquistato dal . Casuco rimase al club aragonese per nove stagioni, sempre in massima serie, collezion\u00f2 297 presenze e due reti in campionato e divent\u00f2 capitano della squadra. Nella stagione 1985-1986 vinse la Coppa del Re.\nNel 1988, a 32 anni, lasci\u00f2 il Real Saragozza per giocare in Segunda Divisi\u00f3n nell'Alzira insieme a suo fratello Francisco Jos\u00e9, anche lui calciatore. Rest\u00f2 all'Alzira per una stagione, che si concluse con la retrocessione della sua squadra.\nNella stagione successiva gioc\u00f2 con l'Orihuela e nel 1991 torn\u00f2 al Lorca, dove chiuse la carriera da giocatore.\nAllenatore.\nNel 1996 Casuco intraprese la carriera da allenatore, venendo ingaggiato dal Toledo, in Segunda Divisi\u00f3n. Venne esonerato alla decima giornata e fu sostituito da Emilio Cruz. Il Toledo concluse la stagione 1996-1997 al quattordicesimo posto.\nNegli anni successivi allen\u00f2 Plasencia, \u00c1guilas e Gimn\u00e1stica Segoviana nelle categorie inferiori del calcio spagnolo.\nNel 2000 fu ingaggiato dall'Almer\u00eda. Condusse la squadra andalusa dalla Tercera Divisi\u00f3n alla Segunda Divisi\u00f3n A. Fu esonerato nella stagione 2003-2004 dopo 21 giornate. In quella stagione l'Almeria cambi\u00f2 tre volte l'allenatore e riusc\u00ec a salvarsi dalla retrocessione.\nAlla 26\u00aa giornata della Segunda Divisi\u00f3n 2004-2005 sostitu\u00ec Armando Husillos sulla panchina del Real Murcia e port\u00f2 la squadra a met\u00e0 classifica.\nNella stagione successiva allen\u00f2 la squadra dalla prima giornata ma fu esonerato dopo 19 partite e venne sostituito da Sergije Kre\u0161i\u0107.\nNella stagione 2006-2007 \u00e8 arrivato al Tenerife al posto dell'esonerato Bernd Krauss ma a due partite dalla fine del campionato \u00e8 stato sostituito da Antonio Mart\u00edn Hern\u00e1ndez, bandiera del Tenerife.\nLa squadra delle Isole Canarie ha concluso il campionato di Segunda Divisi\u00f3n al settimo posto.\nNella stagione successiva ha allenato dalla 12\u00aa alla 24\u00aa giornata lo Xerez CD, sempre in Segunda Divisi\u00f3n, prima di essere sostituito da Esteban Vigo.\nNel 2010 ha sostituito Jordi Vinyals ed \u00e8 diventato allenatore del CD Castell\u00f3n, in Segunda Divisi\u00f3n B.\nNella stagione 2010-2011 la squadra della Comunit\u00e0 Valenzana \u00e8 arrivata al decimo posto."}
{"id": "3561140", "revid": "520814", "url": "https://it.wikipedia.org/wiki?curid=3561140", "title": "Juan Mart\u00ednez Casuco", "text": ""}
{"id": "3561142", "revid": "520814", "url": "https://it.wikipedia.org/wiki?curid=3561142", "title": "Juan Mart\u00ednez Mart\u00ednez", "text": ""}
{"id": "3561143", "revid": "179980", "url": "https://it.wikipedia.org/wiki?curid=3561143", "title": "Mario Armando Husillos", "text": ""}
{"id": "3561146", "revid": "15756", "url": "https://it.wikipedia.org/wiki?curid=3561146", "title": "Ottone d'Asburgo-Lorena", "text": "Ottone viveva stabilmente a P\u00f6cking in Baviera (Germania) e aveva le cittadinanze tedesca, austriaca, ungherese e croata. Anche se il suo nome ufficiale in Germania era Otto von Habsburg, le autorit\u00e0 austriache si riferivano a lui come a Otto Habsburg-Lothringen.\nOttone fu membro del Parlamento europeo per la CSU e presidente dell'Unione Paneuropea. Nel 1961, proprio per servire l'Europa, rinunci\u00f2 ai suoi diritti dinastici. Essendo stato imperatore titolare dal 1922 al 2007 detiene un primato storico assoluto: quello di capo di Stato titolare (e quindi non in carica) pi\u00f9 longevo della storia con 85 anni.\nBiografia.\nInfanzia.\nOttone d'Asburgo-Lorena nacque nel 1912 a Villa Wartholz, presso Reichenau an der Rax, residenza che aveva fatto costruire suo nonno. Ivi egli venne battezzato, pochi giorni dopo la sua nascita, nella cappella del palazzo. Nel novembre 1916, Ottone divenne principe reale e imperiale delle corone d'Austria e d'Ungheria quando suo padre, l'arciduca Carlo, ascese al trono. Nello stesso anno, allorquando la Battaglia degli Altipiani (Strafexpedition) sul fronte italiano sembrava prossima alla vittoria austriaca, ricevette il titolo di Margravio di Arsiero e Asiago.\nTuttavia durante il 1918, alla conclusione della prima guerra mondiale, le potenze vincitrici imposero l'esilio degli Asburgo e la costituzione della repubblica austriaca.\nIl Regno Apostolico d'Ungheria riusc\u00ec invece a salvaguardarsi. Tuttavia i franco-britannici impedirono agli Asburgo di recarsi in Ungheria a riottenere la corona, sicch\u00e9 l'Ungheria rimase un Regno con trono vacante sino al 1946, sotto la reggenza dell'ammiraglio Mikl\u00f3s Horthy, fino al 1944.\nI britannici decisero di segregare l'imperatore Carlo e la sua famiglia nell'isola di Madera.\nEsilio.\nLa famiglia di Ottone pass\u00f2 gli anni a seguire in Svizzera e nell'isola portoghese di Madera, dove Carlo I mor\u00ec nel 1922, facendo divenire Ottone pretendente al trono all'et\u00e0 di 10 anni.\nNel frattempo, il Parlamento austriaco aveva ratificato l'esilio per la dinastia degli Asburgo e aveva provveduto a confiscarne tutte le propriet\u00e0 ufficiali (Habsburgergesetz, 3 aprile 1919).\nNel 1935 Ottone si laure\u00f2 all'universit\u00e0 cattolica di Lovanio in Scienze sociali e politiche.\nDalla morte del padre e per tutto il tempo che egli rimase in esilio con la sua famiglia, Ottone si consider\u00f2 il legittimo imperatore d'Austria, ribadendolo in diverse occasioni. Nel 1937 egli scriveva:\nOpposizione al governo nazista.\nFervente patriota austriaco, Ottone si oppose all'\"Anschluss\" nazista dell'Austria nel 1938 (il nome che il governo tedesco diede a quell'operazione fu \"Operation Otto\", dal momento che essi prevedevano di invadere immediatamente lo stato austriaco se Ottone fosse stato posto nuovamente sul trono). Data la sua posizione Ottone, ricercato dai nazisti, fu costretto a lasciare l'Europa e a raggiungere Washington (1940\u00a0\u2013 1944), dopo essere scappato dal Belgio e da Parigi, sempre con al seguito la madre Zita e il resto della famiglia.\nI suoi cugini Massimiliano, duca di Hohenberg e il principe Ernesto di Hohenberg vennero arrestati a Vienna dalla Gestapo e inviati in un campo di concentramento sino alla fine della guerra. Quando Parigi si dimostr\u00f2 insicura, la famiglia imperiale si rec\u00f2 in Portogallo con un visto speciale procuratogli da Aristides de Sousa Mendes, console portoghese a Bordeaux.\nMatrimonio.\nNel 1951 spos\u00f2 a Nancy la principessa Regina di Sassonia-Meiningen (nata a W\u00fcrzburg il 6 gennaio 1925 e morta a P\u00f6cking il 3 febbraio 2010) da cui ebbe sette figli.\nRitorno in Austria e attivit\u00e0 politica.\nOttone rinunci\u00f2 a pretese formali nel 1961, al fine di poter rientrare in patria nel 1966. In un'intervista del 2007, in occasione del suo 95\u00ba compleanno, Ottone ha commentato quel momento:\nDopo la firma dell'atto la corte amministrativa austriaca il 24 maggio 1963 revoc\u00f2 il bando che vietava a Ottone di rientrare nel suo paese, ma solo nel 1966 Ottone ottenne il passaporto e il visto dal governo austriaco per il suo rientro.\nNegli anni a seguire Ottone intraprese una pi\u00f9 incisiva attivit\u00e0 politica adoperandosi per un'Europa unificata come presidente dell'Unione Paneuropea Internazionale dal 1973 al 2004 e propugnando una federazione danubiana tra gli stati mitteleuropei.\nDal 1979 sino al 1999 partecip\u00f2 come membro del partito bavarese cattolico (CSU) al Parlamento Europeo. Fu inoltre un membro della societ\u00e0 di Mont Pelerin. Nell'ambito del suo impegno come parlamentare si adoper\u00f2 fortemente per l'espansione dell'Unione Europea, in particolar modo impegnandosi per l'accettazione di Ungheria, Slovenia e Croazia entro i confini dell'Unione.\nOttone \u00e8 stato inoltre patrono del \"Three Faiths Forum\", un gruppo pacifista del Regno Unito che persegue gli ideali di ascolto e collaborazione tra le tre maggiori religioni monoteiste del mondo: cristianesimo, giudaismo e islamismo.\nI suoi ideali politici sono stati sostenuti dal Comitato Ottone d'Asburgo, con una sezione anche in Italia, che nel 2006 ha diffuso un testo biografico-politico dal titolo \"Ottone d'Asburgo: dall'Impero all'Europa\".\nUltimi anni e morte.\nNel gennaio del 2007 Ottone rinunci\u00f2 al suo status di Capo della Casata d'Asburgo affidandone il ruolo al figlio primogenito Carlo. Dopo la rinuncia Ottone visse in ritiro a \"Villa Austria\", presso il villaggio di P\u00f6cking, nel circondario di Starnberg, non lontano dall'omonimo lago, in Baviera, Germania.\nDi fatto si dice che non si fosse mai rassegnato alla scomparsa dell'impero e che una volta, a chi gli parlava di una partita di calcio Austria-Ungheria, domand\u00f2: \u00abContro chi?\u00bb\n\u00c8 scomparso il 4 luglio 2011 nella sua abitazione in Baviera, all'et\u00e0 di quasi 99 anni e, come tutti i suoi antenati, \u00e8 stato sepolto nella cripta dei Cappuccini, nella Chiesa di Santa Maria degli Angeli a Vienna. Il rito funebre \u00e8 stato officiato dall'arcivescovo di Vienna cardinal Christoph Sch\u00f6nborn il 16 luglio.\nDiscendenza.\nOttone d'Asburgo-Lorena e la principessa Regina di Sassonia-Meiningen ebbero sette figli:\nAscendenza.\nAscendenza patrilineare.\nLa discendenza patrilineare di Otto d'Asburgo-Lorena, cio\u00e8 la sua ascendenza di padre in figlio, si ricollega alla Casa d'Asburgo-Lorena, che rivest\u00ec il titolo imperiale del Sacro Romano Impero dal 1780, con l'ascesa al trono imperiale di Giuseppe II (in precedenza aveva solo il titolo di Re dei Romani) al 1809, e il titolo imperiale d'Austria dal 1809 al 1867 e il titolo imperiale d'Austria-Ungheria dal 1867 al 1918. Essa discende in linea maschile dai Duchi di Lorena, della Casa di Lorena-Vaud\u00e9mont e di Ardennes-Metz; queste a sua volta discendono dalla Casa dei Girardi, conti di Parigi nell'VIII secolo. Tale discendenza \u00e8 la pi\u00f9 antica in Europa insieme con quella dei Guelfi di Baviera, poi re di Gran Bretagna. Di sotto viene riportata la discendenza dalla Casa d'Asburgo attraverso Maria Teresa d'Austria, la cui ascendenza patrilineare risale al V secolo.\nLa discendenza da Gerard de Bouzonville \u00e8 provata dal lavoro pubblicato dal genealogista portoghese Lu\u00eds Paulo Manuel de Meneses de Melo Vaz de S\u00e3o Paio. Una ricostruzione alternativa della genealogia maschile porta invece alla Casa degli Eticonidi, gi\u00e0 antenati in linea maschile della Casa d'Asburgo, e questo spiegherebbe l'appellativo d'\"Alsazia\", dato a Gerardo di Lorena e ad Adalberto.\nTitolatura.\nPretensione.\nOtto d'Asburgo dal 1922 fino al 2007, alla rinuncia in favore del figlio Carlo all'esercizio effettivo di Capo di nome e d'arme della I. e R. Casa d'Asburgo-Lorena d'Austria, ha detenuto le seguenti titolature, in pretensione:\nOnorificenze.\nOnorificenze asburgiche.\nFormalmente cessati come ordini statuali, restano tuttavia vigenti come ordini dinastici, il Capo della Casa Imperiale e Reale d'Asburgo-Lorena assume d'ufficio il titolo di Gran Maestro:"}
{"id": "3561152", "revid": "121866221", "url": "https://it.wikipedia.org/wiki?curid=3561152", "title": "Your Betrayal", "text": "Your Betrayal \u00e8 una canzone della band metal Bullet for My Valentine, ed \u00e8 il primo singolo del loro album Fever. La canzone \u00e8 stata pubblicata l'8 marzo 2010 per la radio, anche se \u00e8 stata resa disponibile per l'acquisto su iTunes insieme al brano \"Begging for Mercy\" per un periodo di tempo limitato prima della data.\nLa canzone \u00e8 stata utilizzata nello spot del film \"Salt\", con Angelina Jolie.\nVideo musicale.\nIl video musicale mostra il gruppo suonare in una stanza con del fuoco sullo sfondo. In alcune scene si possono vedere due ragazze gemelle che commettono, uno dopo l'altro, i sette peccati capitali. Il video si conclude con lo schermo che viene avvolto dalle fiamme.\nTracce.\niTunes (Digital 45)"}
{"id": "3561153", "revid": "132266", "url": "https://it.wikipedia.org/wiki?curid=3561153", "title": "United States Naval Special Warfare Development Group", "text": "Lo United States Naval Special Warfare Development Group (in italiano: \"Gruppo Navale di Sviluppo Tecniche di Guerra Speciali degli Stati Uniti\"), noto anche come DEVGRU, NAVDEVGRU o SEAL Team Six, \u00e8 uno dei pi\u00f9 segreti corpi d'\u00e9lite statunitensi, facente parte dei Navy SEALs della Marina degli Stati Uniti e classificato come \"Tier One\" assieme alla Delta Force.\nLa grande maggioranza delle informazioni sul DEVGRU sono classificate come altamente riservate, e i dettagli sulle sue attivit\u00e0 non sono mai commentate n\u00e9 dalla Casa Bianca n\u00e9 dal Dipartimento della Difesa. Il DEVGRU \u00e8 supportato amministrativamente dal Naval Special Warfare Command, ma \u00e8 sottoposto per il comando operativo al Joint Special Operations Command. La sua base \u00e8 presso il \"Training Support Center Hampton Roads\" di Virginia Beach, in Virginia.\nStoria.\nLe origini del SEAL Team Six possono essere ricercate dopo il fallimento dell'Operazione Eagle Claw del 24 e 25 aprile 1980, il disastroso tentativo di liberare i 52 ostaggi americani all'ambasciata statunitense di Teheran, in Iran, il cui fallimento provoc\u00f2 la disfatta elettorale del presidente Jimmy Carter. La Marina vide il bisogno di avere sempre a disposizione un'unit\u00e0 antiterrorismo e diede incarico al comandante Richard Marcinko, uno dei due rappresentanti della Marina presso la Task Force costituita durante la crisi degli ostaggi.\nMarcinko fu il primo comandante di questa unit\u00e0, che chiam\u00f2 \"SEAL Team Six\"; all'epoca c'erano solo due squadre di Navy SEAL, ma venne chiamato cos\u00ec per confondere i servizi segreti sovietici. L'unit\u00e0 venne creata nel novembre del 1980 e tutto il personale (composta principalmente da 75 uomini) fu reclutato personalmente da Marcinko tra i membri delle unit\u00e0 speciali della Marina. Nel 1987 l'unit\u00e0 cambi\u00f2 il nome da Team Six a DEVGRU.\nCi\u00f2 che differenzia principalmente il DEVGRU/SEAL Team Six dagli altri team dei SEALs \u00e8 il finanziamento: il DEVGRU dispone di una notevole quantit\u00e0 di fondi coperti da segreto che permettono di possedere il miglior equipaggiamento possibile. Appartenente al Joint Special Operations Command, l'unit\u00e0 opera a stretto contatto con i team della National Missions Force e della Delta Force.\nIn qualit\u00e0 di unit\u00e0 antiterrorismo il DEVGRU si occupa principalmente del salvataggio degli ostaggi e di infiltrarsi nei paesi nemici, nelle navi, nelle basi navali e negli impianti petroliferi, addestrata soprattutto nelle operazioni di spionaggio e nelle operazioni anti-pirateria al largo del Corno d'Africa.\nUna delle prime missioni fu durante l'Operazione Urgent Fury dell'ottobre 1983, quando un gruppo di assaltatori dei Navy SEAL comp\u00ec un'operazione di salvataggio del governatore di Grenada Paul Scoon, liberandolo dal plotone di esecuzione dopo l'invasione della nazione caraibica da parte degli Stati Uniti, che temevano il possibile utilizzo dell'isola come base militare da parte dei sovietici e dei cubani.\nNel dicembre 1989 il DEVGRU collabor\u00f2 con la Delta Force per catturare il generale Manuel Noriega durante l'Operazione Giusta Causa imposta dal presidente George Bush.\nNell'ottobre 1993 gli assaltatori del DEVGRU furono incaricati, durante l'Operazione Serpente Gotico, di dare la caccia al signore della guerra somalo Mohammed Farah Aidid, che verr\u00e0 ucciso solo nel 1996 da una trib\u00f9 rivale.\nNel marzo 1999, durante l\"'Operazione Forza Alleata\" della guerra del Kosovo, la squadra si occup\u00f2 inoltre della cattura di criminali di guerra, tra cui il generale Radislav Krsti\u0107, condannato per il suo coinvolgimento nel massacro di Srebrenica avvenuto tra il 6 e il 25 luglio 1995.\nDopo gli attacchi dell'11 settembre il DEVGRU, nell'ambito della guerra al terrorismo, fu impiegato in maniera continuativa in Iraq e Afghanistan con il compito di dare la caccia ai combattenti di Al-Q\u0101\u02bfida e dei terroristi talebani. Nella guerra d'Iraq, molti assaltatori presero parte a diverse operazioni militari contro la milizia irachena, spesso collaborando anche al fianco della Delta Force appartenente all'esercito americano. Nella guerra in Afghanistan il DEVGRU invece impieg\u00f2 diversi assaltatori della Marina per catturare o uccidere i terroristi talebani, con il compito di assaltare alcuni compound dei terroristi ed annientare le loro armi e munizioni. Talvolta durante questi combattimenti, gli assaltatori impiegano soprattutto dei cani da combattimento.\nIl 12 aprile 2009 l'unit\u00e0 divenne celebre quando, al largo del Mar Arabico, i cecchini del cacciatorpediniere USS Bainbridge abbattono i tre pirati somali a bordo della scialuppa di salvataggio, dove tenevano in ostaggio Richard Phillips, capitano della nave mercantile Maersk Alabama dirottata quattro giorni prima. Poco dopo il salvataggio del capitano, Abduwali Muse, il capo dei tre pirati morti, viene invece arrestato e condannato dal Dipartimento della Giustizia a 33 anni di carcere con l'accusa di pirateria.\nIl 2 maggio 2011 il DEVGRU conquist\u00f2 fama mondiale quando partecip\u00f2 all\"'Operazione Lancia di Nettuno\", che uccise il leader di Al-Q\u0101\u02bfida Osama bin Laden, in Pakistan, presso Abbottabad. In segno di ringraziamento per la storica azione, il 6 maggio, il presidente Barack Obama conferisce personalmente a tutti i membri dell'unit\u00e0 la Presidential Unit Citation, una delle pi\u00f9 alte decorazioni con cui si onorano le truppe americane \"per atti di straordinario eroismo contro il nemico\".\nUna delle ultime operazioni del DEVGRU fu l'Operazione Octave Fusion del 25 gennaio 2012, quando un plotone di 24 assaltatori dei Navy SEALs ha fatto irruzione in un accampamento a 12 miglia a nord della citt\u00e0 di Adado, in Somalia, uccidendo 9 miliziani somali e liberando i due ostaggi Jessica Buchanan e Poul Hagen Thisted.\nReclutamento e addestramento (Green Team).\nTutti i membri provengono dai regolari \"SEAL Team\" o dalle unit\u00e0 specializzate della Marina militare. Si pu\u00f2 dunque dare per scontato che tutte le reclute siano in perfetta condizione fisica, abbiano un'eccellente reputazione come operatori esperti all'interno della comunit\u00e0 del \"Naval Special Warfare\" e abbiano gi\u00e0 eseguito operazioni con un SEAL Team.\nL'addestramento, conosciuto come Green Team, ha una durata di circa 9 mesi (40 settimane) e viene svolto per la maggior parte nei campi di addestramento in Arizona e in Mississippi. Il Green Team prevede una serie di esercitazioni di paracadutismo HAHO nel Grand Canyon nel giro di un mese, dopodich\u00e9 affrontano esercitazioni nei poligoni di tiro e nelle killing house del Mississippi, allo scopo di memorizzare le tecniche di tiro e le tattiche di irruzione. Se una recluta fallisce una prova ritorna al suo incarico precedente e deve essere in grado di provare di nuovo in futuro. Inoltre in alcuni casi si sono avuti casi di morti e feriti causati da stress, ipotermia, malnutrizione e gravi infezioni.\nTre mesi dopo il CQB (\"Close Quarters Battle\": addestramento alle tecniche militari di combattimento in spazi ristretti), viene invece svolto l'addestramento nel combattimento a terra e nelle comunicazioni. Talvolta vengono svolte anche esercitazioni di irruzione con gli esplosivi e arrampicate. Altre esercitazioni comprendono salvataggi di ostaggi e assalti alle navi da crociera, navi cargo e navi petroliere. Dopodich\u00e9 le reclute vengono anche addestrate a delle operazioni sulle spiagge, dove nuotano nella risacca, pattugliano la costa e compiono dei raid segreti.\nNell'ultimo mese le reclute vengono addestrate nella protezione VIP e nella sopravvivenza in territori ostili.\nAl termine del corso le reclute si guadagnano infine l'accesso al cosiddetto Second Deck, l'edificio che ospita tutti gli squadroni del DEVGRU, situato nella caserma di Virginia Beach.\nStruttura.\nIl DEVGRU \u00e8 suddiviso in sette squadroni, con alla testa un comandante (\"commander\") e codificati per colore:\nCiascuna squadriglia \u00e8 divisa in tre plotoni. Ogni plotone \u00e8 solitamente comandato da un capitano di corvetta (\"lieutenant commander\"), ed \u00e8 a sua volta suddiviso in squadre pi\u00f9 piccole composte da una dozzina di assaltatori e capeggiate da un sottufficiale anziano, cio\u00e8 un capo di 2\u00aa (\"senior chief petty officer\") o 3\u00aa classe (\"chief petty officer\"). Ciascun gruppo, denominato A, B, C o D, \u00e8 inoltre composto da un caposquadra, un capo di 3\u00aa classe (\"chief petty officer\") o un 2\u00ba capo scelto (\"petty officer first class\"), e quattro assaltatori, ognuno con diverse specialit\u00e0 di combattimento quali cecchino, artificiere, infermiere, interprete e istruttore di cani da combattimento.\nArmamento.\nIl DEVGRU ha in dotazione armi ed equipaggiamento molto sofisticati.\nCome fucili d'assalto gli assaltatori dispongono principalmente l'H&amp;K 416 e l'M4, entrambi dotati di canne da 26 o 36,8\u00a0cm (10.3 o 14.5 pollici) e di silenziatori. Come pistola mitragliatrice il DEVGRU utilizza l'MP7.\nLe mitragliatrici pi\u00f9 usate al DEVGRU sono invece l'M60, la M249 SAW e la MK 48.\nCome pistole gli assaltatori utilizzano l'H&amp;K 45 e la SIG Sauer P226, Glock 19, mentre i fucili da cecchino pi\u00f9 in dotazione sono il McMillan Tac-50, l'SR-25 e l'H&amp;K 417. Per aprire un varco gli assaltatori talvolta utilizzano cariche da breccia, martelli da fabbro e tronchesi. Il lanciagranate pi\u00f9 usato \u00e8 M79, spesso con l'impugnatura e la canna modificati.\nSu tutte queste armi possono essere installati vari visori laser o ad infrarossi, silenziatori e mirini telescopici. I lanciarazzi pi\u00f9 usati sono l'M72 LAW, l'AT4 e il Carl Gustav.\nPer quanto riguarda la divisa gli assaltatori indossano la Crye Precision AOR1/AOR2, un'uniforme da combattimento dove le maniche e le spalle della camicia sono in tessuto mimetico, mentre il busto \u00e8 dotato di un tessuto leggero che lascia traspirare il sudore. Gli scarponi pi\u00f9 utilizzati sono invece i Salomon Quest.\nSopra l'uniforme gli assaltatori indossano un giubbotto da 30\u00a0kg dotato di due piastre antiproiettile di ceramica, radio, tasche per i caricatori e zaino di idratazione tipo \"CamelBak\" sulla schiena. Dispongono inoltre di elmetti dotati di visori notturni di terza generazione, binoculari o panoramici (quadri-oculari) e di una lampadina Princeton Tec Charge. Per comunicare tra loro utilizzano invece delle cuffie chiamate \"bone phones\" mentre i guanti pi\u00f9 utilizzati dagli assaltatori sono infine i cosiddetti Mechanix, usati per non arrecare danni alle mani durante la discesa in corda dagli elicotteri."}
{"id": "3561157", "revid": "767487", "url": "https://it.wikipedia.org/wiki?curid=3561157", "title": "To\u00f1o Hern\u00e1ndez", "text": "\u00c8 il secondo giocatore con pi\u00f9 presenze nella storia del Tenerife.\nCarriera.\nGiocatore.\nNella stagione 1983-1984 l'allenatore del Tenerife Jos\u00e9 Ram\u00f3n Fuertes lo fa esordire in prima squadra, in Segunda Divisi\u00f3n. Nel corso della stagione To\u00f1o scende in campo tre volte, giocando 33 minuti.\nNella stagione 1984-1985, sotto la guida di Dragoljub Milo\u0161evi\u0107, diventa titolare e colleziona 35 presenze e 6 gol. Nella stagione successiva gioca quattro partite e il Tenerife retrocede in Segunda Divisi\u00f3n B.\nAllenato da Mart\u00edn Marrero, il Tenerife ritorna in Segunda Divisi\u00f3n e dopo due stagioni ottiene la promozione in massima serie.\nNella sua prima stagione in Primera Divisi\u00f3n To\u00f1o gioca 37 partite e segna 6 gol. Gioc\u00f2 con regolarit\u00e0 fino alla stagione 1992-1993, quando il Tenerife, allenato da Jorge Valdano, si qualific\u00f2 per la prima volta alla Coppa UEFA.\nNella stagione 1993-1994, con l'arrivo del difensore Carlos Aguilera Mart\u00edn, To\u00f1o Hern\u00e1ndez perse il posto da titolare. In campionato gioc\u00f2 nove partite, in Coppa UEFA scese in campo due volte. Il Tenerife arriva agli ottavi di finale, dove viene eliminato dalla Juventus. Nella stagione 1994-1995, To\u00f1o gioca solo 20 minuti in campionato.\nNella stagione 1995-1996 gioca la sua unica stagione lontano dalle Canarie, vestendo la maglia del Granada in Segunda B.\nAllenatore.\nDopo il ritiro ha allenato le giovanili del Tenerife.\nNella stagione 2002-2003 diventa il vice dell'allenatore della prima squadra David Amaral. Nella stagione successiva ricopre ancora l'incarico di vice-allenatore, questa volta sulla panchina dei \"Blanquiazules\" c'\u00e8 il suo concittadino Mart\u00edn Marrero. Nel 2004, con l'arrivo di Jos\u00e9 Antonio Barrios lascia il posto di vice allenatore a Quique Medina ma torna in panchina dopo una stagione, lavorando con Bernd Krauss. Nel 2007 sostituisce Casuco sulla panchina della squadra delle Isole Canarie nelle ultime due giornate della Segunda Divisi\u00f3n 2006-2007. Successivamente lavora come assistente di Jos\u00e9 Luis Oltra."}
{"id": "3561158", "revid": "339392", "url": "https://it.wikipedia.org/wiki?curid=3561158", "title": "Antonio Mart\u00edn Hern\u00e1ndez", "text": ""}
{"id": "3561159", "revid": "339392", "url": "https://it.wikipedia.org/wiki?curid=3561159", "title": "Antonio Mart\u00edn Hern\u00e1ndez Hern\u00e1ndez", "text": ""}
{"id": "3561163", "revid": "1442080", "url": "https://it.wikipedia.org/wiki?curid=3561163", "title": "Madrid Tennis Grand Prix 1991 - Doppio", "text": "Il doppio del torneo di tennis Madrid Tennis Grand Prix 1991, facente parte dell'ATP Tour, ha avuto come vincitori Gustavo Luza e C\u00e1ssio Motta che hanno battuto in finale Luiz Mattar e Jaime Oncins 6-0, 7-5."}
{"id": "3561166", "revid": "408977", "url": "https://it.wikipedia.org/wiki?curid=3561166", "title": "NDs mPeG", "text": ""}
{"id": "3561170", "revid": "110157", "url": "https://it.wikipedia.org/wiki?curid=3561170", "title": "Tribes, Vibes + Scribes", "text": "Tribes, Vibes + Scribes \u00e8 il terzo album del gruppo acid jazz inglese Incognito, pubblicato nel 1992 dall'etichetta discografica Talkin' Loud Records.\nL'album contiene anche una reinterpretazione del brano \"Don't You Worry 'Bout a Thing\" di Stevie Wonder."}
{"id": "3561172", "revid": "729019", "url": "https://it.wikipedia.org/wiki?curid=3561172", "title": "Teatro del mar Baltico della prima guerra mondiale", "text": "Il teatro del mar Baltico ricomprende l'insieme delle operazioni navali ed anfibie svoltesi nel bacino del mar Baltico durante la prima guerra mondiale; ad affrontarsi nel teatro furono la marina militare dell'Impero russo (Rossijskij Imperatorskij Flot), sostenuta da un piccolo contingente di sommergibili della Royal Navy britannica, e la Kaiserliche Marine dell'Impero tedesco.\nLe operazioni iniziarono gi\u00e0 il 1\u00ba agosto 1914, giorno della dichiarazione di guerra tedesca all'impero russo; numericamente e qualitativamente superata dalla Kaiserliche Marine, la flotta zarista assunse fin dall'inizio uno stretto atteggiamento difensivo, secondo la dottrina della cosiddetta \"Fleet in being\". Il grosso dei combattimenti si concentr\u00f2 nei dintorni del golfo di Riga e della costa lettone ed estone: entrambi gli schieramenti fecero ampio uso di sbarramenti di mine navali e sommergibili, oltre a condurre rapide incursioni contro le zone costiere in mano al nemico. La situazione rimase sostanzialmente in stallo fin verso l'inizio del 1917, quando infine la flotta russa, logorata nel morale dallo scoppio della Rivoluzione russa, fu scacciata dal golfo di Riga al termine di una dura battaglia, ritirando tutte le sue unit\u00e0 nel golfo di Finlandia; le ostilit\u00e0 cessarono ufficialmente con il trattato di Brest-Litovsk del 3 marzo 1918, anche se una certa attivit\u00e0 navale continu\u00f2 fino all'inizio dell'aprile seguente.\nForze in campo e obiettivi strategici.\nRussia.\nIl bacino del mar Baltico costituiva da sempre per l'Impero russo il suo principale sbocco navale e commerciale sui mari europei: fin dalla loro fondazione nel 1703-1704, nel pieno della grande guerra del Nord contro gli svedesi, la citt\u00e0 di San Pietroburgo e l'isola-fortezza di Kron\u0161tadt si erano affermate come i principali scali navali, tanto commerciali quanto militari, della Russia, ospitando i primi e pi\u00f9 importanti cantieri navali della nazione e le principali basi della Marina imperiale russa; conseguentemente, la Flotta del Baltico era considerata la pi\u00f9 importante tra le flotte della Russia in virt\u00f9 della sua possibilit\u00e0 di intervento nelle questioni militari attinenti l'Europa, mentre la Flotta del Mar Nero, limitata dagli obblighi imposti dalla Convenzione di Londra sugli Stretti che ne proibivano l'uscita dal bacino, era destinata unicamente a operare contro l'Impero ottomano, tradizionale nemico russo.\nAl momento dello scoppio della prima guerra mondiale, la Marina imperiale russa era ancora in una fase di profonda riorganizzazione e riequipaggiamento dopo le dure sconfitte patite nella precedente guerra russo-giapponese del 1904-1905: la stessa Flotta del Baltico aveva visto le sue migliori e pi\u00f9 moderne unit\u00e0 venire quasi completamente spazzate via nel corso della disastrosa sconfitta patita nella battaglia di Tsushima, al termine di un epico viaggio dal Baltico al Mar Giallo. Il riorientamento della politica estera russa da un espansionismo in Estremo Oriente a un maggior coinvolgimento nelle questioni europee, con il rafforzamento dell'alleanza con la Francia e la contesa con l'Austria-Ungheria per il predominio nei Balcani, port\u00f2 ad ampie riforme militari in vista di un grande conflitto sul continente: bench\u00e9 in forte competizione con l'esercito per l'assegnazione delle risorse finanziarie necessarie, la marina russa pot\u00e9 quindi varare una serie di ambiziosi progetti per riequipaggiarsi con unit\u00e0 navali di moderna concezione, oltre ad avviare potenziamenti di basi, arsenali e difese costiere. L'ammiraglio Nikolai Essen, comandante in capo della Flotta del Baltico dal 1909, gioc\u00f2 un ruolo centrale nella riorganizzazione della marina russa, promuovendo gli ufficiali che pi\u00f9 si erano distinti per professionalit\u00e0, avviando studi per correggere le cause della sconfitta con il Giappone e mettendo in atto altri miglioramenti per quanto riguardava sia il materiale che il personale.\nA dispetto dell'energica opera di Essen, l'inizio delle ostilit\u00e0 nell'agosto 1914 sorprese la Flotta del Baltico ancora in piena ricostruzione, in particolare per quanto riguardava il completamento degli ambiziosi piani di costruzioni navali: le quattro navi da battaglia tipo \"dreadnought\" della classe Gangut si trovavano in fase di completamento (la prima di esse non sarebbe entrata in servizio prima del novembre 1914), mentre molte delle unit\u00e0 di costruzione pi\u00f9 moderna (come gli incrociatori leggeri classe Svetlana o i cacciatorpediniere classe Orfej) erano ancora sugli scali in attesa di essere varate. La forza a disposizione di Essen comprendeva quindi unit\u00e0 piuttosto datate o superate, in alcuni casi decisamente obsolete: quattro navi da battaglia pre-dreadnought di cui due abbastanza moderne (\"Andrei Pervozvanny\" e \"Imperator Pavel I\", entrambe classe Andrei Pervozvanny entrate in servizio nel 1911) e due meno efficienti per quanto ammodernate (la \"Slava\" del 1905 e la \"Cesarevi\u010d\" del 1901); sei incrociatori corazzati di cui il solo \"Rurik\" era moderno e ben equipaggiato, mentre le tre unit\u00e0 classe Bayan erano piuttosto carenti in fatto di armamento e protezione e il \"Rossia\" e il \"Gromoboi\" risultavano ormai obsoleti e di scarso valore bellico; quattro incrociatori protetti (due classe Pallada e due classe Bogatyr) abbastanza datati e superati come concezione. Le unit\u00e0 di scorta erano carenti: vi era un unico cacciatorpediniere di moderna concezione, il \"Novik\" (varato nel 1911 e capostipite di tutte le seguenti classi di cacciatorpediniere russi), mentre le circa 60 tropediniere erano in massima parte unit\u00e0 antiquate; i dodici sommergibili in servizio erano unit\u00e0 piccole e adatte solo a compiti difensivi nelle zone costiere, con un'unica unit\u00e0 (l'\"Akula\" del 1908) capace di operazioni a lunga distanza in mare aperto. Completavano le dotazioni un centinaio di unit\u00e0 tra posamine, dragamine e navi ausiliarie.\nGermania.\nIl Baltico rappresentava una zona strategica anche per la Germania: le calme e riparate acque del bacino era una zona d'addestramento ideale e sicura per le unit\u00e0 della Kaiserliche Marine, e varie citt\u00e0 portuali affacciate sul Baltico, come Danzica, Stettino o Kiel, ospitavano importanti cantieri navali. Pi\u00f9 importante ancora, dal Baltico passava una delle pi\u00f9 importanti rotte commerciali dei tedeschi, quella che portava nei porti del nord della Germania i minerali ferrosi estratti nelle miniere svedesi di Kiruna e G\u00e4llivare, di fondamentale importanza per alimentare l'industria pesante nazionale; dopo lo scoppio delle ostilit\u00e0, poi, il Baltico era divenuto l'unica zona dove i traffici commerciali navali della Germania potevano svolgersi senza timore di attacchi da parte della Royal Navy britannica, che al contrario esercitava un ferreo blocco navale della costa tedesca del Mare del Nord.\nNell'agosto del 1914 la flotta tedesca era la seconda al mondo, dopo quella britannica, per numero e qualit\u00e0 delle unit\u00e0 a sua disposizione: la flotta d'alto mare tedesca (Hochseeflotte) allineava infatti tredici navi da battaglia tipo dreadnought e quattro incrociatori da battaglia oltre a un gran numero di unit\u00e0 pi\u00f9 obsolete, risultando superiore tanto per quantit\u00e0 che per qualit\u00e0 alla Flotta del Baltico russa; il nucleo centrale della Hochseeflotte era per\u00f2 concentrato nel teatro del Mare del Nord per confrontarsi con i britannici, sebbene il controllo del canale di Kiel consentisse ai tedeschi un rapido trasferimento da un bacino navale all'altro in caso di bisogno. Il teatro del Baltico fu assegnato alla direzione del principe Enrico di Prussia, cui fu affidato un complesso di unit\u00e0 leggere ammontante a sette incrociatori leggeri di cui due ( e ) moderni e cinque obsoleti, tre cacciatorpediniere di nuovo tipo e sei antiquati, e tre sommergibili; altre unit\u00e0 radiate dalla Hochseeflotte a causa della loro obsolescenza furono poi aggiunte alle forze operanti nel Baltico. Alle unit\u00e0 tedesche fu prescritto di tenere un atteggiamento offensivo, compiendo scorrerie contro le basi russe e stendendo sbarramenti di mine navali sia a protezione dei propri approdi che davanti alle coste nemiche.\nPrincipali operazioni.\nL'inizio delle ostilit\u00e0.\nDurante il periodo di tensione diplomatica tra Germania e Russia seguente l'attentato di Sarajevo (la cosiddetta \"crisi di luglio\"), l'ammiraglio Essen spinse decisamente perch\u00e9 la Flotta del Baltico russa assumesse subito un atteggiamento offensivo e di preparazione alle ostilit\u00e0: veterano dell'assedio di Port Arthur durante la guerra russo-giapponese, l'ammiraglio temeva un attacco a sorpresa contro le navi russe ferme all'ancora nelle loro basi sul modello di quanto fatto dai giapponesi nelle primissime ore di ostilit\u00e0. Per decisione autonoma dello stesso Essen, l'intera flotta russa lasci\u00f2 quindi i suoi ancoraggi di Kron\u0161tadt il 27 luglio per proteggere la posa dei primi sbarramenti di mine navali a difesa delle proprie coste; l'autorizzazione formale del governo russo ad avviare i preparativi bellici arriv\u00f2 poi pi\u00f9 tardi quello stesso giorno, ed entro il 31 luglio Essen aveva completato gli apprestamenti difensivi al golfo di Finlandia e agli accessi navali a San Pietroburgo. La dichiarazione di guerra della Germania alla Russia arriv\u00f2 poi il 1\u00ba agosto seguente.\nFin dai primi giorni di ostilit\u00e0, i piani russi per le operazioni nel Baltico furono improntati a una strategia rigidamente difensiva, secondo la dottrina della flotta in potenza: abbandonata la base navale avanzata di Libau, troppo vicina al confine con la Germania, le unit\u00e0 russe furono dislocate nelle basi di Reval ed Helsingfors sui due lati del golfo di Finlandia per contrastare eventuali puntate nemiche su San Pietroburgo; i russi fecero largo impiego di sbarramenti di mine navali protetti da postazioni di artiglieria costiera, estendendo i loro apprestamenti difensivi anche agli accessi del golfo di Riga e del golfo di Botnia. Anche la Germania impieg\u00f2 i primi giorni di conflitto per potenziare le sue difese navali e porre sotto controllo le vie di accesso al bacino del Baltico, onde impedire interventi della Royal Navy britannica in favore dei russi. Ai primi di agosto 1914 il governo tedesco formul\u00f2 la richiesta a Danimarca e Svezia perch\u00e9 i suoi sbarramenti di mine navali fossero estesi anche in tratti di acque territoriali appartenenti a questi due paesi, in particolare nella zona dell'\u00d8resund e del Grande Belt: la popolazione danese non mostrava molta simpatia nei confronti dei tedeschi, ma il prudente governo di Copenaghen decise di non provocare il potente vicino e il 6 agosto accondiscese alle richieste tedesche minando e chiudendo al traffico navale straniero il Grande Belt. Il governo svedese dimostrava una certa ostilit\u00e0 nei confronti dei russi e forte era il sentimento filo-tedesco tra la popolazione, ma nonostante varie proposte di alleanza formulate dalla Germania il paese scelse la pi\u00f9 stretta neutralit\u00e0 e respinse la richiesta di minare il passaggio dell'\u00d8resund; come contropartita, gli svedesi si offrirono di spegnere i fari e rimuovere i segnali qualora navi da guerra straniere avessero cercato di transitare per lo stretto.\nI primi colpi del conflitto furono sparati il 2 agosto quando gli incrociatori tedeschi \"Magdeburg\" e \"Augsburg\" bombardarono il porto di Libau e depositarono mine alla sua imboccatura; l'inazione dei russi spinse i tedeschi ad avvicinarsi sempre di pi\u00f9 al golfo di Finlandia: il 12 agosto il \"Magdeburg\" si spinse fino a bombardare il faro di Dagerort sulla costa dell'isola estone di Dag\u00f6, mentre il 17 agosto il \"Magdeburg\" e lo \"Augsburg\", di scorta al posamine \"Deutschland\" diretto a stendere uno sbarramento davanti all'entrata del golfo, ebbero un fugace incontro con gli incrociatori russi \"Admiral Makarov\" e \"Gromoboi\", i quali si ritirarono senza ingaggiare battaglia. Nella notte tra il 25 e il 26 agosto i due incrociatori tedeschi, scortati da alcuni cacciatorpediniere, tentarono di forzare l'imboccatura del golfo: persosi nella nebbia, il \"Magdeburg\" fin\u00ec con l'incagliarsi contro la costa dell'isola estone di Odensholm dove fu attaccato dagli incrociatori russi \"Bogatyr\" e \"Pallada\"; parte dell'equipaggio fu evacuato da un cacciatorpediniere e il \"Magdeburg\" fu fatto saltare in aria. Al di l\u00e0 della perdita materiale, l'episodio si rivel\u00f2 disastroso per la marina tedesca: ispezionando il relitto del \"Magdeburg\", i russi rinvennero diverse copie del libro codice della Kaiserliche Marine, contenente le chiavi di cifratura per le comunicazioni radio della flotta tedesca, che nella concitazione dello scontro non erano state distrutte dall'equipaggio dell'incrociatore; una delle copie fu subito inviata a Londra, dove gli esperti di codifica dell'Ammiragliato britannico (Room 40) furono da allora in grado di decrittare le comunicazioni della Hochseeflotte, aiutati anche dal fatto che i tedeschi non cambiarono i loro codici per il resto del conflitto.\nL'ammiraglio Essen reag\u00ec alle incursioni tedesche il 1\u00ba settembre, quando prese il mare con gli incrociatori \"Rurik\", \"Oleg\", \"Rossja\" e \"Bogatyr\" per andare a bombardare Danzica e posare mine davanti ai porti tedeschi; la formazione incontr\u00f2 tuttavia prima dei mercantili neutrali e poi delle navi da guerra svedesi e, perso l'effetto sorpresa, Essen decise prudentemente di rientrare in porto. Il 3 settembre i tedeschi tentarono un'operazione su vasta scala richiamando nel Baltico uno scaglione della Hochseeflotte comprendente l'incrociatore e alcune vecchie pre-dreadnought: l'intenzione era quella di simulare un tentativo di sbarco a Windau in Curlandia in modo da far richiamare forze russe dal fronte ed eventualmente tentare di tagliare fuori e distruggere un distaccamento della Flotta del Baltico, ma a parte un fugace contatto con gli incrociatori russi \"Bogatyr\" e \"Pallada\" l'azione non approd\u00f2 a niente e le navi tedesche si ritirarono il 9 settembre. Essen rispose organizzando un'incursione notturna degli incrociatori \"Rurik\" e \"Pallada\" contro il traffico navale tedesco davanti Danzica, ma l'operazione non ottenne alcun successo; l'azione fu fortemente criticata dal comando russo, e ad Essen fu intimato di non impiegare le sue navi in operazioni offensive lungo le coste tedesche. Un'altra azione dimostrativa al largo della Curlandia fu organizzata dai tedeschi ai primi di ottobre con l'impiego di sole forze leggere; ci\u00f2 port\u00f2 ad alcune crociere di sorveglianza da parte degli incrociatori russi, le quali si conclusero con un disastro: l'11 ottobre, mentre navigava senza scorta all'imboccatura del golfo di Finlandia, l'incrociatore \"Pallada\" fu sorpreso e silurato dal sommergibile tedesco \"U-26\", affondando con la perdita dell'intero equipaggio di quasi 600 uomini.\nIl comando della Royal Navy elabor\u00f2 diversi piani per forzare gli accessi al mar Baltico e inviare aiuti ai suoi alleati russi, ma alla fine l'unica operazione tentata fu l'invio di alcuni sommergibili attraverso il passaggio dell'\u00d8resund: il sommergibile \"E11\" fu intercettato due volte da pattuglie tedesche e dovette desistere dall'impresa, ma i sommergibili \"E1\" ed \"E9\" riuscirono invece a forzare il passaggio a met\u00e0 ottobre e a raggiungere la base russa di Reval; tra le prime azioni dei battelli vi fu il 17 ottobre un tentativo di siluramento dell'incrociatore protetto nella baia di Kiel da parte dello \"E1\", azione per\u00f2 andata a vuoto. La minaccia dei battelli britannici e il timore che Libau potesse divenire una base avanzata per essi spinse i tedeschi ad attuare per met\u00e0 novembre un'operazione per bloccare l'accesso al porto affondandovi all'imboccatura dei mercantili carichi di pietrame; in rotta per appoggiare questa azione, il 17 novembre il vecchio e obsoleto incrociatore corazzato affond\u00f2 al largo di Memel dopo aver urtato due mine russe, anche se quasi tutto l'equipaggio pot\u00e9 essere tratto in salvo.\nGuerra di mine.\nAlla fine del dicembre 1914 il comando della marina russa decise di avviare una vasta opera di minamento delle rotte navali pi\u00f9 battute dai tedeschi, tramite l'impiego di unit\u00e0 leggere e torpediniere. Attuata ormai in pieno inverno, l'operazione non fu esente da rischi per gli stessi russi a causa delle proibitive condizioni climatiche: in rotta per minare le acque nella zona di Libau, il 12 dicembre la torpediniera \"Ispolnitelni\" affond\u00f2 al largo di Odensholm dopo che una delle mine che portava era esplosa a causa del mare in tempesta, mentre la torpediniera \"Letuchi\" che l'accompagnava si capovolse e affond\u00f2 nel tentativo di prestare soccorso ai naufraghi; nel medesimo periodo, mentre scortava alcune torpediniere dirette a minare le acque al largo di Danzica l'incrociatore \"Rurik\" sub\u00ec gravi danni allo scafo dopo essere finito incagliato su un bassofondo a causa della nebbia, ma l'unit\u00e0 riusc\u00ec a liberarsi e a rientrare a lento moto alla base. L'operazione comunque ottenne diversi risultati, causando vittime tra i mercantili tedeschi oltre a portare al danneggiamento, il 25 gennaio al largo di Bornholm, degli incrociatori leggeri \"Augsburg\" e .\nLa pesante sconfitta patita dai russi nella battaglia di Gorlice-Tarn\u00f3w ai primi di maggio innesc\u00f2 un vasto movimento verso est del fronte orientale; ci\u00f2 consent\u00ec ai tedeschi di spingersi in avanti verso la Curlandia, arrivando ad occupare il 17 maggio il porto di Libau incontrando scarsa resistenza (ma perdendo per\u00f2 il cacciatorpediniere \"V-107\" saltato su una mina): Libau fu ben presto riattrezzata come avamposto tedesco con l'invio di sommergibili, idrovolanti e siluranti leggere. Ulteriore colpo per i russi fu, il 21 maggio, la morte dell'ammiraglio Essen a causa di una polmonite; il comando della Flotta del Baltico pass\u00f2 quindi all'ammiraglio Vasily Kanin, il quale prosegu\u00ec la linea strategica del predecessore caldeggiando un ruolo pi\u00f9 attivo per le unit\u00e0 maggiori della flotta: se l'alto comando russo era contrario a impiegare le nuovissime dreadnought classe Gangut al di fuori del golfo di Finlandia, nondimeno la loro disponibilit\u00e0 fece s\u00ec che alle unit\u00e0 pi\u00f9 vecchie fosse data maggiore libert\u00e0 di azione. Proseguivano intanto le azioni di sommergibili da entrambe le parti: il 4 giugno il tedesco \"U-26\" col\u00f2 a picco a ovest di Reval il posamine russo \"Yenisei\", mentre il 5 giugno il britannico \"E9\" affond\u00f2 un mercantile e danneggi\u00f2 un cacciatorpediniere tedesco al largo di Windau.\nIl 2 luglio l'ammiraglio Kanin invi\u00f2 un grosso scaglione della Flotta del Baltico, comprendente gli incrociatori \"Rurik\", \"Makarov\", \"Bajan\", \"Oleg\" e \"Bogatyr\" e il cacciatorpediniere \"Novik\", a bombardare il porto di Memel; la fitta nebbia consigli\u00f2 al comandante della formazione, retroammiraglio Michail Bakhirev, di interrompere l'azione e di rientrare alla base: mentre questa manovra era in corso, al largo dell'isola di Gotland le unit\u00e0 russe incapparono in una formazione tedesca comprendente l'incrociatore corazzato , gli incrociatori leggeri \"Augsburg\" e e l'incrociatore-posamine , in rientro alla base dopo una missione di posa di mine al largo delle isole \u00c5land. Nel corso di un confuso combattimento nella nebbia, divenuto noto come \"battaglia di Gotland\", l'incrociatore \"Albatros\" fu gravemente danneggiato dal tiro nemico e costretto a spiaggiarsi sulla costa dell'isola di Gotland, dove l'equipaggio fu poi internato dalle autorit\u00e0 svedesi, ma bench\u00e9 in superiorit\u00e0 le unit\u00e0 russe evitarono di serrare lo scontro e si ritirarono protette dalla nebbia, causando danni minori agli altri incrociatori tedeschi; mentre tentava di recarsi sul luogo dello scontro, l'incrociatore corazzato fu silurato dal sommergibile britannico \"E9\" a nord di Danzica, ma fu in grado di rientrare alla base.\nNel corso di luglio le forze tedesche completarono l'occupazione della penisola di Curlandia, mentre il fronte si and\u00f2 stabilizzando lungo una linea poco a ovest della citt\u00e0 di Riga; l'ammiraglio Kanin disloc\u00f2 alcune vecchie corazzate pre-dreadnought nel golfo di Riga, perch\u00e9 sostenessero con i loro grossi calibri le forze terrestri russe e battessero con frequenti bombardamenti le retrovie tedesche. Il comando della Kaiserliche Marine decise di varare un'importante operazione per forzare gli accessi al golfo di Riga, allontanarvi le navi russe e supportare cos\u00ec un attacco di terra volto alla conquista della stessa Riga: al comando del vice ammiraglio Ehrhard Schmidt fu affidata quindi una cospicua forza distaccata dalla Hochseeflotte, comprendente anche otto moderne dreadnought e tre incrociatori da battaglia, unit\u00e0 che si riteneva potessero sopportare meglio eventuali urti contro mine o attacchi con siluri. I tedeschi compirono due distinti tentativi di dragare i campi minati russi nello stretto di Irben e di aprirsi la via per Riga, divenuti poi collettivamente noti come battaglia del golfo di Riga: l'8 agosto un primo tentativo fu respinto dal tiro delle navi e delle batterie costiere russe con la perdita di due dragamine tedeschi; tra il 16 e il 19 agosto i tedeschi fecero un nuovo tentativo, perdendo un cacciatorpediniere ma riuscendo a danneggiare la corazzata russa \"Slava\" e ad aprirsi una via attraverso i campi minati. Il 19 agosto l'incrociatore da battaglia fu silurato da sommergibile britannico \"E1\", anche se l'eccellente compartimentazione interna evit\u00f2 grossi danni; vista la minaccia dei sommergibili nemici, tuttavia, l'ammiraglio Schmidt decise di interrompere l'azione e di rientrare alla base.\nLe azioni dei sommergibili.\nA met\u00e0 agosto del 1915 il comando britannico decise di rafforzare la sua flottiglia subacquea operante nel Baltico con l'invio di altre unit\u00e0: il sommergibile \"E8\" forz\u00f2 con successo l'\u00d8resund nella notte tra il 17 e il 18 agosto, ma lo \"E13\" che lo accompagnava fin\u00ec incagliato contro la costa dell'isola di Saltholm e il mattino dopo fu danneggiato dal tiro di due unit\u00e0 tedesche; il battello e l'equipaggio furono quindi internati dalle locali autorit\u00e0 danesi. Altri due sommergibili, lo \"E18\" e lo \"E19\", riuscirono a forzare l'\u00d8resund ai primi di settembre, portando la consistenza delle forze britanniche nel Baltico a un totale di cinque sommergibili.\nGli ultimi mesi del 1915 videro notevoli successi per le forze alleate e forti perdite nel campo tedesco. Il 4 settembre il sommergibile \"U-26\", autore di diversi successi a danno dei russi, scomparve in mare probabilmente cadendo vittima di uno sbarramento minato al largo dell'isola di Dag\u00f6; tra il 3 e il 19 ottobre i sommergibili britannici ottennero notevoli successi a danno dei mercantili tedeschi in rientro dai porti svedesi: lo \"E8\" affond\u00f2 un mercantile, lo \"E9\" ne affond\u00f2 tre e lo \"E19\" cinque. Anche le unit\u00e0 da guerra non sfuggirono alla caccia dei britannici: il 23 ottobre l'incrociatore corazzato \"Prinz Adalbert\", gi\u00e0 sopravvissuto a un siluramento in luglio, fu colpito nel deposito delle munizioni da un siluro dello \"E8\" al largo di Libau, esplodendo e affondando con la perdita dell'intero equipaggio di 672 uomini; il 7 novembre fu invece l'incrociatore leggero a cadere vittima di due siluri dello \"E19\", affondando nelle acque a sud del porto svedese di Trelleborg.\nIl 10 novembre i russi impiegarono per la prima volta le loro dreadnought in un'azione offensiva: mentre gli incrociatori \"Rurik\", \"Makarov\", \"Bajan\" e \"Oleg\" e numerose siluranti posavano mine a sud di Gotland, le corazzate \"Gangut\" e \"Petropavlovsk\" si spingevano pi\u00f9 a sud per intercettare eventuali pattuglie di incrociatori tedeschi, ma l'intera formazione rientr\u00f2 alla base senza essere entrata in contatto con il nemico. Furono le mine a rappresentare la minaccia maggiore per le due parti: il 25 novembre l'incrociatore leggero tedesco fu danneggiato da mine russe a sud di Gotland, mentre il 17 dicembre sia l'incrociatore leggero che il cacciatorpediniere \"V-191\" affondarono dopo essere finiti in un campo minato al largo di Windau; il 28 novembre fu invece il sommergibile russo \"Akula\" a cadere vittima delle mine tedesche al largo di Libau.\nIl 1916 non vide grossi cambiamenti della situazione: le forze tedesche furono assorbite dagli eventi nel Mare del Nord, mentre i russi si dedicarono principalmente a rinforzare le loro difese del golfo di Riga con nuovi sbarramenti di mine e postazioni di artiglieria costiera; vi furono vari scontri tra le corazzate russe \"Slava\" e \"Cesarevi\u010d\", dislocate nel golfo in supporto dei reparti a terra, e le artiglierie tedesche lungo la costa della Curlandia, nonch\u00e9 vari tentativi dei dragamine tedeschi di aprire passaggi sicuri nello stretto di Irben, ma tutte queste azioni non portarono a grossi risultati. Il 16 gennaio l'incrociatore leggero tedesco \"L\u00fcbeck\" fu danneggiato da una mina russa mentre navigava a nord di Danzica, mentre in maggio furono due sommergibili a cadere vittima di mine: il 24 maggio il britannico \"E18\" scomparve in mare probabilmente dalle parti dell'isola di \u00d6sel (alcune fonti lo indicano invece come vittima della nave-civetta tedesca \"K\" a sud di Bornholm), mentre il 27 maggio il tedesco \"U-10\" fu dato per disperso durante una missione all'imboccatura del golfo di Finlandia.\nIl 13 giugno una formazione navale russa con quattro incrociatori e tre cacciatorpediniere tent\u00f2 una scorreria contro il traffico mercantile tedesco a sud-est della Svezia; all'altezza della baia di Norrk\u00f6ping i tre cacciatorpediniere si separarono dalla formazione e attaccarono un convoglio tedesco di dieci piroscafi: l'incrociatore ausiliario \"Hermann\", di scorta al convoglio, impegn\u00f2 le unit\u00e0 russe prima di affondare, consentendo ai mercantili di trovare rifugio nelle acque svedesi. Il comando russo (in settembre l'ammiraglio Kanin fu sostituito alla guida della Flotta del Baltico dall'ammiraglio Adrian Nepenin) impart\u00ec del resto disposizioni molto restrittive per quanto riguardava l'attacco ai mercantili, al fine di evitare tensioni con la filo-tedesca Svezia e non fornirle un casus belli; la Royal Navy non aveva queste restrizioni, e in settembre altri sommergibili furono inviati nel Baltico: ritenendo troppo pericoloso il transito nell'\u00d8resund, quattro piccoli battelli della classe C furono inviati ad Arcangelo dopo un lungo viaggio via Mare di Norvegia e Mare di Barents, e da qui raggiunsero il golfo di Finlandia transitando per la rete di fiumi e canali dei laghi Ladoga e Onega.\nNel corso degli ultimi mesi del 1916 non si ebbero altre azioni su vasta scala, con le mine che continuarono a causare il grosso delle perdite: il cacciatorpediniere tedesco \"V-162\" affond\u00f2 il 15 agosto al largo della costa della Curlandia e sei giorni dopo il paritipo russo \"Dobrovoletz\" and\u00f2 perduto nello stretto di Irben finendo sul campo minato che lui stesso stava stendendo; un banco di mine steso dal sommergibile tedesco \"UC-27\" all'imboccatura sud del golfo di Finlandia provoc\u00f2 l'affondamento della torpediniera russa \"Kazanets\" il 28 ottobre e del cacciatorpediniere \"Letun\" il 7 novembre. L'anno si concluse per\u00f2 con una pesante sconfitta tedesca: tra il 10 e l'11 novembre una formazione di undici moderni cacciatorpediniere tedeschi tent\u00f2 una scorreria all'imboccatura del golfo di Finlandia, ma la formazione incapp\u00f2 in uno sbarramento minato russo perdendo in rapida successione sette unit\u00e0, sebbene le perdite umane risultarono in definitiva leggere.\nIl crollo russo.\nDa un punto di vista militare, all'inizio del 1917 la situazione russa era grave ma non catastrofica: l'avanzata degli Imperi centrali in territorio russo era penetrata a fondo ma era ormai stata bloccata, mentre l'equipaggiamento delle forze armate russe andava migliorando sia sotto il profilo della qualit\u00e0 che della quantit\u00e0; in mare, le difese russe del golfo di Finlandia e del golfo di Riga erano pi\u00f9 che mai rafforzate con quasi 40.000 mine depositate in sbarramenti difensivi o offensivi al largo delle coste tedesche, mentre oltre alle quattro dreadnought ormai in servizio altri moderni cacciatorpediniere e sommergibili si andavano ad aggiungere alle forze navali a disposizione. La popolazione era per\u00f2 ormai stanca della guerra e il morale di soldati e marinai era bassissimo: la necessit\u00e0 di equipaggiare le numerose nuove unit\u00e0 entrate in linea aveva comportato un notevole aumento del personale di leva e l'impiego di equipaggi tratti dalla marina mercantile, forze dal non ottimale addestramento, insofferenti alla disciplina militare e permeabili agli ideali rivoluzionari che si andavano diffondendo nel paese. Ai primi di marzo 1917, la cosiddetta \"rivoluzione di febbraio\" port\u00f2 all'abdicazione dello zar Nicola II di Russia e all'istituzione di un Governo provvisorio russo che proclam\u00f2 la repubblica; l'azione ebbe forti ripercussioni sulle forze armate, non da ultimo sulla marina: si verificarono crolli della disciplina e ammutinamenti, numerosi ufficiali appartenenti all'etnia dei tedeschi del Baltico furono assaliti e assassinati (a cadere vittima fu anche il comandante in capo della flotta, ammiraglio Nepenin), e sulle navi furono istituiti dei consigli di marinai, sul modello dei \"soviet\" ormai diffusi nel paese, che privarono di fatto gli ufficiali di ogni autorit\u00e0 di comando.\nQueste azioni paralizzarono le attivit\u00e0 delle principali unit\u00e0 russe, anche se le forze leggere continuarono ancora per alcuni mesi le loro attivit\u00e0: mentre i sommergibili britannici si concentravano sulla ricognizione dei movimenti tedeschi lungo le coste della Germania, i battelli russi operarono contro i convogli mercantili diretti in Svezia ottenendo per\u00f2 magri risultati e subendo diverse perdite: il 28 maggio il sommergibile \"Bars\" scomparve a sud di Stoccolma, vittima delle mine o delle bombe di profondit\u00e0 di un'unit\u00e0 tedesca, il \"Lvitsa\" and\u00f2 perduto probabilmente in circostanze simili a sud di Gotland tra l'11 e il 14 giugno, mentre lo \"AG-14\" fu affondato da mine al largo di Libau il 6 luglio. Le unit\u00e0 leggere continuarono a pattugliare gli sbarramenti di mine a protezione dei golfi di Riga e di Finlandia, subendo altre perdite: la torpediniera \"Leitenant Burakov\" affond\u00f2 il 12 agosto su mine tedesche deposte dal sommergibile \"UC-78\" a sud delle isole \u00c5land, mentre il cacciatorpediniere \"Stroni\" fin\u00ec arenato il 21 agosto sulla costa dell'isola di \u00d6sel e fu poi irrimediabilmente danneggiato da bombe lanciate da idrovolanti tedeschi; il 26 settembre il cacciatorpediniere \"Okhotnik\" fin\u00ec affondato a sud di \u00d6sel da mine depositate da un aereo tedesco, divenendo probabilmente la prima vittima di questo nuovo metodo di attacco.\nIl 3 settembre una grande offensiva tedesca port\u00f2 alla cattura dell'importante citt\u00e0 di Riga e il comando tedesco, desideroso di poter impiegare il porto recentemente catturato come via di rifornimento per i propri reparti, stabil\u00ec di catturare le grandi isole di \u00d6sel, Dago e Moon al largo delle coste estoni tramite un'operazione anfibia; la mossa avrebbe anche dovuto tagliare la via di ritirata alle forze navali russe ancora dislocate nel golfo di Riga. Al comando dell'ammiraglio Ehrhard Schmidt fu affidato un grosso scaglione della Hochseeflotte (da tempo ormai ferma in porto), comprendente dieci dreadnought e un incrociatore da battaglia scortati da unit\u00e0 leggere e dragamine, oltre a una forza da sbarco di 23.000 uomini. Il 12 ottobre le forze tedesche diedero quindi avvio all'operazione Albion: mentre le corazzate bombardavano le postazioni russe (le moderne dreadnought e subirono danni non incapacitanti per l'urto con mine), le truppe tedesche presero terra incontrastate su \u00d6sel e si assicurarono l'isola dopo aver incontrato una resistenza sporadica e disorganizzata; il comandante delle forze russe nel golfo, ammiraglio Michail Bakhirev, tent\u00f2 di contrastare gli sbarchi facendo intervenire le sue scarse forze (il cacciatorpediniere \"Grom\" fu perduto il 14 ottobre dopo essere stato centrato dalla corazzata ), ma le sue richieste di rinforzi rimasero di fatto inevase: da Reval arrivarono solo l'incrociatore \"Makarov\" e tre torpediniere, con le altre unit\u00e0 bloccate in porto dai veti imposti dai consigli dei marinai di bordo.\nCatturata anche l'isola di Moon e dragato il passaggio dello stretto di Irben, le forze tedesche irruppero nel golfo di Riga e ingaggiarono le unit\u00e0 di Bakhirev nella battaglia dello stretto di Muhu il 17 ottobre: le pre-dreadnought \"Slava\" e \"Grazdanin\" (ex \"Cesarevi\u010d\") e l'incrociatore \"Bayan\" furono gravemente danneggiate dal tiro nemico e Bakhirev dovette ben presto ordinare la ritirata verso nord attraverso lo stretto di Muhu; a causa della troppa acqua imbarcata la \"Slava\" si trov\u00f2 ad avere un pescaggio troppo ampio per transitare nello stretto, e dopo essere stata evacuata dall'equipaggio fu autoaffondata dagli stessi russi. Con la cattura da parte dei tedeschi delle isole estoni cessarono le operazioni su vasta scala nel Baltico, anche se proseguirono quelle da parte dei sommergibili: il britannico \"C32\" fu perduto il 24 ottobre per incaglio a sud di Pernau dopo aver infruttuosamente tentato di attaccare le navi tedesche nel golfo di Riga, il russo \"Gepard\" affond\u00f2 il 29 ottobre al largo di \u00d6sel per l'urto con una mina e sempre su mine and\u00f2 perduto il tedesco \"UC-57\" il 19 novembre al largo delle coste estoni.\nTra il 8 e l'8 novembre 1917 la rivoluzione d'ottobre port\u00f2 alla deposizione del governo repubblicano russo e alla costituzione di un regime bolscevico sotto la direzione di Lenin, il quale avvi\u00f2 trattative con gli Imperi centrali per giungere a una conclusione delle ostilit\u00e0; mentre rivoluzionari e contro-rivoluzionari si affrontavano nei primi scontri della guerra civile russa, fermenti indipendentistici iniziarono a percorrere svariate regioni dell'ormai ex impero: il 19 febbraio Lenin ordin\u00f2 alla Flotta del Baltico di abbandonare la base di Helsingfors per evitare di cadere in mano ai rivoluzionari finlandesi supportati dai tedeschi, e nonostante il golfo di Finlandia fosse completamente gelato il nucleo centrale della flotta riusc\u00ec a raggiungere sano e salvo la base di Kron\u0161tadt con l'ausilio di alcuni rompighiaccio. Il 3 marzo 1918 la Russia sigl\u00f2 il trattato di Brest-Litovsk con gli Imperi centrali, uscendo definitivamente dal conflitto; truppe tedesche sbarcarono in Finlandia per appoggiare le forze conservatrici contro i bolscevichi locali nel corso di una sanguinosa guerra civile, e tra il 4 e l'8 aprile i sette superstiti sommergibili britannici, ritiratisi nella base di Helsingfors e inutilizzati fin dal dicembre precedente, si autoaffondarono per non cadere in mano al nemico. Con questo ultimo atto si conclusero le operazioni della prima guerra mondiale nel teatro del Baltico."}
{"id": "3561180", "revid": "287204", "url": "https://it.wikipedia.org/wiki?curid=3561180", "title": "Tuyuca", "text": ""}
{"id": "3561181", "revid": "123090840", "url": "https://it.wikipedia.org/wiki?curid=3561181", "title": "Annunciazione (Correggio)", "text": "L'Annunciazione \u00e8 un affresco staccato (157x315 cm) di Correggio, databile al 1524-1525 circa e conservato nella Galleria nazionale di Parma. \nStoria.\nL'affresco fu menzionato da Vasari dopo il trasferimento dalla sua collocazione originaria, la vecchia chiesa della Santissima Annunziata a Parma (demolita nel 1546): \nSuccessivamente l'opera fu trasportata nella nuova chiesa dell'Annunziata a Capo di Ponte, un intervento che attesta la fama raggiunta da Correggio gi\u00e0 a poca distanza dalla morte.\nSotto il profilo stilistico l'opera \u00e8 collocabile intorno alla met\u00e0 degli anni venti del Cinquecento, quando il Correggio aveva da poco terminato l'affresco della Cupola di San Giovanni Evangelista e si accingeva a intraprendere la monumentale decorazione della Cupola del Duomo di Parma.\nDescrizione e stile.\nLa figura dell'angelo su una soffice nuvola, con le vesti mosse dal vento, mostra affinit\u00e0 con gli affreschi per San Giovanni e per il Duomo, anticipando alcuni temi dell'arte barocca. Cos\u00ec come ricorda gli angeli della cupola del Duomo, il piccolo angioletto seminascosto dietro l'arcangelo Gabriele; la sua postura in contrapposto sembra richiamare quella dei putti del pergolato della Camera della Badessa.\n\u00c8 noto un disegno eseguito a matita rossa, tecnica preferita da Correggio, con lumeggiature di biacca, databile al 1524-1525."}
{"id": "3561182", "revid": "336956", "url": "https://it.wikipedia.org/wiki?curid=3561182", "title": "C96", "text": ""}
{"id": "3561184", "revid": "410660", "url": "https://it.wikipedia.org/wiki?curid=3561184", "title": "Giallo/Argento", "text": ""}
{"id": "3561185", "revid": "1318658", "url": "https://it.wikipedia.org/wiki?curid=3561185", "title": "Sarah-Jane Redmond", "text": "Prima di trasferirsi (all'et\u00e0 di dieci anni) in Canada viaggi\u00f2 molto con i suoi genitori. Sarah-Jane ha frequentato per sei anni i Dancemakers Studios a Toronto."}
{"id": "3561195", "revid": "1924342", "url": "https://it.wikipedia.org/wiki?curid=3561195", "title": "Positivity", "text": "Positivity \u00e8 il quarto album del gruppo acid jazz inglese Incognito, pubblicato nel 1993 dall'etichetta discografica Talkin' Loud Records."}
{"id": "3561196", "revid": "767487", "url": "https://it.wikipedia.org/wiki?curid=3561196", "title": "Richard Clayderman (album 1982)", "text": "Richard Clayderman \u00e8 un album-raccolta del pianista francese Richard Clayderman, pubblicato nel 1982 su etichetta Delphine/Decca.\nL'album, prodotto da Jean Baudlot, Olivier Toussaint e Paul de Senneville, contiene in tutto 14 brani. \n&lt;br&gt;Tra questi, figurano brani di Bach, Beethoven, Brahms, \u010cajkovskij, George Gershwin, Gounod, Rossini, ecc., standard musicali quali \"My Way\" e la hit di Clayderman \"Ballade pour Adeline\"."}
{"id": "3561204", "revid": "729019", "url": "https://it.wikipedia.org/wiki?curid=3561204", "title": "Tour della Nazionale di rugby a 15 dell'Inghilterra 2000", "text": "Tra il 2000 e il 2003, ossia nel periodo tra le due edizioni della Coppa del Mondo di rugby, la Nazionale inglese di rugby si \u00e8 recata pi\u00f9 volte in tour. Clive Woodward stava costruendo la squadra che vincer\u00e0 successivamente la coppa del mondo, guidata da Martin Johnson e Jonny Wilkinson.\nNel 2000, la squadra si reca in tour in Sudafrica, dove sostanzialmente pareggia la serie con una clamorosa vittoria nel secondo test."}
{"id": "3561206", "revid": "767487", "url": "https://it.wikipedia.org/wiki?curid=3561206", "title": "100\u00b0 and Rising", "text": "100\u00b0 and Rising \u00e8 il quinto album del gruppo acid jazz inglese Incognito, pubblicato nel 1995 dall'etichetta discografica Talkin' Loud Records."}
{"id": "3561207", "revid": "599013", "url": "https://it.wikipedia.org/wiki?curid=3561207", "title": "Marco Mazzoli (calciatore)", "text": "Carriera.\nDebutta fra i professionisti nella squadra della sua citt\u00e0, la Vis Pesaro, nella Serie C2 1986-1987 in cui d\u00e0 il suo contribuito per la promozione in Serie C1, categoria nella quale esordisce l'anno seguente.\nNel 1988 passa al Lanerossi Vicenza dove gioca per due anni in Serie C1, prima di passare al ancora nella stessa serie.\nNel 1991 si trasferisce alla Fidelis Andria dove al primo anno ottiene la promozione in Serie B, nella quale milita per le successive quattro stagioni coi pugliesi e poi per altri due anni nel Cosenza. Nel 1998 passa al in Serie C1 che dopo sei mesi lo rende al Cosenza.\nNell'estate 1999 passa alla dove gioca le sue due ultime stagioni in cadetteria. Nel 2001 fa ritorno alla Vis Pesaro, chiudendo la carriera nel 2004 nella citt\u00e0 dove aveva iniziato a giocare.\nComplessivamente ha totalizzato 158 presenze in Serie B, segnando 8 reti."}
{"id": "3561212", "revid": "834", "url": "https://it.wikipedia.org/wiki?curid=3561212", "title": "Objection", "text": ""}
{"id": "3561213", "revid": "41787673", "url": "https://it.wikipedia.org/wiki?curid=3561213", "title": "Mielopatie", "text": ""}
{"id": "3561214", "revid": "834", "url": "https://it.wikipedia.org/wiki?curid=3561214", "title": "Olimpionica (Paganella)", "text": ""}
{"id": "3561215", "revid": "1318658", "url": "https://it.wikipedia.org/wiki?curid=3561215", "title": "Olympiades", "text": ""}
{"id": "3561216", "revid": "729019", "url": "https://it.wikipedia.org/wiki?curid=3561216", "title": "Tour della Nazionale di rugby a 15 dell'Inghilterra 2001", "text": "Tra il 2000 e il 2003, ossia nel periodo tra le due edizioni della Coppa del Mondo di rugby la Nazionale inglese di rugby si \u00e8 recata pi\u00f9 volte in tour. Clive Woodward sta costruendo la squadra che vincer\u00e0 la coppa del mondo, guidata da Martin Johnson e Jonny Wilkinson\nNel 2001, con i migliori giocatori impegnati in Australia, con i \"British and Irish Lions\", una squadra sperimentale si reca in Nord America."}
{"id": "3561219", "revid": "834", "url": "https://it.wikipedia.org/wiki?curid=3561219", "title": "Opendemocracy.net", "text": ""}
{"id": "3561220", "revid": "110157", "url": "https://it.wikipedia.org/wiki?curid=3561220", "title": "Beneath the Surface", "text": "Beneath the Surface \u00e8 il sesto album del gruppo acid jazz inglese Incognito, pubblicato nel 1996 dall'etichetta discografica Talkin' Loud Records."}
{"id": "3561222", "revid": "834", "url": "https://it.wikipedia.org/wiki?curid=3561222", "title": "Openlayers", "text": ""}
{"id": "3561223", "revid": "228587", "url": "https://it.wikipedia.org/wiki?curid=3561223", "title": "Ordine al merito culturale", "text": ""}
{"id": "3561224", "revid": "729019", "url": "https://it.wikipedia.org/wiki?curid=3561224", "title": "Tour della nazionale di rugby a 15 dell'Inghilterra 2002", "text": "Tra il 2000 e il 2003, ossia nel periodo tra le due edizioni della Coppa del Mondo di rugby la Nazionale inglese di rugby si \u00e8 recata pi\u00f9 volte in tour. Clive Woodward sta costruendo la squadra che vincer\u00e0 la coppa del mondo, guidata da Martin Johnson e Jonny Wilkinson\nNel 2002, la nazionale inglese si reca per un breve tour di due partite in Argentina, mentre la selezione delle \"England Counties\" (selezione delle divisioni inferiori) si reca in Cile.\nLa Nazionale in Argentina.\nLa prima squadra si reca in Argentina, disputando due match a Buenos Aires.\nIl primo match contro la seconda squadra Argentina termina con una clamorosa sconfitta, molto mal digerita da Clive Woodward.\nNel test ufficiale una sofferta vittoria per gli inglesi da un bilancio positivo al tour.\n\"England Counties\" in Cile.\nMentre la nazionale maggiore vista l'Argentina, la England Counties, neonata selezione delle squadre di seconda divisione, si reca in Cile, per un tour di natura promozionale"}
{"id": "3561225", "revid": "729019", "url": "https://it.wikipedia.org/wiki?curid=3561225", "title": "Strada statale 504 di Mormanno", "text": "La ex strada statale 504 di Mormanno (SS 504), ora \"strada provinciale 3 ex SS 504 Scalea-Mormanno (SP 3)\", \u00e8 una strada provinciale italiana, il cui percorso si snoda nella Provincia di Cosenza.\nPercorso.\nLa strada ha inizio dalla ex strada statale 19 delle Calabrie alle porte del centro abitato di Mormanno, all'interno del parco nazionale del Pollino. Presenta subito un percorso contorto, tipico dell'attraversamento appenninico raggiungendo un'altitudine massima non superiore agli 850 metri. Dopo 5\u00a0km \u00e8 presente lo svincolo \"Mormanno\" dell'A3 Napoli-Reggio Calabria; la strada raggiunge quindi il fiume Lao che costeggia per diversi km, attraversando il centro abitato di Papasidero e della sua frazione Tremoli.\nL'arteria abbandona quindi il parco e si distacca dal fiume, toccando il paese di Santa Domenica Talao e proseguendo verso la costa dove raggiunge Scalea e si innesta sulla strada statale 18 Tirrena Inferiore.\nIn seguito al decreto legislativo n. 112 del 1998, dal 2002 la gestione \u00e8 passata dall'ANAS alla Regione Calabria, che ha provveduto al trasferimento dell'infrastruttura al demanio della Provincia di Cosenza."}
{"id": "3561226", "revid": "767487", "url": "https://it.wikipedia.org/wiki?curid=3561226", "title": "No Time Like the Future", "text": "No Time Like the Future \u00e8 il settimo album del gruppo acid jazz inglese Incognito, pubblicato nel 1999 dall'etichetta discografica Talkin' Loud Records."}
{"id": "3561232", "revid": "834", "url": "https://it.wikipedia.org/wiki?curid=3561232", "title": "Ordine al Merito Culturale", "text": ""}
{"id": "3561233", "revid": "599013", "url": "https://it.wikipedia.org/wiki?curid=3561233", "title": "H\u00e5vard Sakariassen", "text": "Carriera.\nClub.\nSakariassen inizi\u00f2 la carriera con la maglia del Bod\u00f8/Glimt, per cui debutt\u00f2 nella Tippeligaen il 24 settembre 1995: sostitu\u00ec Per Ivar Steinbakk nella vittoria per 4-0 sullo H\u00f8dd. Gioc\u00f2 poi per l'Odd Grenland, nuovamente al Bod\u00f8/Glimt, al Gevir Bod\u00f8 e all'Innstranden.\nNel 2003 pass\u00f2 al Moss, in 1. divisjon. Esord\u00ec in campionato il 13 aprile, nel pareggio a reti inviolate contro lo Haugesund. Il 27 aprile segn\u00f2 la prima rete, nel 3-3 in casa del B\u00e6rum.\nNel 2005 torn\u00f2 al Bod\u00f8/Glimt, nella Tippeligaen, e segn\u00f2 le prime reti nella massima divisione il 5 maggio, nella vittoria per 3-2 sul Brann. Fu poi ingaggiato dal Bryne: esord\u00ec in squadra il 23 luglio 2006, sostituendo Allan Borgvardt nella vittoria per 6-3 sullo Sparta Sarpsborg. Il 27 agosto segn\u00f2 una quaterna ai danni del Manglerud Star: furono le prime reti con la maglia del Bryne. Nel 2007 torn\u00f2 nella Tippeligaen, in prestito allo Aalesund: gioc\u00f2 8 incontri con questa maglia, senza reti all'attivo, la prima delle quali in data 2 settembre, nel successo per 3-1 sul Lyn Oslo.\nDal 2008, torn\u00f2 al Bod\u00f8/Glimt a titolo definitivo. Il 3 agosto 2011, annunci\u00f2 il ritiro dal calcio giocato."}
{"id": "3561234", "revid": "834", "url": "https://it.wikipedia.org/wiki?curid=3561234", "title": "Ordine nazionale al merito militare (Bulgaria)", "text": ""}
{"id": "3561236", "revid": "228587", "url": "https://it.wikipedia.org/wiki?curid=3561236", "title": "Ordine al merito militare", "text": ""}
{"id": "3561238", "revid": "834", "url": "https://it.wikipedia.org/wiki?curid=3561238", "title": "Ordine al Merito Militare", "text": ""}
{"id": "3561240", "revid": "3831", "url": "https://it.wikipedia.org/wiki?curid=3561240", "title": "Ordine al merito delle Forze di Polizia (Canada)", "text": ""}
{"id": "3561243", "revid": "287204", "url": "https://it.wikipedia.org/wiki?curid=3561243", "title": "Erik Larsson", "text": ""}
{"id": "3561246", "revid": "1305772", "url": "https://it.wikipedia.org/wiki?curid=3561246", "title": "Ordine del Coraggio", "text": ""}
{"id": "3561247", "revid": "834", "url": "https://it.wikipedia.org/wiki?curid=3561247", "title": "Ordine del coraggio", "text": ""}
{"id": "3561248", "revid": "228587", "url": "https://it.wikipedia.org/wiki?curid=3561248", "title": "Ordine del Leone", "text": ""}
{"id": "3561249", "revid": "767487", "url": "https://it.wikipedia.org/wiki?curid=3561249", "title": "Blunt Force Trauma", "text": "Blunt Force Trauma \u00e8 il secondo album del gruppo metal Cavalera Conspiracy, proveniente dal Brasile.\nL'album \u00e8 uscito il 29 marzo 2011 attraverso l'etichetta Roadrunner Records."}
{"id": "3561250", "revid": "834", "url": "https://it.wikipedia.org/wiki?curid=3561250", "title": "Ordine del leone", "text": ""}
{"id": "3561251", "revid": "481666", "url": "https://it.wikipedia.org/wiki?curid=3561251", "title": "Caught", "text": ""}
{"id": "3561254", "revid": "767487", "url": "https://it.wikipedia.org/wiki?curid=3561254", "title": "Life, Stranger than Fiction", "text": "Life, Stranger than Fiction \u00e8 l'ottavo album del gruppo acid jazz inglese Incognito, pubblicato nel 2001 dall'etichetta discografica Talkin' Loud Records."}
{"id": "3561256", "revid": "484362", "url": "https://it.wikipedia.org/wiki?curid=3561256", "title": "Ordine al merito civile e militare", "text": ""}
{"id": "3561257", "revid": "484362", "url": "https://it.wikipedia.org/wiki?curid=3561257", "title": "Ordine del merito civile e militare", "text": ""}
{"id": "3561259", "revid": "1983214", "url": "https://it.wikipedia.org/wiki?curid=3561259", "title": "Ordine della Repubblica", "text": ""}
{"id": "3561260", "revid": "834", "url": "https://it.wikipedia.org/wiki?curid=3561260", "title": "Ordine della repubblica", "text": ""}
{"id": "3561261", "revid": "834", "url": "https://it.wikipedia.org/wiki?curid=3561261", "title": "Ordine di Ludovico (Baviera)", "text": ""}
{"id": "3561264", "revid": "1305772", "url": "https://it.wikipedia.org/wiki?curid=3561264", "title": "Ludwigsorden", "text": ""}
{"id": "3561265", "revid": "834", "url": "https://it.wikipedia.org/wiki?curid=3561265", "title": "Ordine di Sant'Antonio (Etiopia)", "text": ""}
{"id": "3561267", "revid": "834", "url": "https://it.wikipedia.org/wiki?curid=3561267", "title": "Ordine di Sant'Elisabetta (Baviera)", "text": ""}
{"id": "3561269", "revid": "834", "url": "https://it.wikipedia.org/wiki?curid=3561269", "title": "Ordine nazionale al merito civile (Bulgaria)", "text": ""}
{"id": "3561271", "revid": "1442080", "url": "https://it.wikipedia.org/wiki?curid=3561271", "title": "Hall of Fame Tennis Championships 2011 - Singolare", "text": "Il singolare dell'Hall of Fame Tennis Championships 2011 \u00e8 stato un torneo di tennis facente parte dell'ATP World Tour 2011.\nMardy Fish era il detentore del titolo, tuttavia ha scelto di non partecipare a questa edizione per i quarti di finale della Coppa Davis.\nJohn Isner ha sconfitto in finale Olivier Rochus per 6-3, 7-66"}
{"id": "3561272", "revid": "767487", "url": "https://it.wikipedia.org/wiki?curid=3561272", "title": "Who Needs Love", "text": "Who Needs Love \u00e8 il nono album del gruppo acid jazz inglese Incognito, pubblicato nel 2002 dall'etichetta discografica D\u00f4me Records."}
{"id": "3561273", "revid": "228587", "url": "https://it.wikipedia.org/wiki?curid=3561273", "title": "Ordine al merito civile", "text": ""}
{"id": "3561274", "revid": "834", "url": "https://it.wikipedia.org/wiki?curid=3561274", "title": "Ordini di borsa", "text": ""}
{"id": "3561283", "revid": "36426", "url": "https://it.wikipedia.org/wiki?curid=3561283", "title": "Le Vite de' pi\u00f9 eccellenti pittori scultori et architettori", "text": ""}
{"id": "3561285", "revid": "599013", "url": "https://it.wikipedia.org/wiki?curid=3561285", "title": "Nicola Carlo Pagani", "text": "Carriera.\n\u00c8 cresciuto calcisticamente nel Pizzighettone, squadra dell'omonimo paese lombardo.\nDopo un paio di stagioni nei dilettanti col Pizzighettone, nel 1997-1998 viene ceduto in Serie B alla . Rester\u00e0 legato contrattualmente alla societ\u00e0 calabrese fino al 2004, nonostante per diverso tempo verr\u00e0 girato in prestito ad altre squadre.\nNel 1998-1999 passa alla , in Serie C1, e vince il campionato. Viene quindi confermato anche in Serie B. La Fermana retrocede subito, e lui passa alla (ancora in Serie B).\nTorna poi alla Reggina, prima di ritornare a Fermo, stavolta in Serie C1.\nSeguono un altro anno di Serie B col Cosenza, la Serie C1 con la SPAL ed una stagione tra i cadetti al .\nNell'estate 2004 passa al Frosinone, neopromossa nel torneo di Serie C1. Il primo anno culmina con una finale di Coppa Italia di Serie C persa contro lo Spezia, e la qualificazione ai play-off.\nNel 2005-2006 sulla panchina canarina s'insedia Ivo Iaconi, tecnico che lo aveva gi\u00e0 allenato sia alla Fermana che al Pescara: Pagani gioca due anni da titolare nel campionato cadetto.\nNel 2008 scende in Serie C1 nelle file del dove gioca le sue due ultime stagioni da professionista.\nNel dicembre 2010 fa ritorno alla con la quale vince l'Eccellenza Toscana, rimane in arancione anche nella successiva stagione di Serie D.\nNel mercato di riparazione di gennaio 2012 passa al Pisa Sporting Club, seconda squadra della citt\u00e0 della Torre Pendente, militante in Eccellenza Toscana.\nHa totalizzato 144 partite (e 3 reti) in Serie B."}
{"id": "3561286", "revid": "599013", "url": "https://it.wikipedia.org/wiki?curid=3561286", "title": "Madame de St\u00e4el", "text": ""}
{"id": "3561288", "revid": "104458", "url": "https://it.wikipedia.org/wiki?curid=3561288", "title": "Erik-August Larsson", "text": ""}
{"id": "3561289", "revid": "111373", "url": "https://it.wikipedia.org/wiki?curid=3561289", "title": "Gran Premio motociclistico d'Italia 1956", "text": ""}
{"id": "3561291", "revid": "36426", "url": "https://it.wikipedia.org/wiki?curid=3561291", "title": "Le Vite de' pi\u00f9 eccellenti pittori scultori e architettori", "text": ""}
{"id": "3561292", "revid": "18323", "url": "https://it.wikipedia.org/wiki?curid=3561292", "title": "Gran Premio motociclistico del Belgio 1952", "text": "Il Gran Premio del Belgio corso il 6 luglio 1952 sul Circuito di Spa-Francorchamps, \u00e8 stata la quarta gara del motomondiale 1952 e rappresentava la 25\u00aa edizione del GP del Belgio.\nCome l'anno precedente furono in gara solo due classi per quanto riguarda le moto sciolte, 350 e 500; vi corsero per\u00f2 anche i sidecar.\nLe vittorie andarono a Umberto Masetti nella classe 500 e a Geoff Duke in 350 (ripetendo tra l'altro la vittoria dell'edizione precedente); per quanto riguarda le motocarrozzette il primo posto fu di Eric Oliver con passeggero Stanley Price.\nCon la quarta vittoria consecutiva ottenuta nel campionato in corso, Duke ottenne la matematica certezza del titolo iridato piloti della classe 350.\nClasse 500.\nFurono 20 i piloti al via e di questi 12 vennero classificati al termine della gara."}
{"id": "3561295", "revid": "767487", "url": "https://it.wikipedia.org/wiki?curid=3561295", "title": "Adventures in Black Sunshine", "text": "Adventures in Black Sunshine \u00e8 il decimo album del gruppo acid jazz inglese Incognito, pubblicato nel 2004 dall'etichetta discografica D\u00f4me Records."}
{"id": "3561302", "revid": "1833487", "url": "https://it.wikipedia.org/wiki?curid=3561302", "title": "Marc Mero", "text": "\u00c8 noto per i suoi trascorsi nella World Championship Wrestling dove lott\u00f2 con il ring name Johnny B. Badd, e nella World Wrestling Federation dove lott\u00f2 con il suo vero nome.\nBiografia.\nMero nacque a Buffalo. I suoi genitori divorziarono quando lui aveva solo otto anni. All'et\u00e0 di dodici anni, Mero inizi\u00f2 a giocare ad hockey. Gioc\u00f2 ad hockey fino all'et\u00e0 di quindici anni.\nMero inizi\u00f2 poi a giocare a football. Nello stesso anno, si allen\u00f2 anche nella boxe sotto la guida di Ray Rinaldi. La sua carriera da boxer fin\u00ec con un incidente stradale. Dopo una breve carriera nel bodybuilding, tent\u00f2 la fortuna nel wrestling.\nCarriera.\nWorld Championship Wrestling (1991-1996).\nNel 1990, Mero si trasfer\u00ec a Tampa per allenarsi sotto la guida della famiglia Malenko. Debutt\u00f2 nel 1991 nella Floridian Sun Coast Professional Wrestling promotion. Parecchi mesi pi\u00f9 tardi, Mero partecip\u00f2 ad un tryout per la World Championship Wrestling dove perse contro Doom in pochi minuti. Dopo diverse apparizioni come jobber, firm\u00f2 un contratto grazie a Dusty Rhodes che vide del talento nel ragazzo. Mero si esib\u00ec come Johnny B. Goode (una gimmick ispirata alla rockstar Little Richard). Sotto questo nome, Mero vinse il WCW World Television Championship in tre occasioni. Nel 1996 lasci\u00f2 la WCW.\nWorld Wrestling Federation.\nIntercontinental Championship (1996\u20131997).\nNel 1996 dopo aver lasciato la WCW, firm\u00f2 un contratto con la World Wrestling Federation (WWF) e inizi\u00f2 a lottare con il suo vero nome poich\u00e9 la WCW aveva i diritti del nome Johnny B. Bad. Mero debutt\u00f2 come beniamino del pubblico il 31 marzo a WrestleMania XII salvando Rena \"Sable\" Mero da Hunter Hearst Helmsley. Mero fece il suo debutto sul ring la notte successiva a \"Monday Night Raw\" sconfiggendo Isaac Yankem, DDS. A partire dal 15 aprile a \"Raw\", inizi\u00f2 ad essere accompagnato da Sable adottando il soprannome \"Wildman\". Dopo aver sconfitto Helmsley al suo debutto in pay-per-view a , Mero si qualific\u00f2 al King of the Ring sconfiggendo prima Skip il 10 giugno e Owen Hart ai quarti di finali la settimana seguente per poi perdere contro Stone Cold Steve Austin alle semifinali. Inizi\u00f2 poi una rivalit\u00e0 con Goldust che affront\u00f2 a SummerSlam perdendo.\nIn seguito, conquist\u00f2 l'Intercontinental Championship sconfiggendo Faarooq il 23 settembre a \"Raw\" in un torneo dopo essere stato reso vacante da Ahmed Johnson per un infortunio; Mero difese il titolo contro Goldust con l'aiuto di Mr. Perfect a . Perse il titolo la sera seguente a \"Raw\" contro Hunter Hearst Helmsley Mero form\u00f2 una squadra con altri tre wrestler (Jake Roberts, The Stalker e il nuovo arrivato Rocky Maivia) per rivaleggiare con quella di Helmsley (Hunter Hearsy Helmsley, Goldust, Crush e Jerry Lawler) alle Survivor Series, con la squadra di Mero che usc\u00ec vittoriosa. Mero affront\u00f2 Helmsley per l'Intercontinental Championship a dove vinse per count-out; un titolo non pu\u00f2 essere vinto per count-out, di fatto Helmsley mantenne il titolo.\nNella puntata di \"Raw\" del 3 febbraio 1997, ebbe la sua ultima opportunit\u00e0 titolata per l'Intercontinental Championship contro Helmsley non riuscendo a vincere il titolo. Nello stesso mese, si infortun\u00f2 al legamento crociato anteriore e rimase fuori per sei mesi.\nFaida con Sable (1997\u20131999).\nMero torn\u00f2 nei programmi televisivi della WWF il 6 ottobre a \"Raw Is War\" con la \"gimmick\" di un pugile prestato al wrestling soprannominandosi \"Marvelous\", dove sconfisse Miguel P\u00e9rez. Dopo aver sconfitto diversi jobber come Marty Garner, Brian Christopher, Flash Funk, e Savio Vega, Mero divenne lentamente un \"heel\" dopo essere diventato geloso delle attenzioni che riceveva Sable costringendola a tornare nel backstage e a indossare in un'occasione un sacco di patate che Sable tolse mostrando un bikini. In quel periodo, affront\u00f2 il pugile Butterbean a dove perse per squalifica.\nNel 1998, l'ossessione Mero nei confronti di Sable continu\u00f2 e si alle\u00f2 con Goldust e la sua valletta Luna Vachon per umiliare Sable durante gli incontri. Successivamente, inizi\u00f2 una breve rivalit\u00e0 con lo stesso Goldust che aveva assunto degli atteggiamenti fisici nei confronti di Sable; Mero e Sable sconfissero Goldust e Luna in un tag team match a WrestleMania XIV. La storyline si concluse in un match a , che vinse con un \"inside cradle\" dopo aver detto a Sable che si sarebbe lasciato schienare e da stipulazione quest'ultima abbandon\u00f2 la federazione permettendo a Mero di diventare completamente un heel.\nBreve ritorno in WCW, X Wrestling Federation, TNA e ritiro (2000 - 2005).\nIl 26 aprile 2000, Mero ritorn\u00f2 in WCW insieme al suo trainer Ray Rinaldi confrontandosi con Tank Abbott. Nonostante gli venne offerto un contratto, Mero rifiut\u00f2 perch\u00e9 ormai troppo vecchio e acciaccato per la vita on the road. Lott\u00f2 pochi match per X Wrestling Federation insieme a Rena Mero fino alla sua chiusura nel 2002. Fra il 2004 e il 2005 lavor\u00f2 anche per la Total Nonstop Action Wrestling facendo qualche apparizione.\nMero si ritir\u00f2 ufficialmente dal mondo del wrestling nel 2005.\nNel 2007, in un'intervista, ammise di aver usato steroidi per sette anni e che molti altri wrestler ne abusavano e ci\u00f2 aveva portato alla loro morte.\nCi\u00f2 provoc\u00f2 la rabbia di molti wrestler che si sentivano accusati di abusare droga come Mr. Kennedy e Finlay che risposero dicendo che Mero era solo un fallito che non aveva niente a che fare con il wrestling.\nNel gennaio 2008, Mero firm\u00f2 un contratto con la WWE per la creazione della sua Action Figures prodotta dalla JAKKS ma, per qualche strano motivo, non venne mai messa in vendita.\nNel 1993 si spos\u00f2 con Sable ma i due divorziarono nel 2004. Si rispos\u00f2 l'11 luglio 2009.\nTitoli e riconoscimenti.\nPro Wrestling Illustrated\nWorld Championship Wrestling\nWorld Wrestling Federation"}
{"id": "3561303", "revid": "729019", "url": "https://it.wikipedia.org/wiki?curid=3561303", "title": "Strada statale 503 del Passo del Giogo", "text": "La ex strada statale 503 del Passo del Giogo (SS 503), ora \"strada provinciale 503 del Passo del Giogo (SP 503)\", \u00e8 una strada provinciale italiana, il cui percorso si snoda nella citt\u00e0 metropolitana di Firenze.\nPercorso.\nLa strada ha origine dalla ex strada statale 65 della Futa in corrispondenza della Casetta di Covigliaio, nel comune di Firenzuola. L'arteria prosegue in direzione est fino al centro abitato stesso di Firenzuola da dove si diparte la ex strada statale 610 Selice o Montanara Imolese verso l'Emilia-Romagna.\nIl percorso devia quindi verso sud, varcando il fiume Santerno e inerpicandosi sull'Appennino tosco-romagnolo fino al raggiungimento del passo del Giogo (882 m s.l.m.). Superato quest'ultimo, la strada discende in direzione sud-ovest verso Scarperia, a cui funge da circonvallazione ovest, e oltre fino ad innestarsi sulla ex strada statale 551 Traversa del Mugello, alle porte di San Piero a Sieve non lontano dalla sponda sinistra del fiume Sieve.\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Toscana che ha provveduto al trasferimento dell'infrastruttura al demanio della Provincia di Firenze (dal 2015 citt\u00e0 metropolitana di Firenze)."}
{"id": "3561306", "revid": "164044", "url": "https://it.wikipedia.org/wiki?curid=3561306", "title": "Christian Gauseth", "text": "Carriera.\nClub.\nGauseth gioc\u00f2 con le maglie di Molde, Groruddalen e Tr\u00e6ff. Nel 2008 pass\u00f2 al Bryne, militante in Adeccoligaen, per cui esord\u00ec il 6 aprile, nella sconfitta per 1-0 contro il Sogndal. Il 20 settembre arriv\u00f2 la prima rete in campionato, nella vittoria per 2-1 in casa dello Start.\nNel 2010, pass\u00f2 all'Alta. Debutt\u00f2 nel nuovo club il 5 aprile, nella sconfitta per 3-0 contro il Fredrikstad. Segn\u00f2 una doppietta ai danni del Moss in data 11 luglio 2010, contribuendo al successo dell'Alta per 3-1: furono le prime marcature per la squadra.\nIl 26 novembre 2012, a seguito della retrocessione dell'Alta, si trasfer\u00ec a titolo definitivo al Mj\u00f8ndalen.\nGauseth risulta essere molto noto fra i videogiocatori a causa di alcune immagini divertenti rappresentanti il suo viso nella serie di videogiochi FIFA."}
{"id": "3561309", "revid": "113223944", "url": "https://it.wikipedia.org/wiki?curid=3561309", "title": "Tonycolombo.it", "text": "tonycolombo.it \u00e8 il tredicesimo album del cantante neomelodico Tony Colombo, del 2005"}
{"id": "3561310", "revid": "1543377", "url": "https://it.wikipedia.org/wiki?curid=3561310", "title": "Alekseevsk", "text": "Alekseevsk () \u00e8 un insediamento di tipo urbano della Russia, situato nell'Oblast' di Irkutsk, sulle rive del fiume Lena."}
{"id": "3561311", "revid": "729019", "url": "https://it.wikipedia.org/wiki?curid=3561311", "title": "Suretone Records", "text": "La Suretone Records \u00e8 un'etichetta discografica statunitense, fondata nel 2006 dall'ex-amministratore delegato della Geffen Records, nata come sussidiaria della Geffen focalizzata sull'alternative rock. Alla sua nascita, ha acquisito vari nomi del roster della casa madre."}
{"id": "3561315", "revid": "287204", "url": "https://it.wikipedia.org/wiki?curid=3561315", "title": "Tuiuca", "text": ""}
{"id": "3561316", "revid": "122750605", "url": "https://it.wikipedia.org/wiki?curid=3561316", "title": "Serie di Dyson", "text": "In fisica, in particolare in teoria quantistica dei campi, per calcolare la probabilit\u00e0 d'interazione tra particelle mediante la cosiddetta matrice S, si utilizza la serie di Dyson, formulata dal fisico britannico Freeman Dyson, che \u00e8 una serie perturbativa i cui singoli termini possono essere rappresentati mediante i diagrammi introdotti da Richard Feynman. Questa serie diverge asintoticamente, ma nelle teorie quantistiche di campo, opportunamente troncata, fornisce un'ottima approssimazione dei risultati attesi. Ad esempio in elettrodinamica quantistica (QED), al secondo ordine, la differenza dai dati sperimentali \u00e8 dell'ordine di formula_1 e all'interno degli errori (sia teorici sia sperimentali). Si noti che, per comodit\u00e0, in questa voce si sono usate le unit\u00e0 di Planck per cui formula_2, dove formula_3 \u00e8 la costante di Dirac (o costante di Planck ridotta).\nL'operatore di Dyson.\nSupponiamo di avere un'hamiltoniana formula_4 che possiamo scrivere come una parte \"libera\" formula_5 e una parte \"interagente\" formula_6, ossia formula_7. Ci porremo nella rappresentazione di interazione.\nNella descrizione di interazione, l'operatore di evoluzione temporale del sistema U \u00e8 definito da:\ned \u00e8 chiamato \"operatore di Dyson\"\nAbbiamo che:\ne l'equazione di Tomonaga-Schwinger \u00e8 data da:\nQuindi:\nDerivazione della serie di Dyson.\nQuanto sopra porta alla seguente serie di Neumann:\nCon formula_13 cos\u00ec da avere che i campi sono ordinati temporalmente, ovvero introducendo l'operatore formula_14 di ordinamento temporale:\nPossiamo tentare di semplificare questa integrazione. Infatti, dal seguente esempio:\nAssumendo che formula_17 sia simmetrico e definendo (facendo attenzione ai limiti di integrazione):\nLa regione di integrazione pu\u00f2 essere divisa in formula_19 sotto-regioni definite da:\n\"t\"1\u00a0&gt;\u00a0\"t\"2\u00a0&gt;\u00a0...,\u00a0&gt;\u00a0\"t\"\"n\",\n\"t\"2\u00a0&gt;\u00a0\"t\"1\u00a0&gt;\u00a0...,\u00a0&gt;\u00a0\"t\"\"n\", ecc.\nData la simmetria di formula_17, l'integrale in ognuna di queste regioni \u00e8 lo stesso ed equivale a formula_21 per definizione.\nQuindi vale:\nGiungiamo quindi all'identit\u00e0:\nSommando tutti i termini otteniamo quindi la \"serie di Dyson\":"}
{"id": "3561317", "revid": "46931", "url": "https://it.wikipedia.org/wiki?curid=3561317", "title": "Tui\u00faca", "text": ""}
{"id": "3561319", "revid": "838137", "url": "https://it.wikipedia.org/wiki?curid=3561319", "title": "Operatore di Dyson", "text": ""}
{"id": "3561320", "revid": "336956", "url": "https://it.wikipedia.org/wiki?curid=3561320", "title": "Tamburo (armi)", "text": ""}
{"id": "3561321", "revid": "1935652", "url": "https://it.wikipedia.org/wiki?curid=3561321", "title": "Francesco Gioia", "text": "Biografia.\nNasce a San Vito dei Normanni, in provincia di Brindisi ed arcidiocesi di Brindisi-Ostuni, il 21 luglio 1938.\n\u00c8 ordinato presbitero il 29 giugno 1965 per l'Ordine dei frati minori cappuccini.\nMinistero episcopale.\nIl 2 febbraio 1990 papa Giovanni Paolo II lo nomina arcivescovo di Camerino-San Severino Marche; succede a Bruno Frattegiani, precedentemente dimessosi per raggiunti limiti di et\u00e0. Il 5 aprile successivo riceve l'ordinazione episcopale, nella basilica di San Pietro in Vaticano, per imposizione delle mani dello stesso pontefice, co-consacranti gli arcivescovi Giovanni Battista Re e Justin Francis Rigali (poi entrambi cardinali).\nIl 9 gennaio 1993 termina il suo incarico di arcivescovo di Camerino-San Severino Marche, dopo essere stato condannato, con la condizionale, per un reato, e viene nominato in Curia romana come delegato del Pontificio consiglio per il dialogo interreligioso.\nL'8 luglio 1996 viene nominato segretario del Pontificio consiglio della pastorale per i migranti e gli itineranti, incarico che termina nel 2001.\nIl 25 luglio 2001 viene nominato amministratore pontificio della basilica di San Paolo fuori le Mura, delegato pontificio per la basilica di Sant'Antonio di Padova e nel contempo presidente della \"Peregrinatio ad Petri Sedem\". Il 31 maggio 2005, per disposizione del motu proprio \"L'antica e venerabile basilica\" di Benedetto XVI, essendo soppressa l'amministrazione pontificia della basilica di San Paolo, decade dall'ufficio di amministratore. Gli subentra, come primo cardinale arciprete di San Paolo, Andrea Cordero Lanza di Montezemolo.\nIl 4 gennaio 2008 cessa di essere presidente della \"Peregrinatio ad Petri Sedem\" perch\u00e9 accorpata all'Amministrazione del patrimonio della Sede Apostolica.\nIl 23 gennaio 2013 \u00e8 nominato nuovamente presidente della \"Peregrinatio ad Petri Sedem\" per un triennio; il 22 luglio dello stesso anno gli succede come delegato pontificio per la basilica di Sant'Antonio di Padova il vescovo Vittorio Lanzani. Dal 4 luglio 2016 la \"Peregrinatio ad Petri Sedem\" viene nuovamente accorpata all'APSA e cessa di esserne presidente.\nGenealogia episcopale.\nLa genealogia episcopale \u00e8:"}
{"id": "3561326", "revid": "767487", "url": "https://it.wikipedia.org/wiki?curid=3561326", "title": "Note di primavera", "text": "Note di primavera \u00e8 il sedicesimo album del cantante napoletano Tony Colombo, del 2008"}
{"id": "3561327", "revid": "124808", "url": "https://it.wikipedia.org/wiki?curid=3561327", "title": "Fattore di crescita KGF", "text": ""}
{"id": "3561343", "revid": "121737189", "url": "https://it.wikipedia.org/wiki?curid=3561343", "title": "Blow Away", "text": "Blow Away \u00e8 un brano musicale scritto ed interpretato da George Harrison, primo singolo estratto dal suo omonimo album del 1979. La canzone raggiunse la posizione numero 51 nella classifica britannica (prima posizione di rilievo in classifica per Harrison sin da \"You\" del 1975, che aveva raggiunto la posizione numero 38). Negli Stati Uniti e in Canada il singolo ebbe anche maggiore successo piazzandosi alle posizioni numero 16 e 7, rispettivamente.\nIl brano.\nSi tratta di una delle canzoni pi\u00f9 celebri del George Harrison solista, ma anche di uno dei suoi brani pi\u00f9 semplici e commerciali. \"Blow Away\" venne scritta durante un giorno di pioggia (ecco perch\u00e9 il primo verso cita le nuvole), e fu inclusa nella colonna sonora del film \"Suore in fuga\", una commedia con Eric Idle e Robbie Coltrane, grazie alla sua melodia accattivante.\n\"Blow Away\" \u00e8 stata inclusa nelle raccolte di Harrison \"Best of Dark Horse 1976-1989\" (1989), e \"\" (2009).\nRiconoscimenti.\nNel 2010, un sondaggio radiofonico ha sancito \"Blow Away\" come una delle \"10 migliori canzoni di George Harrison\", classificando il brano in seconda posizione, alle spalle solo di \"My Sweet Lord\"."}
{"id": "3561350", "revid": "838137", "url": "https://it.wikipedia.org/wiki?curid=3561350", "title": "Michele &quot;Feech&quot; La Manna", "text": ""}
{"id": "3561354", "revid": "1305772", "url": "https://it.wikipedia.org/wiki?curid=3561354", "title": "Giuseppe Stefanini", "text": "Biografia.\nFormazione e carriera.\nAllievo di Carlo De Stefani, nel 1906 Stefanini si \u00e8 laureato in scienze naturali all'Istituto di studi superiori di Firenze, presso il quale, nel 1908, ha conseguito anche il diploma di perfezionamento in geologia. Da quella data al 1911 ha svolto attivit\u00e0 di ricerca, come assistente, nella scuola di geografia della stessa citt\u00e0, mentre nel 1912 si \u00e8 specializzato con Gustave-\u00c9mile Haug alla \"Sorbona\" di Parigi.\nVincitore del premio \"Querini Stampalia\", nel 1913 ha conseguito, a Padova, l'abilitazione alla libera docenza di geologia. Due anni pi\u00f9 tardi, e dopo aver compiuto ricerche stratigrafiche e idrologiche in Somalia, \u00e8 tornato a Firenze, dove nell'Istituto di studi superiori ha tenuto corsi di geologia e geografia fisica, mentre nell'Istituto superiore di Magistero, in particolare fra il 1919 e il 1923, ha insegnato agraria e scienze naturali.\nNel 1924, anno della sua seconda attivit\u00e0 di ricerca africana, sempre in Somalia, \u00e8 stato nominato professore ordinario di geologia all'Universit\u00e0 di Cagliari, dove \u00e8 rimasto per poco pi\u00f9 di un anno, prima di essere trasferito all'Universit\u00e0 di Modena. Qui Stefanini, separata la sezione mineralogica da quella geologica, ha curato il museo geologico, impreziosendolo di importanti pezzi. A fine 1929, al rientro dell'ennesimo ma non ultimo viaggio in Africa (in Sudafrica), ha ottenuto la cattedra di geologia all'Universit\u00e0 di Pisa, dove \u00e8 rimasto sino alla morte. Il predetto ateneo conserva, a lui intestato, un cospicuo fondo miscellaneo.\nA Pisa ha diretto, dal 1930 al 1938, il periodico \u00abPalaeontographia Italica\u00bb, che era stato fondato da Mario Canavari nel 1895. Socio corrispondente dell'Accademia dei Lincei e della Societ\u00e0 geografica italiana, Stefanini \u00e8 stato vicepresidente della Soci\u00e9t\u00e9 g\u00e9ologique de France nel 1933 e presidente della Societ\u00e0 geologica italiana nel 1935.\nAttivit\u00e0 scientifica.\nGi\u00e0 prima della discussione della laurea, Stefanini ha avuto modo di pubblicare ricerche di etnologia, fisiografia, geografia e geotettonica, a testimonianza di una versalit\u00e0 non comune. E non a caso la sua attivit\u00e0 di studioso, osservatore attento e sistematico, sono state sempre caratterizzate da un armonioso intreccio interdisciplinare, \"contaminato\" di criteri biologici ed ecologici.\nNel campo prettamente paleontologico, nel triennio che va dal 1907 al 1909 ha compiutamente descritto gli echinidi fossili di diverse aree italiane (Emilia) ed estere (Malta), in particolare nel triennio 1907-1909, e ha pubblicato un corposo saggio sugli invertebrati del miocene friulano\nParticolare importanza acquista, nella sua opera, il bagaglio di africanista, formatosi durante missioni ed esplorazioni compiute nell'arco di un ventennio, e segnatamente nel 1913, 1924, 1929 e 1933-35. Da qui \u00e8 originata, infatti, la maggior parte delle sue collezioni di rocce e fossili - in particolare del cretaceo e del terziario, sia della Libia che dell'Egitto, nonch\u00e9 del mesozoico della Somalia, ma anche del Karakorum - e il vasto materiale di ricerca confluito in pubblicazioni, quali la monumentale \"Paleontologia della Somalia\" (due tomi usciti tra il 1931 e il 1939) e in altri contributi sull'Africa orientale, anche a carattere squisitamente geologico, come la realizzazione della Carta geologica dell'Etiopia, della Somalia e dell'Eritrea. Le sue ricerche geomorfologiche, geologiche e idrologiche della Cirenaica, dove peraltro, nel 1935, ha organizzato e diretto la quarantottesima riunione della Societ\u00e0 Geologica Italiana, sono state molto scrupolose.\nNel campo geologico ha condotto ricerche stratigrafiche e tettoniche nelle provincie di Bologna e di Modena, per poi soffermarsi sul neogene del Veneto e del Friuli. Ha anche pubblicato, con il collega Ardito Desio, un volume su Rodi e le isole egee uscito per la UTET nel 1928."}
{"id": "3561355", "revid": "124288430", "url": "https://it.wikipedia.org/wiki?curid=3561355", "title": "Coloeus dauuricus", "text": "La taccola della Dauria (Coloeus dauuricus ()) \u00e8 un uccello passeriforme appartenente alla famiglia Corvidae.\nEtimologia.\nIl nome scientifico della specie, \"dauuricus\", \u00e8 legato alla Dauria, nome con il quale era conosciuta l'attuale regione della Transbaikalia.\nDescrizione.\nDimensioni.\nMisura di lunghezza, per di peso ed un'apertura alare di .\nAspetto.\nSi tratta di uccelli robusti, dalla grossa testa arrotondata con collo taurino, occhi frontali, becco conico robusto e allungato dalla punta lievemente adunca, forti zampe, lunghe ali digitate e coda dall'estremit\u00e0 squadrata: nel complesso, la taccola della Dauria \u00e8 praticamente identica nell'aspetto all'affine taccola eurasiatica, dalla quale si differenzia per la livrea e l'iride scura.\nIl piumaggio si presenta di colore nero su testa (fronte, vertice, faccia, guance, mento e gola, generalmente con presenza di sfumature tendenti al grigio nell'area temporale e periauricolare), dorso, ali, sottocoda, coda e parte piumata delle zampe, mentre nuca, collo, area scapolare, petto e ventre sono di colore grigio-biancastro, con estensione e tonalit\u00e0 anche piuttosto variabili a livello individuale.\nIl becco e le zampe sono di colore nerastro, mentre gli occhi sono di colore bruno-nerastro.\nBiologia.\nLa taccola della Dauria \u00e8 un uccello diurno e molto socievole, che vive in stormi a base familiare, formati da coppie di varie et\u00e0 (spesso in associazione con altri corvidi, come il corvo comune e il corvo dal collare) fra le quali vige una rigida gerarchia basata sull'et\u00e0 e sul sesso. Gli stormi passano la maggior parte della giornata alla ricerca di cibo al suolo o fra i cespugli, per poi fare ritorno al tramonto verso posatoi ben riparati fra le costruzioni o gli alberi, dove passare la notte al riparo dalle intemperie e da eventuali predatori.\nIl richiamo di questi uccelli \u00e8 molto simile a quello della taccola eurasiatica.\nAlimentazione.\nSi tratta di uccelli onnivori, che si nutrono soprattutto di cibo di origine vegetale (in massima parte semi e granaglie, ma anche foglioline tenere, bacche e frutti), ma che non disdegnano di integrare di tanto in tanto la propria dieta con insetti, invertebrati, uova, piccoli vertebrati e carne proveniente da carcasse. La taccola della Dauria, inoltre, attinge senza problemi quando possibile dai rifiuti lasciati dall'uomo per ricavare cibo.&lt;br&gt;\nLa componente animale della dieta aumenta sensibilmente durante il periodo riproduttivo, quando il fabbisogno energetico risulta accresciuto.\nRiproduzione.\nLa stagione riproduttiva va da maggio ad agosto inoltrato, cominciando pi\u00f9 tardi (anche due mesi dopo) nel freddo sud-ovest dell'areale: si tratta di uccelli monogami, le cui coppie rimangono insieme per anni e a volte per la vita.\nI due sessi collaborano nelle varie fasi dell'evento riproduttivo: essi infatti scelgono insieme l'ubicazione dei nidi (in cavit\u00e0 della roccia o degli alberi, ma anche nelle crepe o nelle tubature di edifici abbandonati, generalmente in piccole colonie con le altre coppie dello stesso stormo), insieme li costruiscono (il nido ha forma di coppa e viene edificato intrecciando grossolanamente rametti e stecchini, foderando l'interno con radichette e fibre vegetali) ed insieme imbeccano e accudiscono i nidiacei, che restano sotto la loro protezione per un paio di mesi prima di rendersi indipendenti, ed anche allora difficilmente lasciano lo stormo natio, socializzando con gli altri giovani coevi. La cova, invece, \u00e8 appannaggio della sola femmina, sebbene il maschio (talvolta coadiuvato da altri membri dello stormo, solitamente figli di covate precedenti della coppia non ancora riprodottisi) si occupi di reperire il cibo per imbeccare la femmina intenta a covare e di scacciare aggressivamente gli eventuali intrusi.\nDistribuzione e habitat.\nLa taccola della Dauria (come intuibile sia dal nome comune che dal nome scientifico) \u00e8 diffusa dalle sponde nord-orientali del lago Bajkal ad est fino allo stretto dei Tartari e a sud fino allo Shandong e al sud-est del Tibet: le popolazioni centrali e occidentali sono in genere residenti, mentre quelle settentrionali possono migrare durante l'inverno in direttrice sud-est, nella penisola di Corea, a Ky\u016bsh\u016b e a sud fino al Fujian e a Taiwan. Alcuni esemplari sono stati trovati addirittura in Europa occidentale.\nL\"'habitat\" di questi uccelli \u00e8 costituito dalle aree aperte erbose e coltivate con presenza di macchie boschive, nonch\u00e9 dalle aree disboscate o di ricrescita secondaria sul limitare dei boschi, dalla foresta ripariale e finanche dalle aree antropizzate con presenza di verde.\nTassonomia.\nSebbene alcuni autori tendano a considerarla una sottospecie della pur molto affine taccola eurasiatica, la taccola della Dauria rimane piuttosto distinta rispetto a quest'ultima, tanto che nella piccola area in Mongolia dove gli areali delle due specie vengono a sovrapporsi non si registra ibridazione e si hanno solo pochi casi di coppie miste.&lt;br&gt;\nIn passato venivano riconosciute le sottospecie \"griseiventris\", \"nigriventris\", \"fuscicollis\" e \"khamensis\", nonch\u00e9 una specie a s\u00e9 stante, \"C. neglectus\", tutte rivelatesi morfi individuali, con la specie che \u00e8 monotipica."}
{"id": "3561357", "revid": "1543377", "url": "https://it.wikipedia.org/wiki?curid=3561357", "title": "I soldati ebrei di Hitler", "text": "I soldati ebrei di Hitler. La storia mai raccontata delle leggi razziali naziste e degli uomini di origine ebraica dell'esercito tedesco \u00e8 un saggio del 2002 scritto dallo storico statunitense Bryan Mark Rigg, laureato alla Yale University. \nIl libro \u00e8 stato definito nel 2003 dal Die Welt uno dei pi\u00f9 importanti studi recenti sull'Olocausto.\nGli studi di Rigg si sono concentrati, a partire dal periodo di dottorato a Cambridge, sulle condizioni di vita dei Mischlinge nella Germania nazista. Tali ricerche, condotte con il supporto del relatore della tesi di dottorato, professor Jonathan Steinberg, lo hanno condotto a scoprire come tra i militari delle forze armate germaniche (in particolare della Wehrmacht, ma anche delle Waffen-SS e dell'Abwehr) vi fossero all'incirca 150.000 soldati e ufficiali con parziali origini ebraiche.\nRigg ricostruisce nel suo libro le vicende di una vasto campione che comprende personaggi molto diversi per status, livello di assimilazione e mansioni. In alcuni casi si tratt\u00f2 anche di figure di alto profilo dell'apparato militare tedesco quali il feldmaresciallo Erhard Milch, il \"General der Flieger\" Helmut Wilberg, il viceammiraglio Bernhard Rogge. I trattamenti preferenziali ottenuti da questi e altri ufficiali pu\u00f2 essere motivato dall'intenzione da parte dello Stato nazista, in procinto di scatenare una nuova guerra, di non privarsi di questo nucleo di militari professionisti ritenuti politicamente affidabili e competenti.\nUn'altra figura peculiare, rappresentativa di questa posizione contraddittoria fu il maggiore Ernest Bloch, di padre ebreo e membro dell'Abwehr, il quale ricevette da Wilhelm Canaris l'incarico di portare al sicuro il Lubavitcher Rebbe Yosef Yitzchok Schneersohn, bloccato a Varsavia a causa dell'invasione tedesca della Polonia. Le vicende di tale salvataggio sono trattate in maniera estesa in un'altra opera di Rigg, \"Rescued from the Reich: How One of Hitler's Soldiers Saved the Lubavitcher Rebbe\", Yale University Press, 2006.\nGli storici dell'Olocausto Christopher Browning (membro dell'American Academy of Arts and Sciences) e Michael Berenbaum (collaboratore tra il 1988 e il 1997 dello United States Holocaust Memorial Museum hanno osservato come il libro di Rigg getti luce sull'attuazione, improntata a un approccio pi\u00f9 flessibile e meno influenzato da fattori puramente ideologici rispetto a quanto ritenuto in precedenza, delle politiche anti-ebraiche da parte della Germania nazista."}
{"id": "3561358", "revid": "1921140", "url": "https://it.wikipedia.org/wiki?curid=3561358", "title": "Vilma Jamnick\u00e1", "text": "Nata a Barchov, nell'allora Impero austro-ungarico, visse stabilmente in Slovacchia. Spos\u00f2 J\u00e1n Jamnick\u00fd, attore, regista e sceneggiatore.\nMor\u00ec a Bratislava nel 2008, a 101 anni."}
{"id": "3561361", "revid": "205197", "url": "https://it.wikipedia.org/wiki?curid=3561361", "title": "Isola di Kalamos", "text": ""}
{"id": "3561365", "revid": "1318658", "url": "https://it.wikipedia.org/wiki?curid=3561365", "title": "UNI EN 14988", "text": "La EN 14988 (recepita in italia come UNI EN 14988) \u00e8 una norma tecnica europea del 2006 che disciplina i requisiti di sicurezza che devono avere i seggioloni per neonati (fino a 36 mesi) e i seggiolini per auto.\nVerifiche.\nLa normativa sottopone i prodotti per l'infanzia a specifici test atti a ricercare potenziali pericoli:"}
{"id": "3561369", "revid": "767487", "url": "https://it.wikipedia.org/wiki?curid=3561369", "title": "Vincenzo Lambertini", "text": "Carriera.\nCresciuto calcisticamente nel Bisceglie, dove gioca quattro stagioni in Serie C2 tra il 1988 e il 1992, in seguito gioca ancora nella stessa categoria per un altro anno e mezzo con la maglia del .\nTra il 1993 ed il 1995 milita in Serie C1 con il Siracusa.\nNel 1995 approda in Serie B con la maglia del Brescia, prima di scendere un anno in Serie C1 con il Casarano. Dal 1997 torna in Serie B giocando nell'ordine con il Cagliari (un anno ottenendo la promozione in massima serie), con il (due anni) e con la (due anni).\nDal 2003 torna in Serie C1 con il Chieti con cui milita per tre stagioni.\nIn totale ha giocato 136 partite (con 5 reti) in Serie B."}
{"id": "3561370", "revid": "53508", "url": "https://it.wikipedia.org/wiki?curid=3561370", "title": "UNI EN 14988-2", "text": ""}
{"id": "3561371", "revid": "729019", "url": "https://it.wikipedia.org/wiki?curid=3561371", "title": "Reitschwert", "text": "La parola in lingua tedesca Reitschwert, traducibile in lingua italiana come spada o spadona da cavallo, viene utilizzata per indicare una tipologia di spada in uso alle forze di cavalleria pesante del Sacro Romano Impero Germanico in particolare e dell'Europa Settentrionale (es. Regno di Svezia) in generale tra XVI e XVII secolo.\nCostruzione.\nLa \"Reitschwert\" si connatura come un ibrido tra la spada bastarda del Tardo Medioevo franco-germanico e la Spada da lato sviluppatasi presso le scuole di scherma italo-spagnole del Rinascimento:\nStoria.\nLa \"Reitschwert\" origin\u00f2 molto probabilmente dalla spada bastarda nel corso del XV secolo. Le nuove forze di cavalleria pesante armate di pistola a ruota ed archibugio (Corazzieri, \"Reiter\", \"Harquebusier\"), chiamate ad affrontare quadrati di fanteria composti da picchieri, abbandonarono le armi tipiche della mischia tra cavalieri corazzati (mazza d'armi, picco d'armi ecc.), tornando a prediligere la spada.\nLa \"Reitschwert\" rest\u00f2 in uso per tutto il Seicento, utilizzata da corazzieri di ambo gli schieramenti durante la Guerra dei Trent'Anni. Venne soppiantata dalla squadrona (\"Pallasch\" in lingua tedesca), sorta di ibrido tra il costoliere e la sciabola propriamente detta, nel corso del XVIII secolo."}
{"id": "3561374", "revid": "1714743", "url": "https://it.wikipedia.org/wiki?curid=3561374", "title": "Ferdinando di Castiglia", "text": "Biografia.\nEra figlio del re Ferdinando III di Castiglia e Beatrice di Svevia.\nCome i fratelli, fin da fanciullo venne chiamato dal padre a partecipare alla Reconquista. Il progetto che impegnava Ferdinando III gi\u00e0 prima della sua nascita e consisteva, oltre che in interventi armati, anche nello sfruttare i dissidi tra i vari sov rani musulmani. Nel 1236 avvenne la conquista di Cordova mentre nel 1241 il re di Murcia offr\u00ec la propria sottomissione in cambio di protezione. Fu cos\u00ec che la Murcia pass\u00f2 sotto il regno di Castiglia.\nTra il 1243 e il 1245 i castigliani, insieme agli aragonesi, combatterono duramente insieme per assoggettare tutto il territorio valenzano. Con il Trattato di Almizra Castiglia e Aragona si spartirono le terre e ridisegnarono i propri confini. La Murcia rimase castigliana e, grato per l'impegno bellico, Ferdinando III concesse al figlio il titolo di governatore di quelle nuove terre.\nAltro obiettivo era la conquista dell'Andalusia. Il re di Granada, in cambio di protezione, cedette ai castigliani la citt\u00e0 di Jaen e promise aiuti militari. Nel 1247 inizi\u00f2 l'assedio di Siviglia che dur\u00f2 quindici mesi prima di cadere il 22 dicembre 1248. Fu l'ultima impresa condotta da Ferdinando che danno in battaglia nel novembre del 1248.\nDa una donna sconosciuta ebbe un figlio naturale, don Alfonso Fernandez."}
{"id": "3561375", "revid": "599013", "url": "https://it.wikipedia.org/wiki?curid=3561375", "title": "Peregrinatio ad Petri Sedem", "text": "La Peregrinatio ad Petri Sedem (dal latino: \"Pellegrinaggio alla Sede di Pietro\") era un'istituzione collegata con la Santa Sede.\nStoria.\nVenne istituita per volere di papa Pio XI al termine del Giubileo del 1934 come stabile continuazione del \"Comitato Centrale\" che ne aveva curato l'organizzazione.\nIl 6 settembre 1972 venne fondata giuridicamente da papa Paolo VI e da lui riorganizzata nel 1977 a seguito dell'Anno Santo 1975.\nIl 16 gennaio 1997 papa Giovanni Paolo II ne modifica gli statuti precisandone le finalit\u00e0 e sottolineando le caratteristiche pastorali e specificando il suo scopo e la sua natura:\nCompito dell'ente era quindi quello di organizzare d'intesa con le diocesi l'accoglienza spirituale e materiale dei pellegrini che si recano a Roma per visitare la Sede di Pietro. In particolare coordinava il flusso di pellegrini che desideravano recarsi nella Citt\u00e0 del Vaticano, eseguiva le direttive del comitato centrale in occasione del Giubileo, seguiva le attivit\u00e0 dei vari uffici diocesani per i pellegrinaggi a Roma e nei principali santuari del mondo.\nDal 4 luglio 2016 \u00e8 accorpata all'Amministrazione del patrimonio della Sede Apostolica, come gi\u00e0 in precedenza dal 2008 al 2013."}
{"id": "3561376", "revid": "1504506", "url": "https://it.wikipedia.org/wiki?curid=3561376", "title": "Kastos", "text": "Kastos () \u00e8 un'isola della Grecia situata nel Mar Ionio. Dal punto di vista amministrativo \u00e8 una ex comunit\u00e0 della Grecia nella periferia delle Isole Ionie (unit\u00e0 periferica della Leucade) con 120 abitanti secondo i dati del censimento 2001.\n\u00c8 stata soppressa a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compresa nel comune di Leucade.\nGeografia fisica.\nL'isola \u00e8 situata a sud-est di Kalamos, separata da uno stretto profondo fino a 900 metri. L'altitudine massima \u00e8 120 metri sul livello del mare. La costa occidentale \u00e8 frastagliata e scoscesa mentre in quella orientale si registra la presenza di piccole spiagge.\nFlora e fauna.\nL'isola \u00e8 caratterizzata dalla presenza di ulivi.\nAmministrazione.\nI residenti sono concentrati nell'unico villaggio presente, Kastos situato sulla costa orientale. Nell'isola non sono ammesse le autovetture, e non \u00e8 consentito lasciare rifiuti a tutti coloro che non siano residenti.\nEconomia.\nPesca e turismo sono le principali attivit\u00e0 economiche dei residenti."}
{"id": "3561380", "revid": "205197", "url": "https://it.wikipedia.org/wiki?curid=3561380", "title": "Isola di Kastos", "text": ""}
{"id": "3561396", "revid": "110157", "url": "https://it.wikipedia.org/wiki?curid=3561396", "title": "A Republikanska futbolna grupa 1964-1965", "text": "La A Republikanska futbolna grupa 1964-1965 fu la 41\u00aa edizione della massima serie del campionato di calcio bulgaro disputato tra il 22 agosto 1964 e il 18 luglio 1965 e concluso con la vittoria del Levski-Spartak Sofia, al suo nono titolo.\nCapocannoniere del torneo fu Georgi Asparuhov del Levski-Spartak con 27 reti.\nFormula.\nCome nella stagione precedente le squadre partecipanti furono sedici e disputarono un turno di andata e ritorno per un totale di trenta partite.\nLe ultime due classificate retrocedettero in B RFG.\nLe squadre ammesse alle coppe europee furono tre: i campioni nazionali alla Coppa dei Campioni 1965-1966, la vincitrice della Coppa di Bulgaria alla Coppa delle Coppe 1965-1966 pi\u00f9 un ulteriore club di Plovdiv alla Coppa delle Fiere 1965-1966."}
{"id": "3561398", "revid": "110157", "url": "https://it.wikipedia.org/wiki?curid=3561398", "title": "Ulrich Inderbinen", "text": "Ha scalato 371 volte il Monte Cervino, 84 volte il Monte Bianco e 81 volte la Punta Dufour, la pi\u00f9 alta vetta della Svizzera.\nDa giovane si occup\u00f2 prima di pastorizia, poi fu elettricista, ebanista e muratore. Nel 1921 scal\u00f2 per la prima volta il Cervino con le sue sorelle. Lo scaler\u00e0 l'ultima volta nel 1990, in occasione del 125\u00ba anniversario della prima scalata del monte.\nBiografia.\nOttenne il diploma di guida alpina nel 1925, ma inizi\u00f2 ad accompagnare i turisti solo 35 anni dopo, nel 1960.\nA 80 anni si interess\u00f2 di competizioni sciistiche e riport\u00f2 molti grandi risultati, soprattutto perch\u00e9 non vi erano molte persone della sua fascia di et\u00e0 in gara.\nGareggi\u00f2 per l'ultima volta nel 1995. Lavor\u00f2 fino al 1996 e mor\u00ec nel 2004. All'epoca era la persona pi\u00f9 anziana del canton Vallese."}
{"id": "3561409", "revid": "767487", "url": "https://it.wikipedia.org/wiki?curid=3561409", "title": "Alykes", "text": "Alykes () \u00e8 un ex comune della Grecia nella periferia delle Isole Ionie (unit\u00e0 periferica di Zante) con 4.796 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Zante.\nLocalit\u00e0.\nAlykes \u00e8 suddiviso nelle seguenti comunit\u00e0 (i nomi dei villaggi tra parentesi):"}
{"id": "3561410", "revid": "438678", "url": "https://it.wikipedia.org/wiki?curid=3561410", "title": "La recita", "text": "La recita (\"\u039f \u0398\u03af\u03b1\u03c3\u03bf\u03c2\") \u00e8 un film del 1975 scritto e diretto da Theo Angelopoulos.\nTrama.\nGrecia, 1939-1952. Il film narra la storia di un gruppo di attori teatrali che portano in scena, di villaggio in villaggio, un dramma popolare ottocentesco \"Golfo la pastorella\" di Spiridonos Peresiadis. Le loro vite si intrecciano con gli eventi di oltre dieci anni di storia del loro paese, prima e dopo la seconda guerra mondiale.\nPiani narrativi.\nIl film intreccia piani narrativi diversi:\nLa rappresentazione teatrale.\nIl Teatro \u00e8 tema centrale del film.\nIl prologo mostra un sipario rosso su cui scorrono i titoli di testa; tre colpi rituali avvisano il pubblico che lo spettacolo sta per avere inizio e un vecchio fisarmonicista presenta l'opera che verr\u00e0 rappresentata \"Golfo la pastorella\" di Spiridonos Peresiadis.\nL'argomento del dramma pastorale \u00e8 cos\u00ec riassunto dallo stesso regista:\n\"...un povero pastore (Thassos) e una povera pastorella (Golfo) si amano; una ricca famiglia vuole il ragazzo; il padre gli offre del denaro; lui accetta; la povera figlia impazzisce come Ofelia\".\nRappresentazione e realt\u00e0 della vita degli attori si intrecciano: Elettra, che interpreta Golfo sulla scena, saluta il fratello Oreste in licenza chiamandolo Thassos, (il personaggio che lui recita nel dramma) e con quel nome lo chiama quando lo trova nella prigione morto, dopo essere stato barbaramente giustiziato.\nVita privata e mitologia greca.\nGli attori nella loro storia privata rivivono inoltre il mito degli Atridi e la tragedia Orestea di Eschilo. \nIl capo della compagnia, come Agamennone, \u00e8 tradito dalla moglie, attrice anch'essa, che ha una relazione con l'attore Egisto. Verr\u00e0 denunciato da Egisto ai tedeschi e fucilato. Elettra, la figlia, aiuta il fratello Oreste, partigiano comunista, a vendicare il padre: Egisto e la madre saranno uccisi da Oreste sulla scena del teatro mentre recitano la morte dei personaggi che interpretano.\nEventi storici citati.\nIl film \u00e8 un grande affresco della storia della Grecia prima e dopo la Seconda guerra mondiale. \nLe vicende della compagnia teatrale si intrecciano continuamente con i tragici eventi che sconvolgono il loro paese.\nStruttura del film.\nIl film ha una struttura circolare. Si apre e si chiude con la stessa situazione: gli attori che scendono all'alba dal treno alla stazione di Aigio. La prima sequenza porta come data il 1952, l'anno in cui si conclude il racconto; poco dopo in flashback ad essa si sovrappone la stessa immagine della piazza ma il gruppo di attori \u00e8 un po' diverso, \u00e8 la compagnia del 1939, l'anno in cui la storia prende inizio. La sequenza datata 1939 \u00e8 anche l'ultima, quella che chiude il film. Nel film manca la parola \"Fine\", tutto ricomincia. \nMonologhi.\nPer tre volte la narrazione si interrompe e un personaggio guardando direttamente nella camera da presa si rivolge allo spettatore rendendo testimonianza di fatti drammatici vissuti:\nColonna sonora.\nLa musica e in particolare le canzoni che cantano i personaggi costituiscono un elemento fondamentale nel film.\nAttraverso di esse si manifestano le differenti appartenenze culturali, le scelte politiche e private dei personaggi.\nIn moltissime sequenze assistiamo alla rappresentazione di uno scontro di idee affidato alle canzoni:"}
{"id": "3561411", "revid": "336956", "url": "https://it.wikipedia.org/wiki?curid=3561411", "title": "Pistola semiauto", "text": ""}
{"id": "3561414", "revid": "436907", "url": "https://it.wikipedia.org/wiki?curid=3561414", "title": "The One (Foo Fighters)", "text": "The One \u00e8 un singolo del gruppo musicale statunitense Foo Fighters, pubblicato il 18 marzo 2002 come unico estratto dalla colonna sonora del film \"Orange County\".\nDescrizione.\nQuando il brano venne diffuso da MTV nel ritornello che inizialmente diceva \"You're not the one, but you're the only one who can make me feel like this / You're not the one, but you're the only one who can make me feel like shit!\" la parola \"shit\" (in inglese \"merda\") venne sostituita da \"this\".\nIl brano \u00e8 stato successivamente inserito come b-side del seguente singolo \"All My Life\".\nVideo musicale.\nIl video, diretto da Jesse Peretz e ispirato al film \"Saranno famosi\", rappresenta i membri della band frequentare dei corsi: Dave Grohl studia recitazione, Nate Mendel l'arte del mimo, Taylor Hawkins il violino e Chris Shiflett il balletto. Nel video Grohl tenta senza successo di far colpo su una compagna di corso."}
{"id": "3561417", "revid": "869733", "url": "https://it.wikipedia.org/wiki?curid=3561417", "title": "Semiautomatica", "text": ""}
{"id": "3561420", "revid": "336956", "url": "https://it.wikipedia.org/wiki?curid=3561420", "title": "Pistola semi-automatica", "text": ""}
{"id": "3561426", "revid": "1372005", "url": "https://it.wikipedia.org/wiki?curid=3561426", "title": "Bentinck", "text": "La famiglia Bentinck (anche conosciuto come Casato di Bentinck) \u00e8 un'importante famiglia appartenente sia alla nobilt\u00e0 olandese che a quella britannica. I suoi membri hanno prestato servizio nelle forze armate e come ambasciatori e politici, includendo il Governatore generale dell'India e Primo ministro del Regno Unito. La famiglia \u00e8 imparentata con la Famiglia reale britannica.\nStoria.\nIl nome Bentinck \u00e8 una variante patronimica del nome tedesco antico Bento. La famiglia \u00e8 originaria dell'est dei Paesi Bassi. L'antenato pi\u00f9 anziano conosciuto \u00e8 Johan Bentinck, che \u00e8 menzionato nei documenti tra il 1343 e il 1386 e proprietario di terre vicino Heerde. Un importante ramo fu fondato da Hans Willem Bentinck, I conte di Portland che accompagn\u00f2 Willem Hendrik, Principe d'Orange in Inghilterra durante la Gloriosa rivoluzione. Questo ramo britannico fu inizialmente dato il titolo di Conte di Portland, poi di Duca di Portland. Inoltre, nel 1732, il titolo di Graf (conte) Bentinck del Sacro Romano Impero fu creato per William Bentinck, figlio del I conte di Portland. Una licenza Reale del 1886 fu creata che permetteva l'utilizzo di questo titolo anche in Inghilterra. Questo titolo continua ad essere detenuto da Tim Bentinck, XII conte di Portland ed suoi eredi. Nei Paesi Bassi sussisteva un altro ramo con il titolo di conte, ma si estinse in linea maschile. Tuttavia, fino ad oggi esiste ancora, in quel paese, un vecchio ramo baronale. I rami olandesi e britannici della famiglia continueranno ad esistere ed appartenere alla nobilt\u00e0 olandese e alla nobilt\u00e0 britannica.\nUn ramo cadetto, generato dal conte William Bentinck (1704-1774), che si unisce con Charlotte Sophia, baronessa von Aldenburg ed unica erede della signoria sovrana tedesca di Knyphausen e Varel, acquista il titolo di conti dell'impero (1732) e ha la sovranit\u00e0 della libera signoria fino al 1807 e di nuovo dal 1825 fino al 1845 come stato membro della Confederazione Germanica, quando \u00e8 annessa al ducato dell'Oldenburgo.\nPossedimenti.\nLa propriet\u00e0 di famiglia dal XVI secolo, Schoonheten House, \u00e8 situata tra i villaggi e Heeten e Raalte nel Overijssel, Paesi Bassi. L'area contiene 5 chilometri quadrati di foreste e terreni coltivati. Oggi i Bentinck principalmente si guadagnano da vivere dalla silvicoltura, agricoltura e affittando case per le vacanze. Il ramo britannico della famiglia possiede Bothal Castle (Bothal Estates) nel Northumberland e Welbeck Abbey (Welbeck Estates), sede ancestrale dei duchi di Portland nel Notthinghamshire."}
{"id": "3561427", "revid": "1305772", "url": "https://it.wikipedia.org/wiki?curid=3561427", "title": "Antoinette d'Aubeterre", "text": "Figlia di Michelle de Saubonne, conosciuta come la madre di Catherine de Parthenay e la moglie del Signore protestante Giovanni V di Parthenay. Fu durante le guerre di religione la prima protettrice di Fran\u00e7ois Vi\u00e8te.\nBiografia.\nDama di corte.\nNata verso il 1525 da Fran\u00e7ois II Bouchard, barone d'Aubeterre e da Isabelle de Saint-Seine, entra a far parte il 9 maggio 1553 della famiglia dei \"Parthenay-l'Archev\u00eaque\" sposando Giovanni V di Parthenay.Nel 1554, essa serve come dama di compagnia alla regina Caterina de' Medici. Poco dopo partorisce un figlio nato morto.Nel 1559 ottiene salva la vita di un pastore protestante condannato a morte, di nome Fumm\u00e9e. Protegge il ceramista Bernard Palissy nei suoi primi tempi a corte.\nIl coraggio d'una Parthenay.\nDurante l'assedio di Lione del duca Giacomo di Nemours, che assedia la citt\u00e0 governata da suo marito Giovanni V di Parthenay per conto dei Cond\u00e9, scrisse preventivamente di lasciarsi morire piuttosto che tradire la loro causa se mai fatta prigioniera.\n\"Avendo saputo che i cattolici volevano catturare lei e sua figlia per condurle sotto le mura di Lione e minacciare Giovanni di Soubise di ucciderle se egli non avesse lasciato la citt\u00e0, essa lo \" supplic\u00f2 in nome di Dio, se sfortunatamente ci\u00f2 accadesse, di non essere trattenuto dall'affetto naturale, ma di preferire la gloria di Dio e il suo dovere alla vita di lei e sua figlia.\"\"\nAlla morte del marito nel 1566 si affretta a sposare sua figlia Catherine al barone di Quellenec (il 20 giugno 1568 al Castello di Parc-Mouchamps).\nSfortunatamente questi non pu\u00f2 avere eredi, e Antoinette d'Aubeterre promuove un processo contro suo genero che sar\u00e0 al centro delle cronache del tempo.\nNel 1567 riceve un libro dedicato dal poeta Andr\u00e9 de Rivaudeau, che la stessa protegge dopo i suoi studi a Poitiers. \nIl libro celebra quattro donne mitiche, vergini o infelicemente sposate, come la figlia di Iefte, la moglie di Pofitar e Santa Cesarea; ciascuna di queste superando prove comparabili a quelle di Catherine de Parthenay.\nNel 1572, il genero, barone di Quellenec-Soubise \u00e8 assassinato durante la notte del massacro di San Bartolomeo. Il suo cadavere \u00e8 denudato e, da una leggenda trasmessa dalla storiografia protestante, \u00e8 stato per verificare le affermazioni delle signore Soubise (madre e figlia). Uno scritto di Voltaire lo riferisce:\nUna fine serena.\nNel 1573 si oppose al nuovo matrimonio di sua figlia Catherine con il duca Renato II di Rohan, ma fin\u00ec per accettare questo matrimonio attraverso la mediazione di Fran\u00e7ois Vi\u00e8te. Lo stesso anno, perde suo fratello, Fran\u00e7ois, assassinato nel suo letto per essere sospettato di aver organizzato l'assassinio del Duca Enrico di Guisa.\nIl 14 febbraio 1577 tiene a battesimo, con il principe Enrico di Cond\u00e9, nel tempio di Saint-Yon, Henriette de Rohan, \"la gobba\", figlia di Renato II di Rohan e di Catherine de Parthenay, le cui abitudini spregiudicate furono molto pi\u00f9 tardi le delizie delle Historiettes di Tallemant des R\u00e9aux."}
{"id": "3561429", "revid": "838137", "url": "https://it.wikipedia.org/wiki?curid=3561429", "title": "Nilay Benli", "text": "Gioca nel ruolo di palleggiatrice nel ."}
{"id": "3561439", "revid": "767487", "url": "https://it.wikipedia.org/wiki?curid=3561439", "title": "Aitoliko", "text": "Aitoliko () \u00e8 un ex comune della Grecia nella periferia della Grecia Occidentale (unit\u00e0 periferica dell'Etolia-Acarnania) con 7.348 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Missolungi.\nLocalit\u00e0.\nAitoliko \u00e8 suddiviso nelle seguenti comunit\u00e0 (i nomi dei villaggi tra parentesi):"}
{"id": "3561444", "revid": "125038441", "url": "https://it.wikipedia.org/wiki?curid=3561444", "title": "Alessandro Giannessi", "text": " \u00c8 un giocatore mancino che disputa prevalentemente tornei nei circuiti Challenger e Futures nei quali ha raccolto diversi risultati di rilievo. Il primo torneo Futures in carriera l'ha vinto a Madrid all'et\u00e0 di 20 anni, mentre ha vinto il primo Challenger nel 2016 al Pekao Open di Stettino.\nIl suo ranking ATP in singolare ha avuto un costante miglioramento tra il 2010 e 2012 entrando per la prima volta tra i primi 150 del mondo nell'ottobre 2011. Una serie di infortuni e problemi fisici hanno poi compromesso le sue prestazioni fino a costringerlo ad uno stop prolungato alla fine del 2014. Negli anni successivi ha risalito la classifica ATP fino a toccare il suo best ranking nel luglio 2017 con l'84\u00aa posizione. A inizio 2017 era diventato per la prima volta il quarto italiano in classifica, dietro Lorenzi, Fognini e Seppi.\nCarriera.\n2010 - 2011: i primi titoli e prime apparizioni nel circuito ATP.\nDopo aver giocato alcuni tornei durante la stagione 2009 ed aver raggiunto i quarti di finale in diversi tornei futures, inizia il 2010 in un modo non del tutto convincente collezionando un solo arrivo ai quarti di finale negli Stati Uniti; a giugno inizia a partecipare ad alcuni tornei challenger italiani, (Reggio Emilia, Rimini, Torino e Recanati) ma anche in queste occasioni i risultati stentano ad arrivare. A fine agosto vince qualche match giocando di nuovo nel circuito ITF Futures e in alcuni tornei in Italia; al challenger di Genova, a settembre, perde al secondo turno contro Fabio Fognini.Termina la stagione nel migliore dei modi in Spagna, a Madrid, dove coglie la prima vittoria di un torneo nella sua carriera professionistica, sconfiggendo in finale il numero 353 Javier Marti in due set. Chiude l'annata 2010 con tre vittorie in tornei futures nel doppio e la posizione 239 al mondo in questa specialit\u00e0; in singolare si classifica alla posizione 499.\nInizia la stagione a marzo 2011 partecipando a tre tornei futures in Turchia; qui colleziona subito una finale, persa contro in numero 496 al mondo e una semifinale persa in due set. Tornato in Italia ad aprile per il futures di Roma, vince le sfide contro Stefano Galvani e Matteo Trevisan, arrivando in finale contro Daniele Giorgini. L'avversario ha la meglio ma Giannessi guadagna 15 punti.\nIn maggio al torneo futures di Aosta su terra battuta disputa una perfetta serie di incontri ed in finale supera l'avversario colombiano in due set; \u00e8 il secondo successo in singolare della sua carriera e grazie ad esso entra per la prima volta nei 400 al mondo. A Viterbo domina il torneo battendo in finale allo sloveno Janez Semraj\u010d. A fine giugno partecipa al challenger di Torino e contro pronostico ha la meglio su Daniel Gimeno Traver e J\u00falio Silva, prima di arrendersi alla superiorit\u00e0 di Albert Ramos. A San Benedetto del Tronto vince altri due incontri continuando il suo momento positivo e successivamente al futures di La Spezia viene sconfitto solamente in finale in tre set dall'austriaco Philipp Oswald. Raggiunge la finale anche ad Appiano dove, sconfitto in semifinale Simone Vagnozzi, viene battuto in finale da Andres Molteni; vince per\u00f2 il suo sesto titolo futures di doppio in coppia con Stefano Ianni.\nAl challenger di Cordenons giunge fino alla semifinale mentre a settembre raggiunge i quarti al Genoa Open e al Pekao Szczecin Open dove viene eliminato da Daniel Mu\u00f1oz de la Nava: per la prima volta entra tra i primi 200 tennisti al mondo, toccando la 183\u00aa posizione.\nIl 19 settembre partecipa per la prima volta in carriera a un torneo ATP, il BCR Open Romania, conquistando l'accesso al main draw dalle qualificazioni. Incontra al primo turno il numero 8 del tabellone Albert Monta\u00f1\u00e9s; l'incontro con l'avversario pi\u00f9 quotato si dimostra agevole e termina 7-5, 6-4. Al secondo turno fronteggia il portoghese Frederico Gil e dopo essersi aggiudicato 7-6 il primo set, soffre un parziale di 6-0, prima di vincere per 6-3 l'ultimo. Al terzo turno perde contro Pablo And\u00fajar per 6-3, 6-3. Questi risultati gli valgono la posizione numero 157 nel ranking. Gioca poi a Napoli, dove raggiunge per la prima volta in carriera una finale Challenger: battuti Enrico Burzi, il varesino Marco Crugnola, il croato Antonio Vei\u0107 e in semifinale Adrian Ungur, Giannessi si trova di fronte in finale il numero 117 al mondo Leonardo Mayer, gi\u00e0 vincitore di quattro tornei di questa categoria; il match, iniziato bene per l'azzurro che si pone in vantaggio per 3-1, entra in mano dell'argentino che non lascia la battuta ed impone il suo gioco affermandosi per 6-3, 6-4.\nLa stagione lo ha visto quindi ritoccare il suo miglior posizionamento in classifica, con il 133\u00ba posto, e si \u00e8 chiusa due posti pi\u00f9 in basso, incrementando comunque di 359 posti la sua posizione nel ranking mondiale.\n2012: il primo Master 1000.\nGrazie al miglioramento del proprio ranking, Giannessi pu\u00f2 iniziare la stagione tentando la qualificazione nei tornei del circuito maggiore. Fallito l'accesso nel tabellone principale nei 250 di Vi\u00f1a del Mar, San Paolo e Buenos Aires, riesce a superare i turni di qualificazione nel 500 di Acapulco; al primo turno viene sorteggiato contro l'altro italiano Potito Starace che lo batte con il punteggio di 6-2, 7-5. Si tratta del primo torneo di questo livello disputato da Giannessi che, dopo alcune sfortunate iscrizioni a tornei Challenger, si migliora, superando i turni di qualificazioni al suo primo Master 1000: quello di Monte Carlo. Se nelle qualificazioni aveva superato prima il numero 70 del mondo Stachovs'kyj e poi lo spagnolo Gimeno Traver, al primo turno del tabellone principale deve di nuovo disputare un derby, stavolta contro Filippo Volandri, allora numero 63 del mondo: Giannessi esce sconfitto in due set (5-7, 3-6 i parziali). Dopo alcuni tornei Challenger (dove ottiene pochi risultati utili) tenta le qualificazioni a Wimbledon, riuscendo a battere al debutto il russo Kirillov ma perdendo poi contro l'uzbeko Dustov con due tiebreak.\nSempre passando dalle qualificazioni, in luglio ottiene l'accesso al 250 di B\u00e5stad dove batte in tre set il tedesco Michael Barrer. Nel secondo turno incontra di nuovo Gimeno Traver che per\u00f2, contrariamente a quanto successo a Monte Carlo, lo supera per 6-4, 6-3. Nello stesso torneo disputa l'unico incontro dell'anno in doppio in un torneo del circuito maggiore, in coppia con Bolelli. A fine mese \u00e8 ammesso direttamente al tabellone principale di Kitzb\u00fchel e, per la seconda volta in stagione, incontra Volandri (nel frattempo scivolato al numero 99 del ranking mondiale), che, di nuovo, lo sconfigge, stavolta in rimonta, con i parziali di 1-6, 6-4, 6-3.\nA settembre prende parte per la seconda volta alle qualificazioni degli US Open riuscendo a battere Estrella Burgos al primo turno (6-3, 7-5 il punteggio) ma perdendo al secondo contro Ricardo Mello per 6-4, 6-3. Nella parte finale della stagione, pur partecipando solo a tornei Challenger, non riesce a confermare i punti del 2011 e chiude il 2012 al 260\u00ba posto della classifica ATP.\n2013.\nLa stagione di Giannessi inizia in Australia dove partecipa (senza mai vincere un incontro) ad alcuni tornei Challenger e alle qualificazioni degli Australian Open dove viene subito battuto dallo svizzero Chiudinelli per 3-6, 7-5, 4-6.\nTornato in Europa tenta le qualificazioni all'ATP 250 di Marsiglia dove supera un turno contro Kuku\u0161kin ma perde al secondo contro Krajinovi\u0107. In seguito partecipa alle qualificazioni prima a Casablanca, dove perde al primo turno contro Gianluca Naso in due set, poi a Monte Carlo dove viene battuto per 6-1, 6-4 al debutto da De Bakker; non essendo riuscito a confermare i punti conquistati in questo torneo nel 2012, la sua classifica subisce un ulteriore peggioramento e, dopo circa due anni, esce dai primi 300 del ranking ATP. Ad aprile si iscrive alle qualificazioni di Bucarest dove supera solo il primo turno.\nLa settimana successiva torna a giocare una finale Challenger a Napoli, dove supera in sequenza Koolhof, Kav\u010di\u010d, Dasnieres de Velgy e infine Volandri in una combattuta semifinale in tre set durata oltre tre ore. Nel match decisivo trova il tennista di casa Potito Starace ma, anche a causa del gravoso impegno del turno precedente, Giannessi \u00e8 costretto al ritiro dopo 53 minuti di gioco, quando era sotto nel punteggio per 2-6, 0-2.\nA maggio disputa le qualificazioni di Roma, perdendo al primo turno contro Monta\u00f1\u00e9s, e dell'ATP 250 di Nizza dove supera lo spagnolo Samper-Montana prima di arrendersi nel secondo turno a Dutra da Silva. Nei mesi di giugno e luglio partecipa a una serie di tornei Challenger, principalmente in Italia, senza riuscire ad andare oltre i quarti di finale; gioca poi un torneo Futures a La Spezia che si aggiudica battendo in finale Daniele Giorgini per 6-2, 6-3. Questo trofeo \u00e8 l'unico in singolare di una stagione che si chiude con la partecipazione ad altri tornei Challenger da cui Giannessi riesce a ottenere pochi successi e che lo vede chiudere l'anno alla 279\u00aa posizione.\nDurante l'anno i migliori risultati sono invece arrivati dal doppio; sempre a livello Challenger, infatti, Giannessi si \u00e8 aggiudicato il torneo marocchino di Meknes in coppia con Gianluca Naso e ha raggiunto la finale altre quattro volte: a Napoli in coppia con Golubev (perdendo contro Ianni e, come in singolare, Starace), Caltanissetta (in coppia con Starace), San Benedetto (di nuovo insieme a Naso) e Stettino (dove gioca con Arnaboldi): grazie a questi risultati a ottobre migliora la sua classifica in doppio toccando la posizione 171, con un miglioramento in stagione di oltre 450 posizioni. A tutt'oggi questo rimane il miglior ranking di doppio nella carriera di Giannessi.\n2014 - 2015 : l'intervento al polso e il rientro.\nAnche il 2014 si rivela avaro di soddisfazioni per Giannessi; la sua partecipazione al circuito principale si limita principalmente alle qualificazioni a cui prende parte nella prima parte della stagione: prima a Chennai e agli Australian Open (dove supera un turno), poi a Vi\u00f1a del Mar e Buenos Aires (dove invece viene immediatamente estromesso) e, dopo una serie di Challenger, a Casablanca (dove di nuovo supera un turno). Solo a maggio Giannessi conquista la sua unica qualificazione dell'anno al tabellone principale di un cricuito ATP al D\u00fcsseldorf Open, dove elimina nelle qualificazioni Pereira, Estrella Burgos e Alexander Zverev. Al primo turno perde 7-5, 3-6, 6-1 contro l'australiano Jason Kubler dopo due ore di gioco. La seconda met\u00e0 dell'anno \u00e8 interamente dedicata a tornei Challenger, ma, come nel 2013, i risultati continuano a essere scarsi: solo a San Marino riesce a raggiungere la semifinale. A fine anno Giannessi si trova relegato al 369\u00ba posto in singolare, la pi\u00f9 bassa dal giugno 2011. Ancora pi\u00f9 evidente il calo in doppio dove non riesce a replicare la buona stagione precedente, scivolando alla posizione 525; soltanto a Todi in luglio ha raggiunto la semifinale, in coppia con Alessandro Motti. A dicembre, dopo una stagione martoriata da infortuni muscolari, Giannessi si opera al polso destro, che molti problemi gli aveva procurato durante l'anno.\nIl rientro dopo l'intervento chirurgico avviene a maggio 2015: dopo il prolungato stop, Giannessi \u00e8 precipitato nel ranking ATP alla 457\u00aa posizione. Deve quindi ripartire dal circuito Futures. Torna in finale nel Futures di Lecco battendo lo svizzero Yann Marma stavolta si arrende a Gianluca Naso in tre set.\nRecuperate circa cento posizioni in classifica, torna a giocare tornei Challenger, sebbene partendo dalle qualificazioni: coglie l'accesso al main draw di Padova dove batte Rubl\u00ebv e Bellotti prima di perdere ai quarti (eguagliando il risultato nel torneo del 2014) contro Martin; raggiunge per\u00f2 la terza finale consecutiva, stavolta in doppio, in coppia con Gaio, perdendola contro la coppia russa composta dallo stesso Rubl\u00ebv e da Elgin. La serie positiva prosegue anche a luglio quando prima ottiene il sesto successo in carriera a Sassuolo, prendendosi in finale una rivincita contro Naso e poi raggiungendo anche la seconda finale consecutiva in doppio, stavolta in coppia con Matteo Volante (da numeri uno del tabellone), perdendola contro Safwat e Welssbon; poi raggiunge la quarta finale Challenger in carriera a San Benedetto del Tronto, superando quattro turni senza perdere nemmeno un set e arrendendosi solo al numero 66 del mondo Albert Ramos Vi\u00f1olas per 6-2, 6-4.\nRientrato nei primi 300 del mondo, nei mesi successivi partecipa, con meno successo, a tornei Challenger principalmente italiani, nei quali ottiene i migliori risultati in doppio, con le finali conquistate in settembre a Genova (in coppia con Arnaboldi) e a Stettino (in coppia con Gaio), senza per\u00f2 riuscire ad aggiudicarsi il titolo.\nNel complesso un rientro positivo per Giannessi con due titoli conquistati in singolare (su quattro finali) e quattro finali in doppio che gli permettono, a fine anno, di tornare alle posizioni di classifica del 2013: in singolo \u00e8 254\u00ba (dopo essere stato 244\u00ba in ottobre) e in doppio 224\u00ba.\n2016: la prima partecipazione ad uno Slam.\nAd inizio stagione partecipa per la terza volta alle qualificazioni degli Australian Open, ma viene eliminato al primo turno da Kudrjavcev. A febbraio \u00e8 gi\u00e0 in Sud America per giocare i Challenger di Santo Domingo, dove arriva ai quarti, e di Morelos, dove si spinge sino alle semifinali: questi risultati gli sono sufficienti per riaffacciarsi tra i primi 200 del mondo, dai quali era uscito a settembre 2012. Pu\u00f2 quindi tentare la qualificazione ad un torneo ATP ad Acapulco, ma riesce a superare solo un turno. In aprile torna in Italia per disputare i tornei di Napoli, Barletta e Torino, dai quali ottiene tre vittorie e tre sconfitte, prima di partecipare alle qualificazioni di Istanbul perdendo al turno decisivo contro Berlocq. Non fortunate nemmeno le due qualificazioni ai successivi grandi tornei sulla terra rossa; a Roma perde al debutto contro Kudla mentre al Roland Garros viene battuto dall'altro americano Harrison. Tornato in Italia, raggiunge le semifinali a Caltanissetta dove cede in due set a Lorenzi, allora numero 56 del mondo e futuro vincitore del torneo; in seguito partecipa per la seconda volta in carriera alle qualificazioni di Wimbledon senza riuscire a superare al primo turno l'inglese Joe Salisbury, atleta classificato oltre la posizione 700 del ranking ATP. In estate la sua ascesa in classifica, praticamente continua dal rientro dopo l'infortunio, accusa una battuta d'arresto: non riuscendo a difendere la finale di San Benedetto del Tronto esce dai primi 200 del mondo, ma pu\u00f2 comunque partecipare alle qualificazioni dell'ultimo Slam dell'anno.\nA Flushing Meadows debutta battendo l'indiano Ramanathan per 7-5, 6-1 per poi superare in tre set il giapponese Sugita, numero 85 del mondo e infine replica un 7-5, 6-1 anche con il tedesco Kamke nel turno finale. Giannessi conquista cos\u00ec per la prima volta in carriera l'accesso al tabellone principale di un torneo Slam, peraltro su una superficie sulla quale raramente aveva ottenuto risultati soddisfacenti e che non aveva mai affrontato a livello di circuito ATP. Il sorteggio gli fa trovare di nuovo Kudla, gi\u00e0 incontrato a Roma, in un match di quasi tre ore. Sub\u00ecto un perentorio 0-6 nel primo set, Giannessi si aggiudica i successivi due set per 6-1, 6-1 e cede il quarto per 1-6. Per la prima volta in carriera gioca un quinto set che vince 6-0. Il primo successo dell'anno nei tornei che contano \u00e8 anche il miglior risultato in carriera e gli apre le porte per il secondo turno contro il numero tre del mondo Stan Wawrinka. Il primo incontro in carriera contro un top 10 ha luogo sul prestigioso Louis Armstrong il primo settembre; Wawrinka si aggiudica il primo set 6-1, Giannessi ottiene un break al quarto gioco del secondo set, si porta sul 5-2 e gioca un set point sul 5-3 prima di subire il contro break dallo svizzero e perdere il tie break per 7-4. Il terzo set si mantiene in equilibrio fino al cinque pari e solo al dodicesimo e decisivo gioco lo svizzero strappa il servizio e si aggiudica il match. Un incontro estremamente positivo per Giannessi che ha tenuto testa a quello che diventer\u00e0 il vincitore del torneo.\nForte del buon risultato americano, Giannessi conquista il primo titolo Challenger in carriera a] Pekao Open di Stettino senza perdere alcun set, superando in finale Dustin Brown per 6-2, 6-3. Chiude la stagione con la seconda finale stagionale in singolare al Challenger di Ortisei che per\u00f2 perde contro Stefano Napolitano per 6-4, 6-1. Grazie a quest'ultimo risultato, il 14 novembre eguaglia il suo best ranking tornando dopo 4 anni e mezzo al 126\u00ba posto, per poi chiudere l'anno due posizioni pi\u00f9 in basso.\n2017: Top 100.\nInizia la nuova stagione nell'ATP di Doha, dove supera le qualificazioni accedendo al main draw. Al primo turno \u00e8 opposto al n\u00ba 10 del mondo Tom\u00e1\u0161 Berdych che lo supera 7-61, 6-2. Grazie a questa qualificazione Giannessi ritocca il suo best ranking e raggiunge la 124\u00aa posizione. Alle qualificazioni degli Australian Open viene sconfitto al primo turno da Satral. All'Ecuador Open viene eliminato al primo turno da Falla, mentre in coppia con Paolo Lorenzi ottiene la sua prima vittoria ATP in doppio raggiungendo i quarti di finale. Supera le qualificazioni all'Argentina Open battendo Carball\u00e9s Baena e Lajovi\u0107; una volta nel main draw vince il primo turno contro Rog\u00e9rio Dutra da Silva e viene poi eliminato da Carre\u00f1o Busta in tre set agli ottavi. Fallisce le qualificazioni nell'ATP 500 di Rio, mentre riesce a qualificarsi al Brasil Open: al primo turno si trova di fronte ancora il brasiliano Dutra da Silva che sconfigge 6-4, 6-3 e nel secondo viene sconfitto da Fabio Fognini 7-61, 7-63.\nDopo il ritiro al primo turno nel confronto di Santiago del Cile contro Bolelli, viene convocato per la prima volta in Coppa Davis nella sfida dei quarti di finale contro il Belgio a Charleroi grazie al forfait di Fognini per infortunio: debutta nella manifestazione il 9 aprile scendendo in campo a risultato acquisito contro De Loore ottenendo la vittoria per 6-4, 7-69. Il 30 aprile arriva in finale agli Internazionali di Tennis d'Abruzzo raggiungendo la sesta finale in carriera nel circuito Challenger ma viene sconfitto dal portoghese Pedro Sousa con il punteggio di 6-3 7-6; a causa di questa sconfitta finisce al centro di attacchi da parte di scommettitori, ai quali Giannessi replica pubblicamente e duramente tramite i propri canali social. Il 18 giugno perde 6-4, 6-2 la finale del torneo ATP Citt\u00e0 di Caltanissetta contro il n\u00ba 36 ATP Paolo Lorenzi, dopo che nei quarti aveva eliminato il quotato Michail Kuku\u0161kin. Questi risultati gli consentono di entrare per la prima volta tra i primi 100 del ranking, raggiungendo la 99\u00aa posizione.\nL'ingresso nei primi cento del mondo non viene raggiunto in tempo utile per garantirgli la partecipazione a Wimbledon: deve quindi passare dalle qualificazioni dalle quali viene estromesso al primo turno dal portoghese Sousa. Partecipa poi al Challenger di Perugia, perdendo al secondo turno. La settimana successiva a Umago, raggiunge la prima semifinale in carriera, dove viene sconfitto da Lorenzi in tre set. Questo risultato gli permette di salire fino alla posizione 84. Esce poi al primo turno a Cortina e fallisce le qualificazioni a Kitzb\u00fchel.\nInizialmente destinato a disputare le qualificazioni agli US Open, viene in extremis ammesso al tabellone principale del torneo, grazie al forfait di Delbonis ottenendo cos\u00ec la possibilit\u00e0 di difendere il secondo turno dell'anno precedente; incontra al debutto Gulbis, a sua volta ammesso nel main draw grazie al ranking protetto e il lettone si impone in quattro set, 4-6, 7-63, 2-6, 5-7; nell'ultimo slam di stagione supera invece un turno in doppio, in coppia con Mayer.\nA settembre gioca ancora due tornei del circuito maggiore a Metz e Shenzhen, ma in entrambi i casi viene sconfitto al primo turno, rispettivamente da Copil e Chardy. Eliminato nel primo turno di qualificazioni dell'ATP 500 di Pechino, entra direttamente in tabellone a Stoccolma dove \u00e8 di nuovo Chardy ad eliminarlo battendolo per 6-0, 7-5. Chiude l'anno oltre la posizione 150 del ranking ATP\n2018: Il secondo titolo Challenger.\nFallite le qualificazioni agli Australian Open (eliminato al secondo turno da Escobedo), accede al tabellone principale di Quito superando i turni di qualificazione contro Londero e Gaio; supera al primo turno batte per 6-3, 6-4 Polansky; al secondo turno resta in campo oltre tre ore e mezzo contro Monteiro cedendo per 64-7, 6-4, 5-7. Resteranno questi gli unici due match ATP dell'anno. Nelle successive occasioni, infatti, Giannessi non riesce pi\u00f9 a superare i turni di qualificazione, che tenta a Buenos Aires e Rio in febbraio, Barcellona e Estoril in aprile. A livello Challenger raggiunge la semifinale a Punta del Este, dove viene battuto da Bolelli. Proprio con Bolelli raggiunge la finale anche in doppio nello stesso torneo.\nAl Roland Garros raggiunge l'ultimo turno di qualificazione battendo Melzer e Kamke, ma perde in tre set contro Gulbis. In seguito torna in semifinale a Poznan (sconfitto da Hurkacz), poi, anche a Wimbledon vince i primi due incontri contro Petrovic e Zopp ma al turno decisivo cede a Travaglia per 6-4, 6-2, 6-4. Agli US Open invece viene subito estromesso da Lestienne. Scivolato oltre la duecentesima posizione, torna a conquistare un titolo Challenger dopo due anni di digiuno a Banja Luka battendo Baldi in semifinale e poi, in rimonta, Carlos Berlocq in finale. Il successo lo riporta alla 174\u00aa posizione del ranking, poi leggermente ritoccata in positivo nelle ultime settimane dell'anno, fino al 160\u00ba posto.\n2021.\nIl 2021 di Giannessi parte con due sconfitte, al primo turno di qualificazioni agli Australian Open con Vilella Martinez e al Challenger di Istanbul con Giustino. I primi risultati di rilievo li ottiene nei due Challenger disputati ad Antalya, dove coglie un quarto di finale e una semifinale. Successivamente arriva ai quarti anche nei Challenger di Gran Canaria-2 e Belgrado e in semifinale a Marbella. A fine aprile arriva in semifinale anche a Roma Garden, sconfitto in tre ore di gioco da Juan Manuel Cer\u00fandolo. Al Roland Garros supera le qualificazioni e al primo turno pesca Nishikori, che lo sconfigge in una battaglia di oltre quattro ore, 6/4, 6/7, 6/3, 4/6, 6/4. A Wimbledon viene sconfitto al primo turno di qualificazioni da Zapata Miralles. Nell'ATP 250 di Umago supera le qualificazioni battendo Molleker e Olivo. Al primo turno di main draw sconfigge Vesely 7/5, 7/6, ma al secondo turno viene superato dalla testa di serie n\u00b04 Richard Gasquet per 7/6, 6/4."}
{"id": "3561451", "revid": "762947", "url": "https://it.wikipedia.org/wiki?curid=3561451", "title": "Sinfonia n. 2 (Sibelius)", "text": "La sinfonia n. 2 in re maggiore (op. 43) di Jean Sibelius \u00e8 stata composta tra il 1900 e il 1902. La seconda \u00e8 la pi\u00f9 popolare tra le sinfonie di Sibelius ed \u00e8 quella maggiormente eseguita e registrata.\nComposizione.\nLa composizione \u00e8 iniziata durante la permanenza del compositore a Rapallo nel 1900, viaggio finanziato dal barone Axel Carpelan, ed \u00e8 poi proseguita al suo ritorno in Finlandia. La prima esecuzione, diretta dal compositore stesso, \u00e8 stata fatta dall'Orchestra filarmonica di Helsinki l'8 marzo 1902. Dopo la prima, Sibelius ha apportato alcune modifiche all'opera, e la versione definitiva \u00e8 stata eseguita per la prima volta il 10 novembre 1903 a Stoccolma, diretta da Armas J\u00e4rnefelt.\nL'orchestrazione \u00e8 migliore rispetto a quella della prima sinfonia, la forma \u00e8 pi\u00f9 matura e la violenza nordica \u00e8 sostituita da un tocco pi\u00f9 classico e luminosamente mediterraneo. La sinfonia contiene belle melodie di carattere eroico e unisce squarci di luminosit\u00e0 classicheggiante con il carattere e i sentimenti propri del romanticismo. La composizione si sviluppa organicamente da un motivo ascendente di tre note proposto in apertura il quale, dopo essere riapparso sotto varie forme in tutta l'opera, costituendo la base di molto del materiale tematico impiegato, forma il tema drammatico del finale. Sibelius affermava di ammirare la severit\u00e0 dello stile della sinfonia e la profonda coerenza logica dei motivi.\nIn merito all'origine dei temi impiegati nella sinfonia, si sa che Sibelius ha improvvisato uno dei temi del finale a Ruovesi, nel 1899, in occasione del battesimo di un figlio del pittore Akseli Gallen-Kallela. Sull'origine dei temi impiegati nel primo movimento, Karl Fredrik Wasenius, editore della casa \"Bis\", afferma che Sibelius li avrebbe improvvisati nel suo studio, in occasione di un incontro con una giovane musicista (che allora aveva solo sette anni), Irene Eneri, della quale l'editore volle sottoporgli il talento. Suonando una composizione di costei, un \"Capriccio Orientale\", il compositore inizi\u00f2 ad improvvisare, affermando di \"aver trovato ci\u00f2 che attendeva da settimane\". I temi dell'andante invece sono stati abbozzati da Sibelius durante la sua permanenza a Rapallo, nel febbraio del 1901: nelle sue bozze uno \u00e8 associato alla figura di Cristo, uno all'incontro tra Don Giovanni (il protagonista dell'omonima opera mozartiana) e la morte. Ma la sinfonia \u00e8 stata completata dopo oltre un anno di lavoro, e in questo arco di tempo tali intenti programmatici sono stati messi da parte.\nMovimenti.\nLa sinfonia \u00e8 strutturata in quattro movimenti.\nI. Allegretto.\n\"Allegretto - Poco allegro - Tranquillo, ma poco a poco ravvivando il tempo all'allegro - Poco largamente - Tempo I - Poco allegro\"\nIl primo movimento comincia con un tema saltellante dei legni in tonalit\u00e0 d'impianto su accordi ribattuti degli archi. Il primo accordo, con il frammento ascendente di tre note, costituisce il motivo portante di tutta la composizione, analogamente al ruolo svolto dall'introduzione dei clarinetti nella prima sinfonia. Segue un'alternanza fra i fiati e i corni, e gli studiosi faticano ad identificare chiaramente un secondo tema come lo si aspetterebbe nella forma sonata.\nNello sviluppo il tema iniziale, terminante con una quinta discendente, ritorna sotto varie sembianze, in maniera pi\u00f9 drammatica. L'elaborazione di questo sviluppo \u00e8 molto lunga, al punto che costituisce, in contrasto alle regole classiche, la gran parte del primo movimento. Nella ripresa il materiale musicale viene efficacemente sintetizzato. Dopo momenti di carattere pi\u00f9 scuro, il movimento si conclude con lo stesso carattere idilliaco dell'inizio.\nII. Tempo andante.\n\"Tempo andante, ma rubato - Poco allegro - Molto largamente - Andante sostenuto - Andante con moto ed energico - Allegro - Poco largamente - Molto largamente - Andante sostenuto - Andante con moto ed energico - Andante - Pesante\"\nL'andante inizia con una lunga sezione di pizzicati dei violoncelli e dei contrabbassi. Il primo tema, quello che era stato concepito come la morte nel castello di Don Giovanni, viene proposto dal fagotto e si sviluppa in un contesto di ansiet\u00e0 crescente. In contrasto vi \u00e8 il tema associato alla figura del Cristo, molto pi\u00f9 celestiale e rassicurante. I due temi si alternano trasformandosi vicendevolmente, con giri complessi di tonalit\u00e0, come l'episodio in sol bemolle maggiore, quasi a riflettere la lotta fra morte e redenzione, bench\u00e9 la sinfonia non abbia intento programmatico. Poco a poco il melodico secondo tema prende il sopravvento e diventa il protagonista. Il movimento si conclude con due pizzicati.\nIII. Vivacissimo.\n\"Vivacissimo - Lento e soave - Tempo primo - Lento e soave - (attacca)\"\nIl vivacissimo (uno scherzo) \u00e8 impetuoso, analogamente a quello della sinfonia che lo precede. Il suo primo tema \u00e8 vorticoso, affidato ai violini; ad esso si contrappone subito il flauto che propone un tema secondo tema pi\u00f9 cantabile anche se comunque ritmico, accompagnato da figurazioni molto vivaci degli archi. Il tempo rallenta arrivando al trio, che inizia con otto struggenti ripetizioni della stessa nota da parte del primo oboe, figurazione che ritorna pi\u00f9 volte nelle misure seguenti, e porta ad una grande affermazione della stessa. Lo scherzo si ripete. Si ripete anche il trio, ma in forma abbreviata; da qui si genera un passo mosso e il solito motivo ascendente di tre note funge infine da ponte per l'attacco senza fermata del finale.\nIV. Finale: Allegro moderato.\n\"Finale: Allegro moderato - Moderato assai - Meno moderato e poco a poco ravvivando il tempo - Tempo I - Largamente e pesante - Poco largamente - Molto largamente\"\nAnche nel finale ritorna il tema iniziale di tre note ascendenti, in tonalit\u00e0 d'impianto, ma in questo caso la replica \u00e8 affidata non pi\u00f9 ai legni, bens\u00ec alle trombe. Segue il vero primo tema, affidato a tutti i violini, espansivo, cantabile, solenne; questo tema \u00e8 stato ripreso, nella stessa tonalit\u00e0, da Gigi D'Agostino in \"L'amour toujours\". La sua elaborazione porta al secondo tema. Il motivo introdotto dagli oboi \u00e8 stato scritto da Sibelius in memoria di Elli J\u00e4rnefelt, sorella di sua moglie, morta suicida. Il tema si espande poco a poco su tutta l'orchestra (quasi - sebbene assai alla lontana - come un lungo crescendo rossiniano) assume un tono maestoso e porta di nuovo agli squilli di trombe che introducono la ripresa del primo tema. Regolarmente e brevemente si ritorna al secondo tema e al suo crescendo. Che per\u00f2 introduce la sezione finale, sorretta vigorosamente dagli archi, con ampi squilli degli ottoni. A detta del musicologo Erkki Salmenhaara, studioso della musica di Sibelius, un particolare effetto viene ottenuto quando il motivo ascendente di tre note raggiunge finalmente, per la prima volta nella sinfonia, la quarta nota. Con questo clima solare e luminoso la sinfonia si conclude positivamente.\nAccoglienza.\nIn Finlandia la popolarit\u00e0 della sinfonia \u00e8 legata al sentimento nazionalista che viene percepito nella stessa. Il primo e l'ultimo movimento, con il loro eroismo, il loro ottimismo ed il grandioso finale hanno toccato il pubblico finlandese, che vi leggeva un messaggio patriottico per l'indipendenza della Finlandia (l'opera \u00e8 stata composta nel periodo dell'invasione russa), tanto da farla conoscere come \"Sinfonia della liberazione\", affermando la fama di Sibelius quale compositore nazionale finlandese. La sinfonia ha riscosso grande successo anche fuori dalla Finlandia. Il direttore finlandese George Schn\u00e9evoight associ\u00f2 un programma di argomento patriottico ai movimenti: il primo ritrarrebbe la vita pastorale della Finlandia, il secondo la brutalit\u00e0 dell'occupazione straniera, il terzo l'oppressione dello spirito patriottico e il quarto la speranza gloriosa per la liberazione dalla tirannia.\nRegistrazioni.\nLa prima registrazione \u00e8 stata incisa da Robert Kajanus con la London Symphony Orchestra, per la casa discografica HMV, nel maggio 1930."}
{"id": "3561454", "revid": "367445", "url": "https://it.wikipedia.org/wiki?curid=3561454", "title": "Santa Maria di Campagna", "text": ""}
{"id": "3561472", "revid": "287204", "url": "https://it.wikipedia.org/wiki?curid=3561472", "title": "Macurap", "text": ""}
{"id": "3561473", "revid": "46931", "url": "https://it.wikipedia.org/wiki?curid=3561473", "title": "Makur\u00e1pi", "text": ""}
{"id": "3561474", "revid": "46931", "url": "https://it.wikipedia.org/wiki?curid=3561474", "title": "Macur\u00e1p", "text": ""}
{"id": "3561475", "revid": "46931", "url": "https://it.wikipedia.org/wiki?curid=3561475", "title": "Macurapi", "text": ""}
{"id": "3561476", "revid": "46931", "url": "https://it.wikipedia.org/wiki?curid=3561476", "title": "Kurateg", "text": ""}
{"id": "3561492", "revid": "228587", "url": "https://it.wikipedia.org/wiki?curid=3561492", "title": "Standard Ethics", "text": "Standard Ethics \u00e8 un'agenzia di rating indipendente sulla sostenibilit\u00e0, con sede a Londra. Assume l'attuale denominazione nel 2014, precedentemente denominata Standard Ethics Aei aveva sede a Bruxelles dal 2004. In Italia, secondo l'Enciclopedia Treccani, \u00e8 la prima a coniare ed utilizzare il termine rating etico .\nL'agenzia si qualifica come \"self-regulated sustainability rating agency\" per avere volontariamente adottato - in assenza di regole sui Rating ESG (\"Environmental, Social and corporate Governance\") - il modello e i vincoli delle agenzie di rating di merito creditizio. L'agenzia \u00e8 anche nota per avere introdotto un approccio standard ed \"istituzionale\" ai \"rating\" sulla sostenibilit\u00e0, distinguendo le valutazioni ESG sulla Responsabilit\u00e0 sociale d'impresa rispetto a quelle sulla sostenibilit\u00e0, la quale \u00e8, secondo l'agenzia, una nozione globale e generale la cui definizione non spetta alle imprese o agli investitori ma solo alle istituzioni sovranazionali.\nInfatti, emette lo Standard Ethics Rating, una valutazione di sostenibilit\u00e0 e governance fondata sulla \"compliance\" ai principi e alle indicazioni volontarie delle Nazioni Unite, dell'Organizzazione per la Cooperazione e lo Sviluppo Economico (OCSE) e dell'Unione europea. Misurando l'aderenza solamente ad indicazioni internazionali, Standard Ethics adotta un principio \"ethic neutral\" nelle proprie valutazioni. Dal punto di vista del modello di attivit\u00e0, essendosi autoregolata sul modello della agenzie di rating tradizionali (vigilate dall'ESMA), essa introduce nel settore l'Applicant-Pay model, per cui il servizio viene svolto per le imprese richiedenti il \"rating\" e non per gli investitori sotto forma di consulenza d'investimento. Un modello che prevede terziet\u00e0 verso il mercato e gli investitori (a cui i rating sono diretti).\n\"Standard Ethics Rating\".\nLo \"Standard Ethics Rating\" (SER) \u00e8 un \"Sustainability Solicited Ratings\" (SSR), appartiene alla categoria dei rating extra finanziari richiesti e sollecitati dall'impresa. Nello specifico, lo \"Standard Ethics Rating\" (SER) si concentra nella valutazione degli aspetti di governo societario, ambientali e sociali e misura il livello di compliance alle indicazioni della UE, dell'OCSE e delle Nazioni Unite, quindi offre una misura sulla adesione alle maggiori indicazioni internazionali sulla sostenibilit\u00e0.\nStandard Ethics collega al Rating anche una valutazione quali-quantitativa sul rischio reputazionale dell'impresa.\nLa metodologia ed il sistema di valutazione sotto forma di un Rating ad 9 livelli, fu introdotto da Standard Ethics, nel 2002: EEE; EEE-; EE+ ; EE; EE-; E+; E; E-; F ; dove \u201cEEE\u201d rappresenta il modello, \u201cEE\u201d la media, la singola \u201cE\u201d sotto la media. Le nazioni o societ\u00e0 quotate che si discostano in modo eccessivo dai valori delle Nazioni Unite non ricevono il Rating e vengono incluse tra gli emittenti \u201csospesi\u201d. La misurazione \u00e8 ora adottata anche da altre case e rimane il pi\u00f9 lungo studio statistico pubblico sulla Responsabilit\u00e0 sociale d'impresa delle grandi aziende quotate.\nL'Agenzia fornisce al richiedente solo servizi inerenti al \"rating\", e comunica di non effettuare consulenza e non utilizzare i dati raccolti per ricerche a pagamento verso asset management o banche.\nIndici.\nL'agenzia londinese copre i maggiori mercati borsistici dell'area Ocse e le maggiori societ\u00e0 quotate, compresa l'Italia con indici nazionali o settoriali. Sono indici i cui componenti e pesi vengono resi gratuitamente noti. \nNel 2013 Standard Ethics ha lanciato lo Standard Ethics Italian Banks Index sul sistema bancario italiano e dal 1\u00ba gennaio 2014 lo Standard Ethics Italian Index.\nLe maggiori societ\u00e0 quotate italiane sono sotto osservazione da Standard Ethics (da oltre quindici anni) sono cos\u00ec valutate (lista di aggiornamento dei rating pubblicati sul sito di SE alla data pubblicata a lato del rating nella tabella sottostante):\n\"Per tutte le informazioni piu' aggiornate relative ai rating pubblici di Standard Ethics si rimanda al sito: http://www.standardethicsrating.eu/\"\nRating alle Nazioni.\nQuesta invece la situazione degli Stati nazionali con \"rating\" di sostenibilit\u00e0 come da aggiornamento dei rating pubblicati sul sito di SE a gennaio 2019. Dal 2013 e per la prima volta \u00e8 stata retata anche la Citt\u00e0 dello Stato Vaticano:\n\"Per tutte le informazioni piu' aggiornate relative ai rating pubblici di Standard Ethics si rimanda al sito: http://www.standardethicsrating.eu/\""}
{"id": "3561493", "revid": "729019", "url": "https://it.wikipedia.org/wiki?curid=3561493", "title": "Isola Egg", "text": "Egg (in lingua aleutina \"Ugal\u011da\") \u00e8 una piccola isola del gruppo delle Fox nell'arcipelago delle Aleutine orientali e appartiene all'Alaska (USA). Ha una superficie di 1,259\u00a0km\u00b2; si trova all'estremit\u00e0 orientale di Unalaska, vicino alla punta nord-est dell'isola di Sedanka.\nIl suo attuale nome \u00e8 la traduzione di quello datole nel 1826 dal tenente Sary\u010dev della Marina imperiale russa che la chiam\u00f2 \"ostrov Jai\u010dnyj\" cio\u00e8 \"isola dell'uovo\". L'isola ha avuto altri nomu: \"Ugalgan\", \"Gagalgin\", \"Oreshik\"."}
{"id": "3561497", "revid": "1442080", "url": "https://it.wikipedia.org/wiki?curid=3561497", "title": "Tampa Open 1991 - Doppio", "text": "Il doppio del torneo di tennis Tampa Open 1991, facente parte dell'ATP Tour, ha avuto come vincitori Ken Flach e Robert Seguso che hanno battuto in finale David Pate e Richey Reneberg 6-7, 6-4, 6-1."}
{"id": "3561505", "revid": "6923", "url": "https://it.wikipedia.org/wiki?curid=3561505", "title": "Walter Howell Deverell", "text": "Walter Howell Deverell nacque in Virginia (Stati Uniti), da una famiglia inglese che, due anni dopo la sua nascita, torn\u00f2 nel Regno Unito.\nDeverell studi\u00f2 pittura alla Royal Academy, dove incontr\u00f2 Dante Gabriel Rossetti con il quale strinse amicizia e inizi\u00f2 una intensa collaborazione dal 1851. Deverell fu anche influenzato da Gabriel Rossetti tramite il quale si associ\u00f2 alla Confraternita dei Preraffaelliti, che era stata fondata nel 1848, e gi\u00e0 dalle sue prime opere mostr\u00f2 come la sua adesione a tale Movimento fosse pienamente sentita.\nDeverell incontr\u00f2 inoltre Elizabeth Siddal, la prima e forse la pi\u00f9 famosa modella dei Preraffaelliti, pittrice anch'essa, e se ne innamor\u00f2, ma la Siddal prefer\u00ec sposare il suo amico Rossetti.\nDeverell pot\u00e9 completare poche opere, di cui quattro furono esposte alla Royal Academy. Ci\u00f2 perch\u00e9, affetto da una forma di nefrite cronica, si spense prematuramente a 26 anni, a Londra."}
{"id": "3561508", "revid": "287204", "url": "https://it.wikipedia.org/wiki?curid=3561508", "title": "Cyber-Jason", "text": ""}
{"id": "3561511", "revid": "986213", "url": "https://it.wikipedia.org/wiki?curid=3561511", "title": "Emanuele Clarizio", "text": "Biografia.\nNasce a Milano il 18 maggio 1911 da Pasquale e Giulia, terzo di quattro figli: Venanzio, Antonio e Maria, la quinta, Teresa, morir\u00e0 all'et\u00e0 di 10 anni. Viene ordinato presbitero il 7 dicembre 1933 per la diocesi di Roma.\nIl 5 ottobre 1961 papa Giovanni XXIII lo nomina nunzio apostolico in Repubblica Dominicana ed in pari tempo arcivescovo titolare di Claudiopoli di Isauria.\nRiceve la consacrazione episcopale il 29 ottobre 1961 dal cardinale Amleto Giovanni Cicognani, segretario di Stato, co-consacranti Angelo Dell'Acqua, arcivescovo titolare di Calcedonia e sostituto della segreteria di Stato, e Martin John O'Connor, arcivescovo titolare di Laodicea di Siria, presidente della Pontificia commissione per la cinematografia, la radio e la televisione, nonch\u00e9 rettore del Pontificio Collegio Americano del Nord.\nIl 12 giugno 1967 viene nominato delegato apostolico in Canada. Diventer\u00e0 pro-nunzio apostolico a partire dal 14 giugno 1969 e nel contempo arcivescovo titolare di Anzio.\nIl 19 marzo 1970 papa Paolo VI lo nomina primo presidente del Pontificio Consiglio della Pastorale per i Migranti e gli Itineranti, incarico che manterr\u00e0 fino al 18 settembre 1986.\nDal 17 novembre 1982 fino al 1991 \u00e8 anche presidente della Peregrinatio ad Petri Sedem.\nMuore il 16 aprile 2001 all'et\u00e0 di 89 anni.\nGenealogia episcopale.\nLa genealogia episcopale \u00e8:\nLa successione apostolica \u00e8:"}
{"id": "3561513", "revid": "287204", "url": "https://it.wikipedia.org/wiki?curid=3561513", "title": "Gran Premio motociclistico di Germania 1952", "text": "Il Gran Premio motociclistico di Germania svoltosi il 20 luglio 1952 fu la quinta prova del motomondiale 1952 e il primo Gran Premio motociclistico di Germania con validit\u00e0 mondiale\nSi svolse sul circuito di Solitude nelle vicinanze di Stoccarda e vide in gara tutte le classi disputate in singolo oltre che i sidecar.\nLe vittorie nelle singole categorie furono del pilota irlandese Reg Armstrong nelle due classi di maggior cilindrata (500 e 350), dei piloti tedeschi Rudi Felgenheier e Werner Haas rispettivamente in classe 250 e in classe 125.\nPer quanto riguarda le motocarrozzette si impose l'equipaggio britannico Cyril Smith/Bob Clements.\nClasse 500.\nFurono 25 i piloti al via e di questi 11 vennero classificati al termine della gara.\nClasse 350.\nAssente il vincitore dei quattro gran premi precedenti della classe 350 e gi\u00e0 matematicamente iridato piloti Geoff Duke che si era infortunato in una gara fuori campionato e che aveva dovuto porre termine anticipatamente alla stagione, anche un altro dei protagonisti del campionato, Ray Amm, venne messo fuori gara da un incidente occorso nelle prove e la vittoria fu cos\u00ec di Reg Armstrong.\nClasse 250.\nDurante la gara un incidente coinvolse due piloti ufficiali Moto Guzzi, Enrico Lorenzetti e Bruno Ruffo; se il primo non sub\u00ec particolari conseguenze, il secondo, che ottenne anche il giro pi\u00f9 veloce in gara, ne usc\u00ec gravemente infortunato e non ritorn\u00f2 pi\u00f9 alle competizioni per quest'anno.\nLa vittoria della DKW del pilota tedesco Rudi Felgenheier rappresent\u00f2 sia la prima vittoria nel motomondiale per la casa motociclistica tedesca, sia la prima vittoria ottenuta da una moto dotata di motore a due tempi."}
{"id": "3561514", "revid": "155634", "url": "https://it.wikipedia.org/wiki?curid=3561514", "title": "ATP German Open 1991 - Singolare", "text": "Il singolare dell'ATP German Open 1991 \u00e8 stato un torneo di tennis facente parte dell'ATP Tour.\nKarel Nov\u00e1\u010dek ha battuto in finale Magnus Gustafsson 6\u20133, 6\u20133, 5\u20137, 0\u20136, 6\u20131.\nTeste di serie.\nLe prime 8 teste di serie hanno ricevuto un bye per il 2\u00ba turno"}
{"id": "3561519", "revid": "729019", "url": "https://it.wikipedia.org/wiki?curid=3561519", "title": "Isola Wislow", "text": "Wislow \u00e8 una piccola isola del gruppo delle Fox nell'arcipelago delle Aleutine orientali e appartiene all'Alaska (USA). Ha una lunghezza di soli 160\u00a0m; si trova nella baia di Reese sulla costa settentrionale dell'isola di Unalaska."}
{"id": "3561523", "revid": "41791790", "url": "https://it.wikipedia.org/wiki?curid=3561523", "title": "Energia cinetica generalizzata", "text": ""}
{"id": "3561524", "revid": "757246", "url": "https://it.wikipedia.org/wiki?curid=3561524", "title": "Forza generalizzata", "text": ""}
{"id": "3561528", "revid": "729019", "url": "https://it.wikipedia.org/wiki?curid=3561528", "title": "ATP German Open 1991 - Doppio", "text": "Il doppio del torneo di tennis ATP German Open 1991, facente parte dell'ATP Tour, ha avuto come vincitori Sergio Casal e Emilio S\u00e1nchez che hanno battuto in finale C\u00e1ssio Motta e Danie Visser, 7\u20136, 7\u20136.\nTeste di serie.\nLe prime teste di serie hanno ricevuto un bye per il 2\u00ba turno"}
{"id": "3561529", "revid": "599013", "url": "https://it.wikipedia.org/wiki?curid=3561529", "title": "Aleksandra Przybysz", "text": "Giocava nel ruolo di schiacciatrice."}
{"id": "3561530", "revid": "41791855", "url": "https://it.wikipedia.org/wiki?curid=3561530", "title": "Derivate parziali", "text": ""}
{"id": "3561535", "revid": "1442080", "url": "https://it.wikipedia.org/wiki?curid=3561535", "title": "U.S. Men's Clay Court Championships 1991 - Doppio", "text": "Il doppio del torneo di tennis U.S. Men's Clay Court Championships 1991, facente parte dell'ATP Tour, ha avuto come vincitori Rick Leach e Jim Pugh che hanno battuto in finale Bret Garnett e Greg Van Emburgh 6-3, 2-6, 6-3."}
{"id": "3561546", "revid": "1442080", "url": "https://it.wikipedia.org/wiki?curid=3561546", "title": "Croatia Open Umag 1991 - Doppio", "text": "Il doppio del torneo di tennis Croatia Open Umag 1991, facente parte dell'ATP Tour, ha avuto come vincitori Gilad Bloom e Javier S\u00e1nchez che hanno battuto in finale Richey Reneberg e David Wheaton 7-6, 2-6, 6-1."}
{"id": "3561549", "revid": "1543377", "url": "https://it.wikipedia.org/wiki?curid=3561549", "title": "Yingluck Shinawatra", "text": "\u00c8 sorella dell'ex primo ministro Thaksin Shinawatra, deposto da un colpo di Stato nel 2006. Incriminata per inadempienza al dovere in riferimento a un episodio accaduto nel periodo in cui fu a capo del governo, si \u00e8 rifugiata all'estero prima della sentenza che l'ha condannata in contumacia a 5 anni di detenzione, sostenendo la propria innocenza e dichiarandosi vittima di una macchinazione del regime militare per impedire il ritorno al governo della famiglia Shinawatra.\nBiografia.\nFamiglia Shinawatra.\nNacque nella provincia di Chiang Mai da una famiglia benestante thai-cinese di origine hakka, Era la pi\u00f9 giovane dei nove figli di Loet Shinawatra e Yindi Ramingwong. Il padre era un uomo d'affari e membro della giunta comunale di Chiang Mai. La nonna materna, principessa Chanthip na Chiangmai, era discendente del re di Chiang Mai Thammalangka.\nIstruzione.\nYingluck frequent\u00f2 il Regina Coeli College, scuola privata per ragazze, e continu\u00f2 gli studi allo Yupparaj College. Si laure\u00f2 nella Facolt\u00e0 di Scienze politiche e Pubblica amministrazione dell'Universit\u00e0 di Chiang Mai nel 1988 e nel 1991 ottenne un master universitario in Sistemi informatici manageriali alla Kentucky State University.\nPrima parte della carriera da dirigente aziendale.\nInizi\u00f2 a lavorare nel 1993 nel ramo vendite e marketing nell'azienda di \"directory\" telefonico Shinawatra Directories e ben presto divenne dirigente. L'anno dopo entr\u00f2 come general manager alla Rainbow Media, azienda subordinata alla International Broadcasting Corporation, che sarebbe in seguito diventata la TrueVisions. Lasci\u00f2 la ditta nel 2002 dopo esserne diventata la vice-amministratrice delegata e fu assunta come amministratrice delegata della Advanced Info Service (AIS), il maggiore operatore di telefonia mobile della Thailandia. Dopo la vendita della Shin Corporation (azienda collegata all'AIS) alla Temasek Holdings, Yingluck lasci\u00f2 l'AIS e fu amministratrice delegata della SC Asset Co Ltd, l'azienda per lo sviluppo delle propriet\u00e0 degli Shinawatra. Fu indagata per presunte irregolarit\u00e0 legate alla vendita della Shin Corporation ma non sub\u00ec conseguenze. \u00c8 stata anche membro del comitato della Fondazione Thaicom.\nVita privata.\nEbbe un figlio, Supasek, con il convivente Anusorn Amornchat, e quel tempo dirigente del gruppo Charoen Pokphand e amministratore delegato della M Link Asia Corporation PCL. La sorella di Yingluck,Yaowapa, \u00e8 moglie dell'ex primo ministro Somchai Wongsawat.\nCarriera politica.\nPremesse.\nYingluck Shinawatra fu eletta primo ministro nel 2011 in un periodo di grave instabilit\u00e0 del Paese iniziato durante il governo del fratello, che era diventato capo del governo per la prima volta nel 2001. Thaksin aveva egemonizzato la politica thailandese per 5 anni con una politica populista in favore della fasce pi\u00f9 povere della popolazione che gli valsero l'appoggio degli elettori del nord e del nord-est, tradizionali serbatoi di voti per la famiglia Shinawatra. Il suo operato lese gli interessi e sollev\u00f2 le proteste della classe dominante di Bangkok, dando inizio alla crisi che culmin\u00f2 nel colpo di Stato del 2006 con cui una giunta militare lo destitu\u00ec e affid\u00f2 il governo al generale in pensione Surayud Chulanont. Thaksin si rifugi\u00f2 in seguito all'estero dopo essere stato incriminato per abuso di potere, conflitto di interessi, corruzione e riciclaggio di denaro sporco, e fu quindi condannato in contumacia a due anni di prigione l'per abuso di potere. Secondo i sostenitori della famiglia, queste accuse sono montature organizzate dagli avversari politici. In quegli anni si distinsero le camicie rosse del Fronte Unito per la Democrazia contro la Dittatura, gli attivisti pi\u00f9 accesi schieratisi con gli Shinawatra nella lotta contro il sistema militare della Thailandia monarchica e conservatrice.\nLe elezioni del dicembre 2007, le prime dopo il colpo di Stato, furono vinte dal Partito del Potere Popolare (PPP) alleato della famiglia Shinawatra. Primo ministro fu nominato Samak Sundaravej, che dopo pochi mesi venne destituito dalla Corte Costituzionale per conflitto d'interessi. Il suo posto fu preso da un altro membro del PPP, Somchai Wongsawat, cognato di Thaksin e Yingluck, che dopo soli due mesi fu a sua volta deposto dalla Corte Costituzionale con l'accusa di brogli elettorali commessi dal PPP alle ultime consultazioni. Il partito venne disciolto e i suoi membri inibiti a ricoprire cariche pubbliche per 5 anni. La legislatura con il governo del PPP ebbe fine a causa della crisi politica in Thailandia del 2008 generata dalle crescenti proteste dei conservatori, che arrivarono ad occupare il Parlamento e l'aeroporto Suvarnabhumi, il principale scalo del Paese.\nIl governo fu affidato senza elezioni a Abhisit Vejjajiva del conservatore Partito Democratico, evento che fu duramente contestato dalla fazione pro-Shinawatra. I ripetuti scontri politici e di piazza che si verificarono in seguito culminarono nella crisi della primavera del 2010, quando i sostenitori di Thaksin organizzarono dure manifestazioni per ottenere le dimissioni del governo e nuove elezioni. L'esercito represse le proteste con la forza, il bilancio finale degli scontri che seguirono fu di 90 morti e feriti. La maggior parte delle vittime furono manifestanti anti-governativi, ma furono uccisi anche diversi militari.\nEntrata in politica e nomina a primo ministro.\nGli scontri si placarono e nei mesi successivi le camicie rosse si riorganizzarono. Nel maggio 2011 furono fissate le nuove elezioni che si tennero nel luglio successivo e videro la schiacciante vittoria di Yingluck, candidata del neonato partito Pheu Thai, la quale form\u00f2 un governo di coalizione. L'opposizione dei conservatori fu inizialmente moderata. Il governo ebbe riconoscimenti positivi per il modo in cui furono gestite le inondazioni che afflissero il Paese alla fine del 2011, le peggiori dall'inizio degli anni sessanta del Novecento.\nGravi critiche furono invece mosse al governo per la gestione del programma che garantiva agli agricoltori un prezzo minimo sulla vendita del riso superiore a quello dei mercati. Il successivo crollo dei prezzi del riso provoc\u00f2 ingenti perdite allo Stato; il partito fu accusato di aver intrapreso un'ennesima politica populista al fine di prendere voti e allo stesso tempo di far arricchire intermediari legati agli Shinawatra. Inoltre, nei mesi successivi il governo non riusc\u00ec a trovare i fondi per pagare agli agricoltori quanto promesso. In relazione a tali fatti, la responsabilit\u00e0 di malgoverno fu addossata a Yingluck, contro la quale venne aperto un procedimento dalla Commissione anti-corruzione.\nManifestazioni anti-governative del 2013-2014.\nLa crisi politica thailandese si riacutizz\u00f2 con le manifestazioni anti-governative di Bangkok dell'ottobre 2013 contro la proposta di legge presentata dal governo che prevedeva un'amnistia per i reati connessi alla crisi politica tra il 2006 e il 2011, di cui avrebbe usufruito anche Thaksin. A capo delle proteste dei conservatori vi fu l\u2019ex vice primo ministro fuoriuscito dal Partito Democratico Suthep Thaugsuban. Una serie di grandi manifestazioni paralizzarono per lungo tempo buona parte della capitale e determinarono la caduta dell'esecutivo di Yingluck, che dissolse il Parlamento in dicembre e continu\u00f2 a governare \"ad interim\" in attesa di nuove elezioni.\nLe elezioni furono fissate per il 2 febbraio 2014, ma vennero boicottate dall'opposizione che presidi\u00f2 i seggi elettorali per impedire di votare. I conservatori chiesero che alla famiglia Shinawatra fosse preclusa la possibilit\u00e0 di controllare il governo con una legge elettorale senza la quale quasi sicuramente i partiti vicini agli Shinawatra avrebbero vinto, come era avvenuto in tutte le consultazioni a partire da quella del 2001.\nDestituzione.\nDopo sette mesi di dure proteste, che chiedevano le sue dimissioni perch\u00e9 rappresentava gli interessi del deposto fratello, nel maggio del 2014 Yingluck fu destituita con una sentenza della Corte Costituzionale, come era successo ai suoi predecessori Samak Sundaravej e Somchai Wongsawat. Fu riconosciuta colpevole di \"abuso del potere politico a fini personali\" per aver rimosso dall'incarico nel 2011 l'ex capo del Consiglio di sicurezza nazionale ed averlo sostituito con un proprio parente. Con tale sentenza furono destituiti anche tutti gli altri ministri in carica quando successe il fatto. Il nuovo esecutivo provvisorio venne formato con altri politici della coalizione che era al governo, non implicati nella rimozione dell'ufficiale nel 2011. Primo ministro \"ad interim\" divenne Niwatthamrong Boonsongpaisan, l'ex ministro del Commercio, incaricato di guidare il Paese verso nuove elezioni.\nLa destituzione di Yingluck cre\u00f2 preoccupazione per le eventuali ritorsioni ad opera delle camicie rosse. I dimostranti anti-governativi proseguirono le proteste chiedendo al Senato di proclamare un nuovo governo che preparasse una nuova legge elettorale. Anche le camicie rosse si riunirono in massa nei pressi della capitale in supporto del governo e si temette che la vicinanza tra i due schieramenti potesse portare a una guerra civile.\nColpo di Stato militare del maggio 2014.\nCon l'acutizzarsi della tensione, il 20 maggio 2014 i militari del neonato Consiglio nazionale per la pace e per l'ordine, capeggiato dal comandante in capo dell'esercito Prayuth Chan-ocha, proclamarono la legge marziale ed il 22 successivo effettuarono un colpo di Stato, il dodicesimo da quando \u00e8 stata concessa la Costituzione nel 1932. Il governo \"ad interim\" fu sciolto, la Costituzione (imposta nel 2007 dall'esercito) venne soppressa, entr\u00f2 in vigore il coprifuoco sul territorio nazionale dalle 22 alle 5 e i dimostranti di entrambi gli schieramenti furono dispersi. I provvedimenti vennero presi dopo che, a partire dall'inizio delle proteste in novembre, 28 persone avevano perso la vita e 700 erano state ferite in scontri e attentati collegati alle proteste.\nLa mattina del 23 maggio, Prayuth Chan-ocha si auto-proclam\u00f2 primo ministro \"ad interim\" della Thailandia e convoc\u00f2 23 \"leader\" politici nazionali nonch\u00e9 114 esponenti delle dimostrazioni dei mesi precedenti. All'incontro partecip\u00f2 Yingluck, che fu tratta in arresto assieme ad alcuni familiari e a molti dei politici ed attivisti presenti, dopo che era stato loro notificato il divieto di lasciare il Paese.\nTra i primi provvedimenti presi dalla giunta militare, furono vietati gli assembramenti di pi\u00f9 di 5 persone. L'imponente spiegamento militare che accompagn\u00f2 tali provvedimenti rese impossibile organizzare un movimento di resistenza, le prime manifestazioni anti-golpiste delle camicie rosse furono disperse e nel giro di qualche giorno la situazione era sotto il controllo delle forze dell'ordine. Yingluck fu rilasciata dopo alcuni giorni, durante i quali non c'erano notizie precise sulla sua sorte, e rimase sotto il controllo della giunta militare. Negli anni successivi la giunta ha continuato la repressione sulle opposizioni legate agli Shinawatra arrestando attivisti, politici e giornalisti e vietando ogni forma di dissenso.\nProcedimenti giudiziari.\nOltre al processo con cui nel maggio del 2014 fu destituita dalla carica di primo ministro con la sentenza della Corte Costituzionale che la riconobbe colpevole di \"abuso del potere politico a fini personali\", Yingluck dovette affrontare il processo che la vedeva incriminata per lo scandalo del riso. Il 23 gennaio 2015 il Parlamento diede l'autorizzazione a procedere nei suoi confronti e nella stessa seduta fu approvata la sua interdizione a rientrare in politica per cinque anni. Il mese successivo le fu negato il permesso di viaggiare all'estero e fu formalmente incriminata per inadempienza al dovere dalla Corte suprema di Bangkok, che fiss\u00f2 la prima udienza al 19 maggio.\nIn settembre Yingluck intent\u00f2 una causa contro il procuratore generale della Corte suprema per aver proceduto senza aver esaminato con cura le prove e i testimoni; in tale occasione ribad\u00ec di aver condotto con onest\u00e0 il programma sul prezzo del riso offerto dal suo governo. L'annuncio del verdetto nei confronti di Yingluck era in programma per il 25 agosto 2017, ma fu rinviato perch\u00e9 non si present\u00f2 all'udienza e a sorpresa lasci\u00f2 di nascosto il Paese rifugiandosi all'estero. Il 27 settembre la Corte suprema annunci\u00f2 di averla riconosciuta colpevole del reato per cui era imputata e di condannarla alla pena di 5 anni di detenzione.\nGli anni in esilio.\nSecondo rappresentanti del partito Pheu Thai, Yingluck si era nel frattempo recata a Dubai, anche se la notizia non era ufficiale. Secondo alcune notizie di stampa, si sarebbe in seguito trasferita nel Regno Unito ed avrebbe ottenuto un visto d'ingresso valido per 10 anni. In quegli anni ottenne la residenza in diversi paesi ma lei e soprattutto il fratello mantennero grande influenza sulla politica thailandese, pur rimanendo a vivere entrambi in esilio. Nel dicembre 2018 fu nominata presidente del terminal internazionale dei container per il porto di Shantou, nella provincia cinese del Guangdong.\nPolitica della giunta militare per prevenire il ritorno al governo degli Shinawatra.\nL'operato della giunta di Prayuth \u00e8 stato ritenuto da molti governi stranieri un passo indietro nel processo di pace e democratizzazione del Paese, mentre suscit\u00f2 manifestazioni di giubilo tra i conservatori thailandesi.\nTra i programmi inizialmente prospettati dalla giunta, uno dei pi\u00f9 controversi fu quello relativo all'annunciata riforma della legge elettorale prima delle prossime elezioni. Durante le manifestazioni dei conservatori contro il governo di Yingluck Shinawatra, i capi delle opposizioni dichiararono pi\u00f9 volte che l'emanazione di una nuova legge elettorale prima delle consultazioni era il presupposto fondamentale per porre fine alla propria mobilitazione. In particolare, i conservatori chiesero che tale legge escludesse definitivamente la famiglia Shinawatra dal potere.\nIl 22 luglio 2014, su proposta del governo militare, il re promulg\u00f2 la Costituzione provvisoria, che garant\u00ec impunit\u00e0 ed enorme potere ai vertici della giunta. Il 1\u00ba agosto furono nominati i membri di un Parlamento provvisorio, la maggior parte dei quali erano ufficiali dell'esercito e della polizia. Secondo il portavoce della giunta, l'organo legislativo avrebbe dovuto rimanere in carica fino alle nuove elezioni, previste inizialmente per la fine del 2015. Il nuovo Parlamento elesse all'unanimit\u00e0 Prayuth primo ministro della Thailandia il successivo 21 agosto.&lt;br&gt; Nei mesi successivi il Consiglio delle riforme bocci\u00f2 il testo della nuova Costituzione, giudicato poco democratico dai partiti e le elezioni furono pertanto rinviate al 2017. In seguito questi impegni sono stati disattesi e non sono state fissate le nuove elezioni.\nCon la morte di re Rama IX il 13 ottobre 2016, sal\u00ec al trono il figlio Vajiralongkorn (Rama X) e il 6 aprile 2017 controfirm\u00f2 la nuova Costituzione definitiva preparata dalla giunta (la 20\u00aa da quando fu introdotta la monarchia costituzionale nel 1932) che aument\u00f2 i poteri della Corte costituzionale di incriminare un civile a capo del governo, autorizz\u00f2 i militari a egemonizzare il Senato, var\u00f2 un sistema proporzionale con cui fu ridotta l'influenza dei maggiori partiti nelle elezioni ecc. Queste novit\u00e0 furono introdotte per prevenire il ritorno al potere di Thaksin e dei suoi alleati.\nDopo innumerevoli rinvii le elezioni si tennero nel marzo 2019. Prayut si candid\u00f2 a primo ministro con il nuovo Partito Palang Pracharath, pur non essendone iscritto, e Phue Thai continu\u00f2 a sostenere la politica di Thaksin. Gruppi per i diritti civili e osservatori politici criticarono il sistema di voto e la Commissione elettorale per i molti errori e irregolarit\u00e0 riscontrate. I 250 membri del Senato, secondo quanto previsto dalla Costituzione, dovevano essere scelti dalla giunta, rendendo difficile la vittoria nelle consultazioni per le opposizioni. Anche l'esito finale fu aspramente contestato, vi furono diversi rinvii sull'annuncio dei risultati definitivi e politici del Pheu Thai sostennero che vi erano stati brogli e che avrebbero fatto ricorso alla magistratura. Il primo annuncio ufficiale dei risultati parziali fu il 26 marzo, con il Partito Pheu Thai in vantaggio come numero di seggi, con una maggioranza non assoluta, seguito a breve distanza dal Palang Pracharath. Il 27 marzo, i rappresentanti di Pheu Thai, Partito del Futuro Nuovo, Partito Liberale Thai, Partito Phea Chart, Partito Prachachat, Potere del Popolo Thai e Partito della Nuova Economia, che insieme ottennero 255 seggi dei 500 seggi alla Camera, annunciarono di voler formare una coalizione di governo in opposizione ai programmi della giunta militare. Anche Prayut afferm\u00f2 di aver vinto le elezioni avendo ricevuto il maggior numero di voti e di avere quindi il diritto di formare il nuovo governo."}
{"id": "3561553", "revid": "1442080", "url": "https://it.wikipedia.org/wiki?curid=3561553", "title": "Hall of Fame Tennis Championships 2011 - Doppio", "text": "Il doppio dell'Hall of Fame Tennis Championships 2011 \u00e8 stato un torneo di tennis facente parte dell'ATP World Tour 2011.\nGli australiani Carsten Ball e Chris Guccione erano i detentori del titolo ma hanno deciso di non partecipare al torneo.\nMatthew Ebden e Ryan Harrison hanno sconfitto in finale Johan Brunstr\u00f6m e Adil Shamasdin per 4-6, 6-3, [10-5]."}
{"id": "3561556", "revid": "767487", "url": "https://it.wikipedia.org/wiki?curid=3561556", "title": "Eleven (Incognito)", "text": "Eleven \u00e8 l'undicesimo album del gruppo acid jazz inglese Incognito, pubblicato nel 2005 dall'etichetta discografica Edel Records."}
{"id": "3561558", "revid": "287204", "url": "https://it.wikipedia.org/wiki?curid=3561558", "title": "ATP Bologna Outdoor 1991 - Doppio", "text": "Il doppio del torneo di tennis ATP Bologna Outdoor 1991, facente parte dell'ATP Tour, ha avuto come vincitori Luke Jensen e Laurie Warder che hanno battuto in finale Luiz Mattar e Jaime Oncins 6-4, 7-6."}
{"id": "3561562", "revid": "1543377", "url": "https://it.wikipedia.org/wiki?curid=3561562", "title": "Piero Slongo", "text": "Biografia.\nPiero Slongo \u00e8 stato un pittore, prevalentemente di paesaggi, con uno stile personale che prende spunto dalla grande scuola paesaggistica veneta.\nAutodidatta di formazione, il suo talento naturale si sviluppa grazie alla costante frequentazione di esposizioni artistiche, in primo luogo la Biennale di Venezia, dove ha potuto ammirare fin da giovane le opere dei grandi artisti del Novecento. \nIl suo esordio avviene alla fine degli anni '50, quando espone presso varie collettive a Venezia e nel trevigiano; di particolare importanza sono state le esperienze alla 49\u00aa esposizione dell'Opera Bevilacqua La Masa (Venezia, 1961) e al Premio Burano del '69 e '70, dove vince il primo premio in entrambe le edizioni. \nRisale al 1974 tuttavia, l'evento che dar\u00e0 la svolta decisiva alla sua pittura: in quell'anno \u00e8 organizzata a Treviso una mostra antologica su Gino Rossi: Slongo assorbe l'essenza dell'impressione e il marcato cromatismo, pur rimanendo essenziale nel linguaggio e semplice nella comprensione. Da qui Slongo si dedicher\u00e0 maggiormente al paesaggio, che interpreter\u00e0 con una gamma cromatica del tutto originale. Naturalmente la formazione parte da lontano attraverso la disamina di artisti quali per esempio Oskar Kokoschka, Vincent van Gogh e Cha\u00efm Soutine.\nIl Maestro Slongo lungo la personale maturazione pittorica, attraverso l'utilizzo del colore, ha carpito i concetti della Metafisica cogliendo gli insegnamenti impliciti dalle marine di Carlo Carr\u00e0 ricche di significati inerenti alla profondit\u00e0 dell'anima (di conseguenza lungi dalla corrente pi\u00f9 conosciuta elaborata da Giorgio De Chirico, caratterizzata da scene al di fuori del tempo in molteplici punti di fuga incongruenti tra loro). \nTra i suoi soggetti preferiti: la campagna trevigiana, la Rocca di Asolo, i Castelli di Monfumo, i Colli Berici, i fiumi, gli ulivi e Burano. A questi sono da segnalare le tematiche dei fiori, delle nature morte e dei ritratti. \nPiero Slongo ha partecipato a innumerevoli premi pittorici, mostre collettive e mostre personali in Italia e all'estero. \u00c8 molto amato dal pubblico e dalla critica specializzata: Paolo Rizzi, Vittorio Sgarbi, Roberto Joos, Mario Stefani, Giulio Gasparotti, Alain Chivil\u00f2, Guglielmo Gigli, Alberto Gianquinto. \nIl Maestro Slongo fu segnalato per la prima volta da Vittorio Sgarbi durante l'edizione del 2000 di Arte Padova, come uno tra i tre pi\u00f9 interessanti artisti presenti fra quelli meno conosciuti al grande pubblico. Successivamente dopo varie esposizioni intercorse negli anni, nel 2009 con la mostra \"Paesaggi\" \nl'artista ritrova il critico ferrarese. Successivamente nel 2011 il critico Vittorio Sgarbi decise d'invitare Piero Slongo al Padiglione Italia della LVI Esposizione Internazionale d'Arte Biennale di Venezia presso la sede dell'Arsenale.\nMostre personali.\nTra le pi\u00f9 importanti mostre personali troviamo:\nMostre collettive e premi.\nTra le pi\u00f9 importanti mostre collettive e premi troviamo:\nBibliografia.\n\"Catalogo Artisti del Veneto\", ed. Rizzoli, Milano, 1974, pag. 1087 \n\"Piero Slongo. Opere 1955-2002\", catalogo della mostra, C\u00e0 dei Carraresi, Treviso, 2002 \n\"Omaggio a Slongo\", in \"Il Gazzettino\", Paolo Rizzi, Treviso, 19 maggio 2003 \n\"Piero Slongo. Paesaggi\", catalogo della mostra a cura di Vittorio Sgarbi, Galleria Berga, Vicenza, 2009 \n\"Piero Slongo\" in \"La Pittura nel Veneto. Il Novecento. Dizionario degli artisti\", C. Signorini, N. Stringa, Electa 2010\n\"Piero Slongo\" \"Impressioni Metafisiche\", catalogo della mostra a cura di Alain Chivil\u00f2, Villa Orsini, Scorz\u00e8, 2015\n\"Piero Slongo\" \"Ars\", catalogo della mostra a cura di Alain Chivil\u00f2, Galleria Civica d'Arte Moderna e Contemporanea, San Don\u00e0 di Piave / Abbazia, Mogliano Veneto, 2016\nCollegamenti esterni.\nDecesso Piero Slongo\nBiografia e critica dedicata a Piero Slongo \nPiero Slongo Impressioni Metafisiche Personale Scorz\u00e8, Villa Orsini"}
{"id": "3561563", "revid": "307923", "url": "https://it.wikipedia.org/wiki?curid=3561563", "title": "Kamiya", "text": "Kamiya \u00e8 un cognome giapponese e pu\u00f2 riferirsi a:"}
{"id": "3561564", "revid": "767487", "url": "https://it.wikipedia.org/wiki?curid=3561564", "title": "Terje Nordgarden", "text": "Biografia.\nStregato da un concerto di Bruce Springsteeen, Nordgarden inizia da giovanissimo la sua attivit\u00e0 di musicista in Norvegia, ma presto si trasferisce in Italia, in cerca di una vita pi\u00f9 caotica. Si stabilisce a Bologna, dove comincia a esibirsi come busker e nei locali. Viene notato da Paolo Benvegn\u00f9, che nel 2003 produce il suo primo disco ispirato ai cantautori come Nick Drake o Jeff Buckley. L'etichetta \u00e8 la Stoutmusic. Questo disco gli consente un'intensa attivit\u00e0 concertistica in tutta Europa.\nDopo un delicato intervento alle corde vocali per rimuovere una cisti, nel 2006 \u00e8 pronto per pubblicare il suo secondo album con uno stile che ricalca il primo album, ma con incursioni in ambito jazz e blues. Si tratta di \"A brighter kind of blue\", osannato dalla critica norvegese, \u00e8 prodotto insieme al trombettista Peder Oiseth e si rif\u00e0 a classici come \u201c\"Pink Moon\"\u201d di Nick Drake e \u201c\"Nebraska\"\u201d di Bruce Springsteen, ma con tratti pi\u00f9 luminosi e soprattutto la sua \u201cnuova\u201d voce.\nL'attivit\u00e0 concertistica diventa sempre pi\u00f9 intensa, grazie alle sue grandi capacit\u00e0 di performer. \u00c8 richiestissimo in Germania, Olanda e Francia.\nNel 2008 fonda la sua etichetta GDN Records, acronimo di Giardino Del Nord, traduzione in italiano del suo nome. Un chiaro segno dell'amore che nutre per l'Italia. Nel 2009 incide, \"The Path of Love\" per la sua stessa etichetta, provando l'avventura \"indipendente\". L'album \u00e8 registrato e prodotto a Oslo nel 2009, e in Norvegia riceve i primi apprezzamenti da parte della critica specializzata, che lo paragona a Ryan Adams. Il video della \"title track\" \u00e8 girato per\u00f2 a Roma.\nDopo un lungo tour negli Stati Uniti nel 2011, si trasferisce definitivamente in Italia, a Catania, e produce un disco molto influenzato dal blues americano, \"You Gotta Get ready, \"che riceve un ampio consenso da parte della stampa, in ogni Paese in cui viene presentato. In Italia il singolo di lancio entra in rotazione radiofonica anche su Radio Deejay.\nDiventa padre di una bimba, Maya.\nL'esperienza italiana, fatta di incontri con tanti musicisti della scena indie, diventa un disco. Nel 2013, infatti, sotto la supervisione di Cesare Basile, d\u00e0 vita a \"Dieci\", un disco di cover di cantautori italiani che ha amato o incontrato (da Paolo Benvegn\u00f9 a Iacampo, dai Marta sui Tubi a Marco Parente, da Cristina Don\u00e0 a Grazia Di Michele). La critica \u00e8 unanime nel riconoscergli grande personalit\u00e0 e capacit\u00e0 interpretative.\nIl 2014 \u00e8 un anno record con pi\u00f9 di 140 concerti in giro per l\u2019Europa, di cui 100 solo in Italia. Nordgarden pubblica la sua prima canzone di Natale \u2013 \u201c\"A Merry Old Christmas\"\u201d, che raggiunge un picco di ascolti su Spotify e ad oggi \u00e8 il suo brano pi\u00f9 ascoltato su quella piattaforma.\nNel 2015 esce il suo album dal vivo \"\u201cLive in Dresden\"\u201d, un concerto solista registrato nella splendida cornice della Dreik\u00f6nigskirche di Dresda.\nIl 2016 vede l\u2019uscita di \u201c\"Tears All Over Town\"\u201d e \u201c\"You Must Be the Change\"\u201d, due singoli che finiscono entrambi in \"high rotation\" sulla radio norvegese NRK P1 e che anticipano l'uscita dell'album \"\"Changes\".\nNel settembre 2017 esce \"Changes\"\", album maturo, impegnato. Un concept sul cambiamento. Ancora una volta la critica \u00e8 unanime. L'album \u00e8 stampato anche in vinile. In Italia la promozione \u00e8 affidata a un tour nei club e a comparse radiofoniche e - per la prima volta - televisive, in programmi RAI.\nDiscografia.\nAlbum in studio.\n(Stoutmusic/Audioglobe"}
{"id": "3561574", "revid": "767487", "url": "https://it.wikipedia.org/wiki?curid=3561574", "title": "Ian Carr", "text": "Presente sulla scena musicale jazz per mezzo secolo, nella sua carriera si ciment\u00f2 con successo anche al flicorno e alle tastiere.\nBiografia.\nLa formazione.\nIan Carr ebbe modo negli anni adolescenziali di venire a contatto con la musica attraverso il fratello Mike, pianista e compositore. A diciassette anni si accost\u00f2 alla tromba e impar\u00f2 a suonarla da autodidatta. Assieme alla passione per la musica coltiv\u00f2 anche lo studio della letteratura, frequentando nei primi anni cinquanta il King's College di Newcastle-upon-Tyne, dove nel 1956 consegu\u00ec la laurea in letteratura inglese.\nDopo il servizio militare, nei primissimi anni sessanta si form\u00f2 musicalmente suonando a Newcastle nel gruppo EmCee Five assieme al fratello Mike, a John McLaughlin e a Malcom Cecil (che successivamente avrebbe lavorato con Jim Hall e Stevie Wonder).\nLa carriera.\nDopo le prime esperienze, Ian Carr si trasfer\u00ec a Londra dove conobbe il sassofonista Don Rendell iniziando col musicista un sodalizio artistico che dur\u00f2 fino al 1969. Il gruppo denominato Rendell-Carr Quintet \u2013 in cui suonavano anche il pianista Michael Garrick, il bassista Dave Green e il percussionista Trevor Tomkins \u2013 in sei anni partecip\u00f2 a festival nazionali e internazionali di jazz incidendo cinque album.\nDue mesi dopo avere concluso l'esperienza con Rendell, Carr costitu\u00ec i Nucleus, primo esperimento di contaminazione del jazz col rock e di utilizzo di strumentazione elettronica. L'anno successivo, il 1970, vide il gruppo prendere parte al Festival di Montreux e vincere il primo premio; la formazione si esib\u00ec anche in altre sedi prestigiose come il Festival di Newport e il Village Gate di New York. Durante quegli anni, Carr ebbe modo di suonare e incidere con artisti di calibro fra i quali John Stevens, Mike Westbrook e John McLaughlin. Partecip\u00f2 tra gli altri al progetto Centipede, un'ampia formazione guidata dal pianista Keith Tippett che riuniva molti dei pi\u00f9 rilevanti esponenti della scena jazz e progressive inglese di quegli anni \u2013 Mark Charig, Ian MacDonald, Robert Wyatt, Nick Evans, Karl Jenkins, Julie Driscoll, per citare i nomi pi\u00f9 conosciuti. Coi Centipede, Carr incise nel giugno del 1971 \"Septober Energy\", un doppio album prodotto da Robert Fripp.\nDivenuto popolare nella scena musicale inglese sia come sideman che come leader dei Nucleus, durante gli anni settanta si dedic\u00f2 alle tourn\u00e9e in Europa assieme ai Nucleus portando la sua composizione \"Labyrinth\", e nel decennio seguente effettu\u00f2 con il gruppo altri tour che lo condussero fino in America Latina.\nParallelamente all'esperienza coi Nucleus, nel 1975 Ian Carr divenne membro del United Jazz and Rock Ensemble, partecipando a un lungo tour in occasione del ventesimo anniversario della formazione. Insieme ad altre collaborazioni e a composizioni fra cui spicca \"Northumberland Sketches\" del 1986, anche grazie alla formazione accademica il trombettista britannico dal 1981 diresse inoltre dei laboratori musicali nel nord di Londra che si rivelarono una fucina per una generazione di strumentisti jazz di prim'ordine, e sempre nel campo della formazione nel 1982 insegn\u00f2 improvvisazione e composizione in qualit\u00e0 di professore associato presso la Guildhall School of Music and Drama.\nNegli anni novanta il musicista inglese form\u00f2 lo Ian Carr Group, radunando il sassofonista Phil Todd, il chitarrista Mark Wood, il bassita Dill Katz e il batterista John Marshall, e incise in duo con il pianista John Taylor alcuni pezzi che si ispiravano alle opere di Shakespeare. Alla fine del decennio Carr ricostitu\u00ec i Nucleus e col gruppo si esib\u00ec in concerto a cui seguirono le registrazioni. A seguire, si riun\u00ec al United Jazz and Rock Ensemble per dei concerti e delle incisioni in Germania.\nOltre a ricoprire il ruolo di strumentista, dimostrando grande versatilit\u00e0 Ian Carr si dedic\u00f2 anche all'attivit\u00e0 di giornalista \u2013 in qualit\u00e0 di commentatore per il \"BBC Music Magazine\" \u2013 e di scrittore: sue sono due notevoli biografie, una su Miles Davis e un'altra su Keith Jarrett."}
{"id": "3561575", "revid": "253269", "url": "https://it.wikipedia.org/wiki?curid=3561575", "title": "Callum Keith Rennie", "text": "Biografia.\nCallum Keith Rennie nasce a Sunderland, una citt\u00e0 industriale del nord-est dell'Inghilterra, da genitori scozzesi. Quando aveva quattro anni, i suoi genitori si trasferirono in Canada, dove crebbe nell'ambito della classe media di Edmonton, Alberta, secondo di tre fratelli. Si \u00e8 diplomato alla Strathcona Composite High School, dove conobbe e divenne amico dell'attore Bruce McCulloch. Dopo aver abbandonato il college inizi\u00f2 ad accettare una serie di lavori occasionali, che in certi momenti lo coscringevano a soggiornare tra Toronto e Vancouver, dove infine si trasfer\u00ec.\nDurante la sua giovent\u00f9 Rennie ebbe un serio problema di alcolismo, che riusc\u00ec per\u00f2 definitivamente a sconfiggere all'et\u00e0 di 33 anni, riuscendo cos\u00ec ad impegnarsi nella recitazione. \u00c8 un appassionato di pittura ed ammira i pittori dell'espressionismo astratto come Jean-Michel Basquiat, Robert Motherwell e Jackson Pollock. Alpinista dilettante durante la sua giovent\u00f9, l'attore pratica ancora molti sport, tra cui l'hockey su ghiaccio e il golf.\n\u00c8 conosciuto principalmente per i suoi ruoli televisivi, tra cui i pi\u00f9 importanti sono quello di Stanley Raymond Kowalski in \"Due South - Due poliziotti a Chicago\", il cylone Leoben Conoy in \"Battlestar Galactica\", Lew Ashby in \"Californication\" e il killer John Wakefield in \"Harper's Island\". Generalmente scelto per interpretare personaggi malvagi nelle sue apparizioni in film e serie televisive, la sua partecipazione a produzioni canadesi gli d\u00e0 l'opportunit\u00e0 di mostrare una gamma pi\u00f9 ampia delle sue capacit\u00e0 recitative, grazie alle quali ha vinto numerosi premi.\nDoppiatori italiani.\nNelle versioni in italiano delle opere in cui ha recitato, Callum Keith Rennie \u00e8 stato doppiato da:"}
{"id": "3561577", "revid": "125941992", "url": "https://it.wikipedia.org/wiki?curid=3561577", "title": "Tails' Skypatrol", "text": " \u00e8 un videogioco sviluppato da SIMS e JSH e pubblicato da SEGA per la console Sega Game Gear. \u00c8 il primo di due spin-off per la piattaforma portatile che vede protagonista il migliore amico di Sonic, Miles \"Tails\" Prower. Il gioco segue per l'appunto le avventure di Tails, il quale prova a salvare un'isola da Witchcart, una strega che sostiene di essere in grado di trasformare i dissidenti in cristalli grazie alla sua magia.\nVenne pubblicato originalmente il 28 aprile 1995 come esclusiva per il mercato giapponese. Tuttavia divenne disponibile anche per quello occidentale, grazie alla sua inclusione come minigioco sbloccabile in \"Sonic Adventure DX\" e come capitolo giocabile in \"Sonic Gems Collection\".\nTrama.\nMiles \"Tails\" Prower decide di concedersi la propria avventura in modo separato dall'amico Sonic. La giovane volpe vola senza meta finch\u00e9 non arriva sopra ad un'isola solitaria con una grande ferrovia d'acciaio. Preoccupatosi che il Dr. Eggman potesse costruire un'altra base, questi si reca sul luogo per controllare. Quando arriva, sente delle vibrazioni dalla ferrovia, perci\u00f2 salta nei cespugli per nascondersi. In seguito alla confusione, compare una vecchia e perfida strega la quale si presenta come la grande Wendy Witchcart, gli annuncia di essere la proprietaria dell'isola e che i dissidenti verranno tramutati in cristalli. Tails \u00e8 determinato a salvare gli animali dell'isola, perci\u00f2 si oppone a Witchcart ed i suoi servitori: Focke-Wulf, Bearenger e Carrotia.\nModalit\u00e0 di gioco.\nLo stile di gioco di \"Tails' Skypatrol\" \u00e8 meno somigliante a quello degli altri titoli a piattaforme della serie. Non sono presenti Rings o smeraldi da raccogliere, il Dr. Eggman \u00e8 assente dal gioco e Tails \u00e8 sospeso in modo costante in modalit\u00e0 di volo. I livelli possono essere completati facilmente facendo muovere il personaggio da sinistra a destra. Se Tails cade, urta contro un oggetto o tocca il suolo, perder\u00e0 una vita.\nLungo ogni livello, la volpe porta con s\u00e9 un Ring d'oro che pu\u00f2 essere utilizzato come proiettile per sconfiggere i nemici, rompere i muri oppure come chiavistello per attivare dispositivi che il giocatore incontrer\u00e0 lungo il livello, come ad esempio delle barre o i carrelli ferroviari. Questo oggetto si rivela l'unico mezzo per Tails per attaccare i nemici ed afferrare i boss e gli oggetti delle aree.\nAl fine di rimanere in volo, il giocatore dovr\u00e0 salvaguardare in modo costante la barra di volo di Tails, la quale scender\u00e0 lentamente fino ad arrivare a zero. Sparsi lungo le mappe sono presenti caramelle alla menta che permettono alla volpe di ripristinare la sua stamina.\nAree.\nIl gioco si divide in quattro zone pi\u00f9 una introduttiva che mostra i controlli di base.\nAccoglienza.\nLa rivista \"Famits\u016b\" ha dato al gioco un punteggio di 22 su 40.\nVersioni alternative e conversioni.\n\"Tails' Skypatrol\" \u00e8 stato convertito per diverse compilation ed \u00e8 stato incluso in \"\" (2003) per GameCube e Windows come sbloccabile assieme agli altri 11 giochi della serie usciti su Game Gear e disponibile dal principio in \"Sonic Gems Collection\" (2005) per GameCube e PlayStation 2."}
{"id": "3561578", "revid": "253269", "url": "https://it.wikipedia.org/wiki?curid=3561578", "title": "Anna Massey", "text": "Biografia.\nNipote del governatore generale del Canada Vincent Massey, sorella dell'attore Daniel Massey, figlia d'arte - suoi genitori erano gli attori Adrianne Allen e Raymond Massey, che divorziarono quando lei aveva due anni - \u00e8 stata sposata all'attore Jeremy Brett, celebre interprete televisivo del personaggio di Sherlock Holmes, dal quale nel 1959 ebbe un figlio, David, e da cui divorzi\u00f2 nel 1962. Nel 1988 si rispos\u00f2 con Uri Andres, con cui rimase fino alla morte.\nDebutt\u00f2 in teatro all'et\u00e0 di diciassette anni nel 1955, al Theatre Royal di Brighton, pur senza aver frequentato alcuna scuola di recitazione, ricoprendo il ruolo di Jane in \"The Reluctant Debutante\" (pi\u00e8ce da cui fu tratto il film \"Come sposare una figlia\"). L'interpretazione del medesimo ruolo poche settimane dopo al Cambridge Theatre di Londra le assicur\u00f2 una prima notoriet\u00e0. Quindi l'attrice lasci\u00f2 il cast londinese per ripetere la sua performance a New York nell'ottobre 1956.\nFece il suo esordio nel cinema nel 1958 nel film \"24 ore a Scotland Yard\", interpretando il ruolo di Sally, figlia dell'ispettore di Scotland Yard Jack Hawkins. A dirigerla nel debutto sul grande schermo fu il padrino John Ford.\nFu diretta successivamente da altri grandi registi, come Michael Powell in \"L'occhio che uccide\" (1960), Alfred Hitchcock in \"Frenzy\" (1972) e Oliver Parker in \"L'importanza di chiamarsi Ernest\" (2002).\nLa Massey continu\u00f2 per tutta la sua carriera a recitare in teatro, privilegiando tuttavia interpretazioni in televisione e cinema. Per il piccolo scherm\u00f2 lavor\u00f2 fin dal 1955, interpretando il ruolo di Jacqueline in \"Green of the Year\". Apparve poi in \"The Pallisers\" (1974) e nello sceneggiato \"Rebecca\", in cui recit\u00f2 accanto all'ex marito Jeremy Brett.\nApparve in numerosi polizieschi televisivi britannici fra cui \"Inspector Morse\", \"The Inspector Alleyn Mysteries\", \"L'ispettore Barnaby\", \"Strange\", \"Lewis\" e Poirot, da Agatha Christie.\nNel 1987 le venne conferito il British Academy Television Award for Best Actress per l'interpretazione in \"Hotel du Lac\".\n\u00c8 morta di cancro nel 2011, a 73 anni."}
{"id": "3561579", "revid": "767487", "url": "https://it.wikipedia.org/wiki?curid=3561579", "title": "Bees + Things + Flowers", "text": "Bees + Things + Flowers \u00e8 il dodicesimo album del gruppo acid jazz inglese Incognito, pubblicato nel 2006 dall'etichetta discografica D\u00f4me Records."}
{"id": "3561582", "revid": "1652635", "url": "https://it.wikipedia.org/wiki?curid=3561582", "title": "V\u00edctor Ibarbo", "text": "Caratteristiche tecniche.\nPur nascendo come centrocampista spesso ricopre il ruolo di attaccante. Ha un fisico possente e sa difendere la palla, \u00e8 capace di smistare la palla con entrambi i piedi, \u00e8 abile nel gioco aereo, e possiede un discreto tiro. Predilige giocare come seconda punta o esterno e la sua caratteristica principale \u00e8 la velocit\u00e0 amando inserirsi negli spazi.\nCarriera.\nClub.\nAtl\u00e9tico Nacional.\nAcquistato giovanissimo dall'Atl\u00e9tico Nacional, fece il debutto nel massimo campionato colombiano nel febbraio 2008 contro l'Envigado. Vince il Torneo Apertura 2011 con l'Atl\u00e9tico Nacional.\nCagliari.\nViene acquistato dalla squadra italiana del Cagliari nel luglio 2011 per 2.300.000 dollari, bruciando la concorrenza dell'Udinese.\nSegna il suo primo gol in maglia rossoblu contro il Catania del 4 dicembre 2011 dopo un'azione personale: il colombiano si invola sulla destra, salta sulla linea di fondo prima i difensori Legrottaglie e Spolli, quindi rientra sul sinistro, effettua una finta sul portiere And\u00fajar, appoggiando il pallone in rete a porta vuota; la rete risulta decisiva per la vittoria finale per 1-0. Chiude la stagione 2011-12, con 38 presenze in campionato condite da 3 reti, le ultime due realizzate contro Genoa, e ancora Catania.\nIl 10 febbraio 2013 sigla la sua prima rete nel campionato 2012-2013 durante la sfida Cagliari-Milan (1-1), battendo Abbiati con un colpo di testa al 45\u00ba minuto, portando i \"rossoblu\" al momentaneo vantaggio.\nIl 10 marzo 2013 realizza la sua prima tripletta in carriera nella partita vinta dal Cagliari sulla Sampdoria per 3-1 nella 28\u00aa giornata, mentre il 21 aprile successivo realizza contro il Napoli il suo quinto goal in campionato, portandosi al quarto posto tra i cannonieri colombiani per numero di reti nel campionato italiano con 8 realizzazioni all'attivo. L'11 maggio realizza il gol del momentaneo vantaggio dei sardi contro la Juventus (Juventus-Cagliari 1-1), dopo una solitaria incursione partendo dalla propria area, superando Claudio Marchisio e Andrea Barzagli e battendo il portiere Marco Storari; rete definita da vari organi di stampa \"alla Weah\" (in riferimento a un gol realizzato dal calciatore liberiano in un Milan-Verona del 1996). Chiude la stagione con 6 reti realizzate in 36 presenze.\nNella stagione 2013-2014 riveste un ruolo fondamentale nelle tattiche prima di Diego L\u00f3pez e poi di Ivo Pulga. A parte i mesi di dicembre e febbraio, durante i quali ha a che fare con dei problemi fisici, viene schierato sempre titolare nella posizione di seconda punta. Conclude la stagione con 30 presenze condite da 4 gol e 3 assist.\nIl 26 agosto 2014 rinnova il contratto con il Cagliari fino al 2017.\nRoma.\nIl 1\u00ba febbraio 2015 la lo acquista dal Cagliari con la formula del prestito oneroso di 2,5 milioni con diritto di riscatto a fine stagione fissato a 12,5 milioni di euro. Sceglie la maglia numero 19. Due giorni dopo esordisce con la maglia giallorossa allo Stadio Olimpico nel match di Coppa Italia contro la Fiorentina valido per l'accesso alle semifinali del torneo perso dalla Roma per 2-0. Nonostante un infortunio al tendine rotuleo del ginocchio destro e una lesione al gemello mediale del polpaccio destro, riesce a mettere insieme 11 presenze.\nIl 3 luglio seguente viene prolungato il prestito per un'altra stagione per 5 milioni pi\u00f9 1 milione di bonus e con il riscatto fissato a 8 milioni.\nWatford.\nIl 1\u00ba settembre passa in prestito annuale a fronte di un corrispettivo di 2 milioni di euro al Watford di Giampaolo Pozzo. Esordisce il 27 settembre contro il Crystal Palace, entrando in campo all'81\u00ba minuto di gioco (sconfitta per 0-1). Non riesce ad ambientarsi n\u00e9 a giocare con continuit\u00e0 e colleziona solo 4 presenze senza segnare nella prima parte della stagione.\nRitorno all'Atl\u00e9tico Nacional.\nIl 19 gennaio 2016 abbandona la Premier League per tornare in patria a giocare nell'Atl\u00e9tico Nacional, compagine della prima divisione colombiana, con la formula del prestito secco della durata di sei mesi. Il 12 aprile segna il primo gol della sua nuova esperienza all'Atl\u00e9tico Nacional a Lima contro lo Sporting Cristal, nella fase a gruppi della Coppa Libertadores 2016. La marcatura, siglata su calcio di rigore, d\u00e0 alla sua squadra la vittoria.\nPanathinaikos e rientro momentaneo a Cagliari.\nIl 30 giugno 2016 si trasferisce al Panathinaikos in prestito per una stagione con opzione per il riscatto. Il 31 gennaio 2017 dopo l'esonero del tecnico Stramaccioni, lascia la squadra greca e rientra al Cagliari. Nella seconda avventura rossoblu gioca 3 spezzoni di gara, ma non trovando spazio come richiesto.\nIn Giappone.\nIl 14 marzo del 2017, approda in Giappone nel Sagan Tosu, alla corte del suo ex allenatore Massimo Ficcadenti, trasferendosi con obbligo di riscatto condizionato al termine della stagione. Il successivo 25 luglio viene riscattato per 500\u00a0000 euro pi\u00f9 una percentuale sulla futura rivendita. Dopo due stagioni, passa al , militante nella seconda serie giapponese.\nNazionale.\nHa preso parte al Campionato sudamericano di calcio Under-20 2009 con la maglia della nazionale colombiana, venendo eliminato ai quarti di finale dal Venezuela.\nIl 27 maggio 2010 ha esordito in nazionale maggiore in occasione della sfida amichevole disputatasi all'FNB Stadium di Johannesburg contro il Sudafrica, conclusasi con il punteggio di 2-1 per i sudafricani. Il 14 novembre 2013 segna il suo primo gol con i \"Los Cafeteros\" nella gara amichevole contro il Belgio, fissando il punteggio sullo 0-2.\nNel maggio del 2014 viene incluso dal commissario tecnico Jos\u00e9 Pekerman nella rosa di 23 giocatori che prendono parte al Campionato mondiale in Brasile. Esordisce nella competizione iridata nella prima partita del primo turno, vinta dalla sua nazionale per 3-0 sulla Grecia, giocando l'intero match. Con i \"Cafeteros\" arriva fino ai quarti di finale, venendo eliminato dal Brasile dopo una sconfitta per 2-1.\nHa partecipato anche con la sua nazionale alla Coppa America 2015 giungendo sino ai quarti di finale venendo eliminata dall'Argentina, mentre non \u00e8 stato convocato per la Coppa America 2016.\nStatistiche.\nPresenze e reti nei club.\n\"Statistiche aggiornate al 16 dicembre 2021.\""}
{"id": "3561583", "revid": "697352", "url": "https://it.wikipedia.org/wiki?curid=3561583", "title": "Ishida", "text": "Ishida \u00e8 un cognome giapponese"}
{"id": "3561591", "revid": "767487", "url": "https://it.wikipedia.org/wiki?curid=3561591", "title": "Tales from the Beach", "text": "Tales from the Beach \u00e8 il tredicesimo album del gruppo acid jazz inglese Incognito, pubblicato nel 2008 dall'etichetta discografica D\u00f4me Records."}
{"id": "3561592", "revid": "729019", "url": "https://it.wikipedia.org/wiki?curid=3561592", "title": "Thakeham", "text": "Thakeham \u00e8 un villaggio e una \"civil parish\" del distretto di Horsham, nel West Sussex, Inghilterra.\nSi sviluppa su un'area di 11,71\u00a0km\u00b2 e conta, al 2001, 1.794 abitanti.\n\u00c8 situata a 66 chilometri a sud-ovest di Londra."}
{"id": "3561596", "revid": "767487", "url": "https://it.wikipedia.org/wiki?curid=3561596", "title": "Black Tide", "text": " \nI Black Tide sono stati una band heavy metal di Miami, Florida, formatosi nel 2004.\nStoria.\nFormazione e il contratto con la Interscope Records (2004\u20132007).\nI Black Tide si formarono a Miami, Florida nel 2004 con il nome \"Radio\", con il chitarrista e cantante Gabriel Garcia e suo fratello Raul Garcia alla batteria. Raul port\u00f2 nel gruppo Alex Nu\u00f1ez come secondo chitarrista, e il bassista Zachary Sandler. Quando Raul abbandon\u00f2 la band, Gabriel, Alex e Zack, trovarono Steven Spence, che accett\u00f2 di fare il batterista. Quando la band fu completa, cominciarono a suonare in vari locali, cercando contratti con varie case discografiche. Nel 2005 riuscirono a registrare la loro prima demo con l'Atlantic Records. Nel 2007 cambiarono nome in Black Tide e fecero un contratto con l'Interscope.\n\"Light from Above\" (2007\u20132009).\nI Black Tide cominciarono il loro tour, avendo l'opportunit\u00e0 di suonare anche all'Ozzfest, ma dovettero rinunciare poich\u00e9 lo sponsor del concerto era della J\u00e4germeister e i membri non avevano ancora l'et\u00e0 legale per bere alcolici. Nonostante questo, ebbero occasione di suonare con altri gruppi, ad esempio i Lordi, Static-X, Lamb of God, Ozzy Osbourne, Avenged Sevenfold e All That Remains. Sempre nel 2007 i Black Tide andarono negli studi di Chicago, Illinois con il produttore John Karkazis per registrare il loro primo album, includendo una Cover dei Metallica, \"Hit the Lights\" dell'album \"Kill 'Em All\". Il loro primo album, nominato Light from Above, usc\u00ec il 18 marzo 2008. Le loro influenze furono soprattutto da gruppi tipo Iron Maiden, Metallica, Megadeth, AC/DC e Pantera.\nIl 27 marzo 2008, si esibirono live su alcuni canali TV, l'American Broadcasting Company degli Stati Uniti e Citytv del Canada. Nell'estate del 2008, poco prima del Mayhem Festival, il chitarrista Alex Nu\u00f1ez lasci\u00f2 la band, e fu sostituito da Austin Diaz, che lasci\u00f2 la sua vecchia band The Panix che fu sostituito a sua volta da Alex Nu\u00f1ez. La band continu\u00f2 a fare il tour del Mayhem Festival, suonando per tutti gli Stati Uniti. Nel novembre del 2008 andarono in Europa ad aprire i concerti dei Bullet for My Valentine, Lacuna Coil e Bleeding Through. Suonarono pure nel \"Kerrang! Relentless Energy Drink Tour\" con Mindless Self Indulgence, Dir en grey, Bring Me the Horizon e In Case of Fire. Cominciarono a fare pure la cover di \"Prowler\", degli Iron Maiden in questo tour, e incisero questa canzone per l'album tributo .\nLa band debutt\u00f2 sulle televisioni inglesi il 17 gennaio 2009, supportando gli Escape the Fate nel loro tour dell'album This War Is Ours.\nPost Mortem (2010\u2013presente).\nNel febbraio 2010 annunciarono che stessero lavorando sulle canzoni per il nuovo album. Il 26 luglio 2010, i Black Tide annunciarono che avrebbero supportato i Bullet for My Valentine e Escape the Fate nel loro tour tra settembre e ottobre 2010. Il 17 settembre 2010, pubblicarono su iTunes i loro primi due singoli, \"Bury Me\" e \"Honest Eyes\", annunciando che il loro secondo album, \"Black Tide\", sarebbe uscito verso febbraio 2011, sempre con l'Interscope Records. La band apr\u00ec al concerto degli Iron Maiden, in Florida e per il Sonisphere Festival, a Knebworth, Regno Unito il 17 giugno 2011. L'album non usc\u00ec e il 29 aprile 2011, annunciarono in un'intervista che l'album uscir\u00e0 nell'estate 2011, col nome \"Post Mortem\". Il 17 maggio dissero che \"Post Mortem\" uscir\u00e0 il 23 agosto 2011, e il loro tour comincer\u00e0 il 26 agosto e finir\u00e0 il 15 ottobre. Con l'album Post Mortem abbandonano il loro vecchio stile heavy metal per dar spazio a ritmi pi\u00f9 metalcore.\nIl 21 agosto viene pubblicato Just Another Drug, terzo EP per la band. L'EP contiene quattro track: \"Start Over\", \"I Wanna\", \"Just Another Drug\" e \"Through Thick and Thin\". Anche in questo EP si nota come i Black Tide abbiano strizzato l'occhio al metalcore, non riavvicinandosi al vecchio stile heavy metal del primo album. L'EP \u00e8 scaricabile solo attraverso iTunes.\nIl 31 agosto del 2013 i Black Tide con una nuova formazione che prevede Tim D'Onofrio alla batteria, pubblicano il primo singolo del nuovo EP, \"Bite The Bullet\", intitolato \"Not Afraid\", in cui partecipa il fratello di Gabriel, Raul Garcia.\nIn un post su Instagram del 2016, Gabriel Garcia ha dichiarato la fine di attivit\u00e0 del gruppo per concentrarsi sui propri progetti solisti.\nStile ed influenze.\nIl loro genere musicale \u00e8 stato descritto dai critici come heavy metal e speed metal. Tra le maggiori influenze musicali compaiono Megadeth, Metallica, Iron Maiden, Pantera, Guns N' Roses, Ozzy Osbourne, Avenged Sevenfold e Bullet for My Valentine. Hanno infatti registrato delle cover di \"Prowler\" degli Iron Maiden e \"Hit the Lights\" dei Metallica."}
{"id": "3561597", "revid": "599013", "url": "https://it.wikipedia.org/wiki?curid=3561597", "title": "Nicky Adler", "text": "Carriera.\nClub.\nHa giocato 13 partite nella prima divisione tedesca e 3 partite in Coppa UEFA.\nNazionale.\nHa partecipato ai Mondiali Under-20 del 2005."}
{"id": "3561604", "revid": "180559", "url": "https://it.wikipedia.org/wiki?curid=3561604", "title": "Valutazione del rischio", "text": "Con il termine valutazione del rischio si fa riferimento alla determinazione quantitativa o qualitativa del rischio associato ad una situazione ben definita e ad una minaccia conosciuta (detta \"pericolo\").\nUna valutazione del rischio quantitativa richiede la determinazione di due componenti del rischio: la gravit\u00e0 di una potenziale perdita (detta \"magnitudo\") e la probabilit\u00e0 che tale perdita si realizzi. Per \"rischio accettabile\" si intende un certo rischio che \u00e8 conosciuto e tollerato \nDurante la progettazione di sistemi complessi, valutazioni del rischio piuttosto sofisticate sono spesso svolte da esperti nell'ambito dell'ingegneria dell'affidabilit\u00e0 e dell'ingegneria della sicurezza, in modo da scongiurare i pericoli che possano mettere a repentaglio l'incolumit\u00e0 delle persone, la salute, l'ambiente e il buon funzionamento delle macchine.\nLa valutazione del rischio pu\u00f2 essere applicata a molteplici ambiti, tra cui: l'agricoltura, l'industria, i servizi ospedalieri e i servizi sociali. A seconda del particolare campo di applicazione, possono essere utilizzati diverse metodologie per la valutazione del rischio, che pu\u00f2 essere utilizzata ad esempio per prendere decisioni in ambito finanziario, per valutare l'impatto ambientale di un processo oppure le ripercussioni di un'attivit\u00e0 sulla salute pubblica.\nValutazione del rischio per la salute e la sicurezza nei luoghi di lavoro.\nLa valutazione del rischio \u00e8 lo strumento fondamentale che permette al datore di lavoro di individuare le misure di prevenzione e protezione e di pianificarne l'attuazione, il miglioramento ed il controllo al fine di verificarne l'efficacia e l'efficienza. In tale contesto si potr\u00e0 confermare le misure di sicurezza gi\u00e0 in atto o apportare delle modifiche al fine di migliorarle in relazione alle innovazioni di carattere tecnico e/o organizzativo introdotte in materia di sicurezza.\nLa valutazione dei rischi per la salute e la sicurezza assume un'importanza fondamentale tra le misure generali di tutela costituendo il presupposto dell'intero sistema di prevenzione.\nValutazione del rischio economico.\n\u00c8 una disciplina applicata a tutti gli strumenti finanziari (titoli di stato/azionari/obbligazionari/ beni mobili/immobili) che prevedono un rischio finanziario dovuto a potenziali cambiamenti che i mercati potrebbero subire in relazione ad alcune variabili: (economiche/geopolitiche/sociali/sanitarie) che ne potrebbero condizionare/modificare il valore iniziale innescando un deprezzamento e conseguente svalutazione del bene portando l\u2019investitore a potenziali perdite di denaro quindi, a un tangibile rischio economico. La sua valutazione \u00e8 un\u2019attivit\u00e0 complessa e articolata che prevede l\u2019utilizzo di strumenti per il calcolo predittivo come la simulazione finanziaria che intercetta e calcola tutti gli eventuali scostamenti sul prezzo inglobando potenziali profitti e perdite del bene analizzato."}
{"id": "3561611", "revid": "1543377", "url": "https://it.wikipedia.org/wiki?curid=3561611", "title": "Divizia Na\u021bional\u0103 2008-2009", "text": "La Divizia Na\u021bional\u0103 2008-2009 \u00e8 la 18\u00aa edizione del massimo campionato di calcio moldavo. Ebbe inizio il 2 luglio 2008 per concludersi il 17 maggio 2009. Lo Sheriff Tiraspol ha vinto il titolo per la nona volta consecutiva.\nFormula.\nInvariato il numero di squadre (12) che disputarono il campionato e che si incontrarono 3 volte per un totale di 33 giornate.\nIl FC Politehnica Chi\u0219in\u0103u si ritir\u00f2 a met\u00e0 novembre facendo s\u00ec che nessuna squadra venne retrocessa in Divizia A.\nLe squadre partecipanti alle coppe europee furono quattro: la squadra campione si qualific\u00f2 alla UEFA Champions League 2009-2010, la seconda e la terza classificata insieme alla vincitrice della coppa nazionale alla UEFA Europa League 2009-2010\nClassifica.\nLegenda:\nNote:"}
{"id": "3561633", "revid": "767487", "url": "https://it.wikipedia.org/wiki?curid=3561633", "title": "Transatlantic R.P.M.", "text": "Transatlantic R.P.M. \u00e8 il quattordicesimo album del gruppo acid jazz inglese Incognito, pubblicato nel 2010 dall'etichetta discografica D\u00f4me Records.\nL'album vede ospiti come Chaka Khan e Mario Biondi in veste di autori e cantanti."}
{"id": "3561635", "revid": "1005847", "url": "https://it.wikipedia.org/wiki?curid=3561635", "title": "Franz von John", "text": "Biografia.\nFranz von John frequent\u00f2 ancora in giovent\u00f9 l'accademia militare di Wiener Neustadt dalla quale usc\u00ec nel 1835 col grado di sottotenente di fanteria venendo subito inquadrato nell'ambito del reggimento comandato dall'arciduca Francesco Carlo. Nel 1845 come luogotenente generale pass\u00f2 in Italia dove fu al comando di Radetzky e nel 1848 venne promosso Capitano dopo essersi distinto nell'ambito delle rivolte rivoluzionarie e nella Battaglia di Goito ed in quella di Volta.\nNel 1857 venne promosso al rango di Colonnello ed ottenne il titolo di barone, mentre nel 1859 venne posto quale stato maggiore del VI corpo d'armata di stanza in Alto Adige. Dal 1860, promosso Maggiore Generale fu capo di stato maggiore dell'armata di von Benedek nell'Italia meridionale ove rimase sino al 1866 quando al comando dell'arciduca Alberto si distinse nella Battaglia di Custoza del 24 giugno passando quindi nella parte settentrionale della penisola ove condusse gli ultimi scontri in Italia.\nNel maggio del 1867 venne nominato senatore e nel dicembre di quello stesso anno divenne Segretario Imperiale per la Guerra. Con questo incarico, equiparato ben presto al rango di ministro, svolse importanti riforme nell'esercito decentrando i poteri e radicandoli sul territorio, nonch\u00e9 introducendo nuove norme sulla coscrizione obbligatoria. Nel gennaio del 1868, ad ogni modo, si dimise dall'incarico e divenne \"Landeskommandierender\" a Graz con la promozione a \"Feldzeugmeister\" e rimase quale capo di stato maggiore dell'esercito sino al marzo del 1869 quando decise di ritirarsi a vita privata.\nMor\u00ec a Vienna il 25 maggio 1876. La capitale austriaca gli ha dedicato una sua via in segno di ammirazione."}
{"id": "3561645", "revid": "1504506", "url": "https://it.wikipedia.org/wiki?curid=3561645", "title": "Quantit\u00e0 di moto lagrangiana", "text": ""}
{"id": "3561646", "revid": "309289", "url": "https://it.wikipedia.org/wiki?curid=3561646", "title": "Isola di St. Lawrence", "text": ""}
{"id": "3561650", "revid": "538762", "url": "https://it.wikipedia.org/wiki?curid=3561650", "title": "Evgenii Vaitcekhovskii", "text": ""}
{"id": "3561663", "revid": "41793710", "url": "https://it.wikipedia.org/wiki?curid=3561663", "title": "Momenti lagrangiani", "text": ""}
{"id": "3561672", "revid": "380453", "url": "https://it.wikipedia.org/wiki?curid=3561672", "title": "Coppa panamericana di pallavolo femminile 2011", "text": "La X Coppa panamericana di pallavolo femminile si \u00e8 svolta dal 1 al 9 luglio 2011 a Ciudad Ju\u00e1rez, in Messico. Al torneo hanno partecipato 12 squadre nazionali nordamericane e sudamericane e la vittoria finale \u00e8 andata per la terza volta al Brasile. Il torneo \u00e8 stato valido anche come qualificazione al World Grand Prix 2012: oltre al Brasile, qualificato tramite \"wild-card\", si sono qualificate le prime 4 squadre nordamericane classificate e la prima sudamericana classificata."}
{"id": "3561681", "revid": "287204", "url": "https://it.wikipedia.org/wiki?curid=3561681", "title": "Soli (album)", "text": ""}
{"id": "3561684", "revid": "1305772", "url": "https://it.wikipedia.org/wiki?curid=3561684", "title": "Ti avr\u00f2", "text": ""}
{"id": "3561689", "revid": "309289", "url": "https://it.wikipedia.org/wiki?curid=3561689", "title": "Isola di St. Matthew", "text": ""}
{"id": "3561692", "revid": "1573940", "url": "https://it.wikipedia.org/wiki?curid=3561692", "title": "Palea steindachneri", "text": "La tartaruga dal guscio molle dal collo caruncolato (Palea steindachneri ), unica specie del genere Palea , \u00e8 una tartaruga d'acqua dolce della famiglia dei Trionichidi.\nDescrizione.\nIl carapace ovale (pi\u00f9 lungo che largo e che pu\u00f2 raggiungere la lunghezza di 42,6\u00a0cm), negli esemplari giovani, presenta numerose file longitudinali di piccoli tubercoli, ma diventa sempre pi\u00f9 liscio con l'et\u00e0. Negli adulti \u00e8 di colore uniforme marrone, marrone oliva o grigio marrone. Il piastrone \u00e8 giallo, color crema e grigiastro. La testa e le zampe sono verde oliva o marroni.\nDistribuzione e habitat.\nLa specie \u00e8 diffusa in Cina, da Guangdong, Guangxi e isola di Hainan fino al Vietnam settentrionale. \u00c8 stata, tuttavia, introdotta in altri luoghi ed ora si \u00e8 stabilita con successo sulle isole hawaiiane di Kauai e Oahu e a Mauritius.\nNelle Hawaii questa tartaruga vive nelle paludi e nei canali di drenaggio. In Cina, nella regione del Tonchino, si spinge fino a 1500 m di altitudine.\nBiologia.\nI pochi dati inerenti alla biologia di questa specie sono quelli riportati da McKeown e Webb. Nelle Hawaii la nidificazione ha luogo probabilmente in giugno e la schiusa delle uova verso la fine di agosto o in settembre. Ogni covata \u00e8 composta da 3-28 uova sferiche (di 22\u00a0mm di diametro) dal guscio fragile. I piccoli hanno carapaci rotondi (di 54\u201358\u00a0mm) marrone aranciato con macchie nere sparse. Le file longitudinali di tubercoli sul carapace sono prominenti, cos\u00ec come le strisce scure sulla testa e la striscia gialla sul collo.\nSia gli esemplari giovani che gli adulti sono prevalentemente carnivori. Le tartarughe presenti allo zoo di Honolulu vengono nutrite con pesci, manzo crudo, carne di cavallo, pezzi di pollo, topi, grilli, crostacei, molluschi, anfibi e alcune sostanze vegetali. Gli adulti sono quasi sempre sedentari, mentre i giovani si avventurano talvolta sulla terraferma."}
{"id": "3561693", "revid": "637734", "url": "https://it.wikipedia.org/wiki?curid=3561693", "title": "Palea", "text": ""}
{"id": "3561696", "revid": "1333812", "url": "https://it.wikipedia.org/wiki?curid=3561696", "title": "Pays Bigouden", "text": "Il Pays Bigouden o semplicemente Bigouden (in bretone: Bro-Vigoudenn) \u00e8 una regione del dipartimento francese del Finist\u00e8re, nel nord-ovest della Bretagna (Francia nord-occidentale), situata ad ovest di Quimper e affacciata sull'Atlantico.\nCapoluogo della regione \u00e8 Pont-l'Abb\u00e9. Tra le altre principali localit\u00e0 della zona, figurano Penmarc'h, Loctudy, Plomeur e Guilvinec.\nLa regione si caratterizza per il forte attaccamento alle tradizioni.\nEtimologia.\nIl nome \"Bigouden\" deriva probabilmente dal bretone \"bigou\" o \"beg\", che significa \"punto\" e fa riferimento ad un piccolo fermaglio a punta utilizzato nei copricapi femminili.\nGeografia.\nCollocazione.\nIl Pays Bigouden si trova nel Finist\u00e8re meridionale, a sud/sud-ovest della provincia storica della Cornouaille e ad ovest e nord-ovest della Foresta di Fouesnant e dell'estuario del fiume Odet e delle citt\u00e0 di Concarneau e Quimper.\nI \"confini\" settentrionali sono segnati dallae localit\u00e0 di Ploz\u00e9vet e Landudec, quelli occidentali (da nord a sud dalle localit\u00e0 di Plogastel-Saint-Germain, Tr\u00e9m\u00e9oc e Combrit Sainte-Marine. A sud, sull'Atlantico, si trovano invece K\u00e9rity (frazione di Penmarc'h), Guilvinec, Lesconil (nel comune di Plobannalec-Lesconil) e Loctudy.\nLa costa occidentale del Pays Bigouden (con i territori comunali di Ploz\u00e9vet e Penmarc'h) si affaccia sulla Baia di Audierne (\"Baie d'Audierne\").\nSuddivisione amministrativa.\nIl Pays Bigouden \u00e8 suddiviso in due entit\u00e0 distinte, la \"Communaut\u00e9 des communes du Pays Bigouden Sud\" (situata a sud-ovest dalla Cornouaille), che conta circa 38.000 abitanti e di cui fanno parte 12 comuni in un'area di 16706\u00a0ha, e la \"Communaut\u00e8 des communes du Haut Bigouden\", formata da 11 comuni.\nBandiera.\nLa bandiera del Pays Bigouden fu realizzata nel 1992 da Bernard Le Brun su iniziativa dell\"'Association de Promotion du Pays-Bigouden\".\nI suoi colori sono il giallo e il rosso, ovvero i colori del capoluogo Pont-l'Abb\u00e9.\nStoria.\nI primi insediamenti nella zona risalgono al Paleolitico: si trattava di una popolazione semi-nomade, dedita alla pesca (attivit\u00e0) e alla caccia.\nNel V secolo d.C., si insedi\u00f2 nella regione il popolo bretone, cacciato dall'attuale Gran Bretagna dagli Angli e Sassoni.\nSempre nel corso del V secolo, inizi\u00f2 l'opera di cristianizzazione, operata in zona da San Tudy, che si era stabilito a l'\u00cele-Tudy e i cui successori fondarono un monastero a Loctudy, monastero poi distrutto dai Normanni nel IX secolo. I Normanni furono poi cacciati dalla regione nel secolo successivo.\nNel corso del Medioevo, fu costruito un castello a Pont-l'Abb\u00e9, che, nel frattempo, era diventata la \"capitale\" del Pays Bigouden. Il castello fu attaccato e gravemente danneggiato durante le guerre della Lega cattolica.\nNel 1675, avvenne nel Bigouden, come nel resto della Bassa Bretagna, la cosiddetta \"rivolta dei berretti rossi\", durante la quale, la popolazione, che indossava un berretto rosso, inscen\u00f2 una protesta contro re Luigi XIV affinch\u00e9 togliesse la corv\u00e9e, le tasse sul raccolto, ecc. La protesta fu per\u00f2 duramente repressa dal governatore della Bretagna.\nFlora &amp; Fauna.\nFlora.\nNelle dune della costa del Bigouden crescono la \"calystegia soldanella\" e l\"'ammophila arenaria\".\nFauna.\nNel Bigouden vivono poche specie di uccelli, che sopravvivono grazie all'abbondanza di insetti, e la lontra, chiamata qui \"dourgenn\".\nTradizioni.\nLa \"coiffe bigoud\u00e8ne\".\nUn elemento distintivo dei costumi degli abitanti del Bigouden \u00e8 la \"coiffe bigoud\u00e8ne\", il lungo copricapo in pizzo portato dalle donne della Bretagna e, in particolare, di questa regione.\nLa \"coiffe bigoud\u00e8ne\" si caratterizza per la sua altezza di oltre 30 centimetri.\nLa \"coiffe bigoud\u00e8ne\" trae origine dalla cuffia nera portata dalle donne bretoni nel XIX secolo, che successivamente inizi\u00f2 ad ingrandirsi tra il 1918 e il 1940.\nPare che tale innalzamento ricordi un fatto storico, ovvero un atto di protesta contro re Luigi XVI che aveva fatto abbattere le guglie dei campanili, protesta durante la quale le donne avevano sollevato le loro \"coiffes\".\nOggi questo copricapo \u00e8 ancora indossato da un centinaio di donne. Negli anni sessanta, erano invece 3.000 le donne che seguivano ancora questa tradizione.\nIl costume tradizionale del Bigouden.\nIl costume tradizionale del Bigouden prese forma soprattutto tra il 1850 e il 1900 come evoluzione del costume tradizionale bretone, che inizi\u00f2 a discostarsi da quello del resto della Francia dopo la Rivoluzione francese.\nSia il costume femminile che quello maschile si caratterizzano per i particolari ricami, che possono raffigurare soggetti vari, quali il sole (simbolo di gioia), il cuore (simbolo dell'amore), la felce (simbolo di abbondanza), la piuma di pavone (simbolo di fierezza), le corna di montone (simbolo di coraggio e di forza), la lisca di pesce (in ossequio alle tradizioni marinaresche della zona), il dente di una sega (simbolo del lavoro), ecc.\nLa realizzazione di questi ricami spetta agli uomini."}
{"id": "3561699", "revid": "46931", "url": "https://it.wikipedia.org/wiki?curid=3561699", "title": "Sakiriabar", "text": ""}
{"id": "3561700", "revid": "287204", "url": "https://it.wikipedia.org/wiki?curid=3561700", "title": "Gran Premio motociclistico dell'Ulster 1952", "text": "Il Gran Premio dell'Ulster corso il 14 e il 16 agosto 1952 sul Circuito di Clady, \u00e8 stata la sesta gara del motomondiale 1952, e rappresenta la 24\u00aa edizione del GP dell'Ulster e l'ultima disputata su questo circuito.\nFurono in gara le quattro classi disputate in singolo, non parteciparono invece i sidecar.\nLa vittoria nelle due classi di maggior cilindrata andarono rispettivamente Cromie McCandless e a Ken Kavanagh (entrambi alla prima vittoria in una gara mondiale); la 250 fu appannaggio invece di Maurice Cann (alla terza vittoria su quattro edizioni del GP dal 1949) e la classe 125 di Cecil Sandford.\nClasse 500.\nLa competizione ebbe luogo il sabato 16 agosto e al via si presentarono 32 piloti e di questi ne furono classificati 22 al termine della gara.\nTra i ritirati di rilievo vi furono Reg Armstrong, Umberto Masetti, Arthur Wheeler, Ken Kavanagh e Leslie Graham; quest'ultimo ottenne il giro pi\u00f9 veloce in gara e il tempo di 9'21.0 fatto segnare rest\u00f2 anche il record assoluto di questo circuito sostituito dall'anno successivo dal nuovo circuito di Dundrod.\nClasse 350.\nLa 350 \u00e8 stata la prima classe ad essere disputata, gioved\u00ec 14 agosto.\nClasse 125.\nSolo 6 piloti furono al via della gara, il minimo ammesso dai regolamenti affinch\u00e9 la gara risultasse valida; erano in gara 4 MV Agusta e 2 FB Mondial. Furono solo 3 i piloti a tagliare il traguardo.\nCon la vittoria ottenuta Cecil Sandford avr\u00e0 anche la matematica certezza del titolo iridato piloti, primo pilota non italiano ad ottenere il titolo nella categoria."}
{"id": "3561701", "revid": "46931", "url": "https://it.wikipedia.org/wiki?curid=3561701", "title": "Sakirabi\u00e1p", "text": ""}
{"id": "3561702", "revid": "745179", "url": "https://it.wikipedia.org/wiki?curid=3561702", "title": "Forze generalizzate", "text": ""}
{"id": "3561703", "revid": "71155", "url": "https://it.wikipedia.org/wiki?curid=3561703", "title": "Jacopo La Rocca", "text": ""}
{"id": "3561705", "revid": "287204", "url": "https://it.wikipedia.org/wiki?curid=3561705", "title": "Ti avr\u00f2 (Adriano Celentano)", "text": ""}
{"id": "3561722", "revid": "41794567", "url": "https://it.wikipedia.org/wiki?curid=3561722", "title": "Bigouden", "text": ""}
{"id": "3561725", "revid": "1543377", "url": "https://it.wikipedia.org/wiki?curid=3561725", "title": "Willy Boly", "text": "Caratteristiche tecniche.\nDi ruolo difensore centrale, grazie anche alla sua altezza \u00e8 abile nel colpire la palla di testa.\nCarriera.\nClub.\nNel febbraio del 2011 ha firmato con l'Auxerre il suo primo contratto da professionista, che scadr\u00e0 nel 2014, con un'opzione per l'anno successivo.\nIl 20 aprile 2011 ha fatto il suo esordio nella massima serie francese nella partita contro il Tolosa vinta 1-0 dall'Auxerre. Il suo primo gol \u00e8 arrivato quattro giorni dopo il suo esordio, infatti il 24 aprile ha segnato una rete nella partita pareggiata 1-1 con il Lens.\nNazionale.\nFrancia.\nHa giocato alcune partite con le rappresentative francesi Under-16, Under-17, Under-19 ed Under-20.\nCosta d'Avorio.\nDal settembre del 2019 diventa elegibile per la nazionale ivoriana, e viene convocato dal selezionatore Ibrahim Kamara in vista di due amichevoli in territorio francese.\nStatistiche.\nPresenze e reti nei club.\n\"Statistiche aggiornate al 10 agosto 2020.\""}
{"id": "3561730", "revid": "124808", "url": "https://it.wikipedia.org/wiki?curid=3561730", "title": "Dietro le linee nemiche 2 - L'asse del male", "text": ""}
{"id": "3561735", "revid": "599013", "url": "https://it.wikipedia.org/wiki?curid=3561735", "title": "Inge Andr\u00e9 Olsen", "text": "Carriera.\nClub.\nOlsen inizi\u00f2 la carriera con la maglia dello Start. Debutt\u00f2 nella Tippeligaen il 6 giugno 1996, nella sconfitta per 3-0 in casa del Lillestr\u00f8m: sostitu\u00ec Per Christian Osmundsen.\nNel 1998 fu acquistato dallo Stab\u00e6k. Alla seconda stagione al club, attir\u00f2 su di s\u00e9 l'interesse di diverse formazioni. Quando sembrava fatta per il passaggio al Wimbledon, per\u00f2, si ruppe tibia e perone in uno scontro con Hei\u00f0ar Helguson, in un match di campionato contro il Lillestr\u00f8m. Rimase in squadra fino al 2007.\nFu infatti ceduto allo Start in quella stagione, con la formula del prestito. Tornato allo Stab\u00e6k, pass\u00f2 allo Str\u00f8msgodset con il medesimo tipo di trasferimento. Esord\u00ec con questa maglia il 30 marzo, nella sconfitta per 1-0 contro il Viking.\nTorn\u00f2 poi allo Stab\u00e6k, con cui vinse la Superfinalen 2009, e si ritir\u00f2 a fine anno."}
{"id": "3561739", "revid": "1543377", "url": "https://it.wikipedia.org/wiki?curid=3561739", "title": "Tarif Khalidi", "text": "Famiglia.\n\u1e6car\u012bf Kh\u0101lid\u012b \u00e8 figlio di Ahmad Samih Khalidi (1896\u20131951) e di Anbara Salam (1897\u20131986), e fratello dello storico Walid Khalidi. L'altro e pi\u00f9 famoso storico, il palestinese naturalizzato statunitense, Rashid Khalidi, \u00e8 cugino primo di \u1e6car\u012bf. Il figlio, Muhammad Ali Khalidi, \u00e8 professore di Filosofia nella York University. La famiglia Khalidi ha vissuto a Gerusalemme fin dall'XI secolo ed \u00e8 nota per la grande quantit\u00e0 di giudici e di studiosi. Il padre di Tarif \u00e8 stato rettore dell'Arab College (Gerusalemme) dal 1925 al 1948. \u00c8 stato anche vice-Direttore dell'Istruzione sotto il Mandato britannico della Palestina. Fu autore di diversi studi pionieristici di pedagogia e di storia della Palestina. La madre di Tarif Khalidi proveniva da un'importante famiglia di Beirut, impegnata nel campo della politica. Fu una pioniera del Femminismo, un'attivista dei diritti civili e una scrittrice, oltre ad essere la prima donna nella Grande Siria (Siria, Libano e Palestina) a togliersi pubblicamente il velo nel 1927. Ella tradusse diverse opere di letteratura in arabo, inclusa l'\"Iliade\" e l'\"Odissea\" di Omero, e dette alla stampa le proprie memorie nel 1978.\nKhalidi e la sua famiglia furono \"cacciati fuori dalla loro casa nell'aprile del 1948 dall'avanzata delle formazioni sioniste\". La famiglia trov\u00f2 rifugio a Beirut.\nCarriera accademica.\nNel 1952, Khalidi frequent\u00f2 l'Haileybury College (Haileybury and Imperial Service College) di Hertford (Inghilterra), dove studi\u00f2 argomenti classici (latino, greco, storia antica). Entr\u00f2 poi nell'University College di Oxford, dove consegu\u00ec un B.A. in Storia moderna nel 1960 e dove si laure\u00f2 al termine di un triennio tre anni dopo. Tra il 1960 e il 1966 fu assistente di \"Cultural Studies\" nell'Universit\u00e0 americana di Beirut.\nKhalidi ottenne un Ph.D. in Islamistica nell'Universit\u00e0 di Chicago nel 1970. Quell'anno torn\u00f2 all'Universit\u00e0 Americana di Beirut come professore assistente nel Dipartimento di Storia. Insegn\u00f2 in quell'ateneo nel corso della Guerra civile libanese con un breve intervallo nel 1985-1986 quando divenne Senior Research Associate nel St Antony's College dell'Universit\u00e0 di Oxford.\nNel 1996 fu nominato professore ordinario nella cattedra intitolata a Sir Thomas Adams e componente del King's College (Cambridge), nonch\u00e9 direttore del Centro di Studi sul Medio Oriente (\"Center of Middle Eastern Studies\").\nTorn\u00f2 nell'Universit\u00e0 Americana di Beirut nel 2002 ed \u00e8 attualmente titolare della cattedra \"Shaykh Zayid\" presso il Centro per gli Studi arabi e del Medio Oriente Center for Arab and Middle East Studies."}
{"id": "3561750", "revid": "110157", "url": "https://it.wikipedia.org/wiki?curid=3561750", "title": "Football League Two 2010-2011", "text": "La Football League Two 2010-2011, conosciuta anche con il nome di Npower Football League Two per motivi di sponsorizzazione, \u00e8 stato il 53\u00ba campionato inglese di calcio di quarta divisione, nonch\u00e9 il 7\u00ba con la denominazione di \"League Two\".\nLa stagione regolare ha avuto inizio il 7 agosto 2010 e si \u00e8 conclusa il 7 maggio 2011, mentre i play off si sono svolti tra il 14 ed il 28 maggio 2011. Ad aggiudicarsi il titolo, a ventisei anni di distanza dall'ultimo, \u00e8 stato il , al terzo successo nella categoria. Le altre tre promozioni in Football League One, sono state invece conseguite dal (2\u00ba classificato, che torna dopo dieci anni nella serie superiore), dal Wycombe Wanderers (3\u00ba classificato) e dal debuttante (che grazie alla vittoria nei play off, sale per la prima volta in terza divisione).\nCapocannoniere del torneo \u00e8 stato Clayton Donaldson () con 28 reti.\nStagione.\nAggiornamenti.\nCambio di denominazione:\nNovit\u00e0.\nAl termine della stagione precedente, insieme ai campioni di lega del (al terzo titolo di quarta divisione della loro storia), salirono direttamente in Football League One anche il (2\u00ba classificato) ed il (3\u00ba classificato). Mentre il Dagenham &amp; Redbridge, 7\u00ba classificato, raggiunse la promozione attraverso i play-off. Il (costretto ad abbandonare la Football League dopo novantotto anni di militanza) ed il , non riuscirono invece a mantenere la categoria e scesero in Conference League Premier.\nQueste sei squadre furono rimpiazzate dalle quattro retrocesse dalla Football League One: , Wycombe Wanderers, Southend United e e dalle due promosse provenienti dalla Conference League Premier: Stevenage Borough (al debutto nel calcio professionistico) ed Oxford United (risalito dopo cinque anni in quarta divisione).\nFormula.\nLe prime tre classificate venivano promosse direttamente in Football League One, insieme alla vincente dei play off a cui partecipavano le squadre giunte dal 4\u00ba al 7\u00ba posto. Mentre le ultime due classificate retrocedevano in Conference League Premier.\nClassifica Finale.\nLegenda:\nRegolamento:\nNote:\nStatistiche.\nSquadre.\nPrimati stagionali.\nSquadre\nPartite"}
{"id": "3561756", "revid": "228587", "url": "https://it.wikipedia.org/wiki?curid=3561756", "title": "Stefanini", "text": ""}
{"id": "3561757", "revid": "179980", "url": "https://it.wikipedia.org/wiki?curid=3561757", "title": "Fernando Henrique dos Anjos", "text": ""}
{"id": "3561759", "revid": "1005847", "url": "https://it.wikipedia.org/wiki?curid=3561759", "title": "Alexander von Koller", "text": "Biografia.\nAlexander von Koller era figlio del barone Franz von Koller, architetto militare dell'impero austriaco, e di Johanna von Gr\u00e4nzenstein. Suo padre nel 1809 aveva ottenuto il titolo nobiliare baronale ereditario. Nel 1846 Alexander von Koller spos\u00f2 Auguste Raymann dalla quale ebbe due figli, Alexander e Johanna.\nIntrapresa la carriera militare, Alexander inizi\u00f2 la propria formazione tra le file degli ussari. Nel 1848 fu \"Ordonnanzoffizier\" e prese parte alla Prima guerra d'indipendenza italiana e nello specifico partecip\u00f2 alle battaglie di Sommacampagna, Salizone, Custoza. Nel 1849 prese parte ad altri scontri come le battaglie di San Siro e Gambol\u00f2. Nella campagna del 1859 venne insignito della croce di cavaliere dell'Ordine Imperiale di Leopoldo per i servizi prestati e nel 1866 ottenne la II classe dell'Ordine della Corona Ferrea oltre ad essere promosso \"Feldmarschalleutnant\" e venne assunto nel 5\u00ba reggimento di corazzieri dell'imperatore Nicola I di stanza a Praga, motivo per cui fu poi nominato cavaliere di I classe dell'ordine della corona ferrea e Consigliere Privato dell'Imperatore. Passato all'ufficio del comandante militare di Presburgo venne nominato governatore e comandante generale della Boemia nel 1871 e qui ricevette la gran croce dell'Ordine di Leopoldo. Nel 1873 venne promosso Generale di Cavalleria e nel 1874 divenne Ministro della Guerra dell'Impero austro-ungarico. Si ritir\u00f2 dal servizio attivo nel 1876 e ricevette anche la gran croce dell'Ordine reale di Santo Stefano d'Ungheria. Numerose citt\u00e0 boeme gli concessero la cittadinanza onoraria.\nIl 29 maggio 1890 von Koller mor\u00ec nella citt\u00e0 di Baden, non lontano da Vienna, ed i funerali si svolsero in forma solenne il 31 maggio a Vienna, cerimonia alla quale prese parte lo stesso imperatore Francesco Giuseppe d'Austria."}
{"id": "3561760", "revid": "2114469", "url": "https://it.wikipedia.org/wiki?curid=3561760", "title": "Swarm (videogioco)", "text": "Swarm \u00e8 un videogioco d'azione a piattaforme per Xbox360 e PlayStation 3 pubblicato nel marzo 2011 e scaricabile tramite PlayStation Network e Xbox Live. Il gioco \u00e8 stato sviluppato dalla Ignition Entertainment e prodotto da Hothead Games.\nIntroduzione.\nIl gioco comincia mostrando un enorme blob blu che giunge su un pianeta devastato. Dopo essere atterrato, da un suo tentacolo emergono 50 swarmiti, piccole creature bipedi blu che si muovono assieme come uno sciame. Queste creature vanno alla ricerca di DNA con cui nutrire il blob, che crescendo assume anche lui la forma di uno swarmita.\nModalit\u00e0 di gioco.\nIl giocatore deve muovere per i livelli lo stormo di swarmiti, raccogliendo i 5 frammenti di DNA sparsi in essi e collezionando il pi\u00f9 alto numero possibile di punti.\nDurante i livelli i diversi ostacoli da superare ridurranno drasticamente il numero degli swarmiti che formano lo sciame, causando il game over solo nel caso essi muoiano tutti. Fondamentale per il raggiungimento di un elevato punteggio \u00e8 il sacrificio degli swarmiti, la cui morte contribuisce ad aumentare il moltiplicatore di punteggio.\nGli swarmiti possono spargersi, radunarsi o persino formare un'unica colonna per superare i diversi ostacoli e raccogliere pi\u00f9 moltiplicatori di punteggio possibili.\nAccoglienza.\nLa rivista \"Play Generation\" diede alla versione per PlayStation 3 un punteggio di 81/100, apprezzando le idee originali, i controlli intuitivi, l'elevato tasso di sfida e la buona rigiocabilit\u00e0 e come contro il sistema di salvataggio mal implementato e la poca variet\u00e0 di situazioni, finendo per trovarlo un titolo unico, impegnativo e con un grande carisma, ma alla lunga poteva rivelarsi frustrante e ripetitivo."}
{"id": "3561762", "revid": "767487", "url": "https://it.wikipedia.org/wiki?curid=3561762", "title": "Mika Niskala", "text": "Carriera.\nClub.\nNiskala inizi\u00f2 la carriera con la maglia del Norrk\u00f6ping, debuttando nella Allsvenskan il 22 aprile 2001: sostitu\u00ec Mattias \u00d6stberg nella sconfitta casalinga per 3-1 contro l'AIK.\nTorn\u00f2 poi in patria e vest\u00ec le maglie di Inter Turku e Mariehamn (di quest'ultimo fu anche capitano).\nIl 29 marzo 2011 fu annunciato il suo trasferimento all'Alta, club norvegese militante nell'Adeccoligaen. Esord\u00ec in squadra il 17 aprile, subentrando a Christian Reginiussen nella sconfitta per 3-1 contro il Sandefjord. A fine stagione, rimase svincolato. Torn\u00f2 allora al Mariehamn."}
{"id": "3561764", "revid": "298229", "url": "https://it.wikipedia.org/wiki?curid=3561764", "title": "Mechelle Lewis", "text": ""}
{"id": "3561769", "revid": "767487", "url": "https://it.wikipedia.org/wiki?curid=3561769", "title": "Vele ammainate", "text": "Vele ammainate \u00e8 un film del 1931 diretto da Anton Giulio Bragaglia\nTrama.\nA causa di una tempesta, la goletta comandata dal Capitano subisce ingenti danni e viene rimorchiata in un porto dei tropici. Il Capitano inizia a frequentare una taverna nella zona portuale e perde tutto al gioco. Nel locale conosce la cameriera Aurora, sola e maltrattata dal proprietario e tra i due nasce l'amore. Intanto un affarista propone al Capitano di trasformare la goletta in bisca ed egli, avendo perduto i soldi per le riparazioni, accetta. Gli affari vanno bene, ma il Capitano e i suoi marinai vivono questa situazione con fastidio. Quando l'affarista vuol imporre al Capitano di cedergli la goletta, egli riesce a sottrarre Aurora dalle mire del taverniere ed organizza, assieme all'equipaggio, una fuga che rid\u00e0 la libert\u00e0 a loro ed al veliero.\nProduzione.\n\"Vele ammainate\", che per diverso tempo fu annunciato con il titolo provvisorio di \"Mare\" poi cambiato perch\u00e9 sembrava quello di un documentario, fu prodotto dalla \"Cines\" nei primi mesi del 1931, \nGli interni furono realizzati nel teatro 3 dell'azienda di produzione romana di via Vejo dove furono ricostruiti gli ambienti tipici di una citt\u00e0 portuale, mentre gli esterni furono girati a Genova, a Savona, su un transatlantico e, per la scena della tempesta, nelle acque di Anzio.\nDopo la decisione di Stefano Pittaluga di riavviare la \"Cines\" adeguandone gli impianti per la produzione di film sonori, quasi tutti i pi\u00f9 importanti registi italiani del momento, da Blasetti a Camerini, da Almirante a Campogalliani confluirono nella nuova azienda. Tra di essi anche Anton Giulio Bragaglia, molto attivo nel teatro, ma la cui attivit\u00e0 cinematografica si era limitata alla realizzazione, nel 1917, di alcune pellicole mute legate al movimento futurista (tra cui \"Tha\u00efs\" e \"Perfido incanto\") accolte in modo molto negativo sia dalla critica che dal pubblico, come riconobbe a quel tempo lo stesso regista.\nNonostante ci\u00f2, il legame di Anton Giulio Bragaglia con le correnti artistiche d'avanguardia indusse Pittaluga (che poi morir\u00e0 improvvisamente nel maggio del 1931, proprio nel periodo in cui \"Vele ammainate\" era in lavorazione) a chiamare anche lui alla \"Cines\". In questa occasione Bragaglia fu affiancato come co-sceneggiatore, assistente e montatore dal fratello Carlo Ludovico, che poi diventer\u00e0 uno dei registi pi\u00f9 prolifici della cinematografia italiana.\nL'intento del regista era quello di trasferire sullo schermo le tendenze artistiche innovative sperimentate sul palcoscenico del \"Teatro degli Indipendenti\", di cui fu il direttore e che rest\u00f2 in attivit\u00e0 a Roma dal 1923 al 1936. Per una coincidenza, il movimento futurista di cui Anton Giulio Bragaglia era stato uno degli esponenti, realizz\u00f2 nello stesso periodo (marzo - aprile 1931), auto-prodotto da un gruppo di artisti torinesi, un film dal titolo \"Velocit\u00e0\" che venne presentato a Parigi, Londra e Barcellona.\nSul set di \"Vele ammainate\" lavorarono due scenografi che poi ebbero un ruolo di rilievo nel cinema italiano: Gastone Medin (arrivato alla \"Cines\" assieme al gruppo della rivista \"cinematografo\" di Blasetti), che rester\u00e0 in attivit\u00e0 sino all'inizio degli anni sessanta, ed Ivo Perilli che in seguito, dopo aver tentato la regia nella sfortunata vicenda di \"Ragazzo\", sar\u00e0 sino all'inizio degli anni settanta uno dei pi\u00f9 richiesti sceneggiatori. Altro assistente di Bragaglia sul set fu Ferdinando Maria Poggioli, anche lui proveniente dal gruppo di Blasetti e poi futuro regista.\nPer questo film fu scritturata presso la \"Cines\" anche un'intera orchestra per suonare quella che venne presentata - in un vano sforzo di promozione - come \u00abuna delle pi\u00f9 forti e toccanti sinfonie descrittive del maestro Carabella\u00bb. Due dei principali interpreti del film, Carlo Fontana ed Enrica Fantis, che ebbero un breve periodo di notoriet\u00e0 nei primi anni trenta, scomparvero abbastanza rapidamente dai \"cast\" degli anni successivi.\nAccoglienza.\n\"Vele ammainate\", bench\u00e9 fosse terminato a met\u00e0 del 1931, usc\u00ec poi, anche a causa delle conseguenze per la \"Cines\" della morte di Pittaluga, nel dicembre 1931 e neanche questa seconda esperienza registica di Anton Giulio Bragaglia ebbe successo, accolta con giudizi negativi da tutta la critica e da manifestazioni di dissenso anche rumoroso del pubblico nei pochissimi giorni in cui riusc\u00ec a restare in distribuzione.\nI commenti andarono dal \u00abrisultato assai modesto, ritmo lento, monotono, povert\u00e0 narrativa mal rabberciata con facili dettagli; film mediocre che probabilmente non avr\u00e0 neppure successo commerciale [in quanto] \"merce\" raffazzonata e scadente\u00bb al meno duro, ma egualmente negativo, \u00abesperimento [che] prova quanto la pratica del cinematografo sia lunga e difficile e come la preparazione pi\u00f9 brillante ed i requisiti pi\u00f9 sicuri non esentino nessuno dalla necessit\u00e0 di un faticoso tirocinio\u00bb. E, pur riconoscendone la bont\u00e0 dell'aspetto scenografico e della fotografia, \"Vele ammainate\" fu considerato \u00abtalmente slegato che anche il buono ne soffre. Si pu\u00f2 con qualsiasi ideuzza costruire un buon film, ma qui ...\u00bb.\nL'insuccesso indusse Anton Giulio Bragaglia a rinunciare al cinema, rientrando nel teatro, e quindi \"Vele ammainate\" rest\u00f2 la sua unica esperienza nella cinematografia sonora (salvo due poco noti documentari \"Cosenza tirrenica\" e \"Floridiana\", realizzati quasi vent'anni dopo nel 1950). Il film ebbe uno strascico legale quando l'interprete Carlo Fontana venne querelato e condannato per aver risposto con frasi minacciose a Belisario Randone, che aveva criticato sulle pagine di un quotidiano la sua prestazione e questa vicenda fu l'unica occasione nella quale le cronache tornarono ad occuparsi del film."}
{"id": "3561774", "revid": "767487", "url": "https://it.wikipedia.org/wiki?curid=3561774", "title": "Metropolitan-Vickers F.2", "text": "Il Metropolitan-Vickers F.2 fu uno dei primi turbogetti con compressore assiale al mondo, sviluppato e prodotto nel Regno Unito dalla Metropolitan-Vickers durante la seconda guerra mondiale. Non fu prodotto in serie ma solo in pochi esemplari destinati a velivoli sperimentali.\nStoria.\nNel 1926 Alan Arnold Griffith pubblic\u00f2 uno studio (\"An Aerodynamic Theory of Turbine Design\") in cui, per la prima volta, si dimostrava la possibilit\u00e0 di utilizzare una turbina a gas per scopi propulsivi in campo aeronautico. La configurazione originale prevedeva un compressore mosso da una turbina mentre una seconda turbina, sfruttando l'energia residua del flusso a valle della prima, muoveva un'elica (come avviene in un odierno turboelica).\nNel 1929 il lavoro di Frank Whittle su un motore a reazione puro fu pubblicato ed una copia fu inviata a Griffith per analisi e commenti (che non furono affatto benevoli). Dopo aver sottolineato un errore nelle formule di Whittle, infatti, veniva derisa l'intera impostazione, notando come il compressore centrifugo sarebbe stato inutilizzabile su un velivolo a causa della sua notevole area frontale e come fosse estremamente inefficiente utilizzare il getto di scarico per la propulsione. Whittle fu sconfortato da queste analisi, ma brevett\u00f2 comunque la sua idea e, cinque anni dopo, inizier\u00e0 con la sua Power Jets lo studio di quello che diventer\u00e0 il primo motore a getto inglese.\nGriffith continu\u00f2 a sviluppare le sue idee introducendo anche un compressore a stadi contro-rotanti per migliorare l'efficienza di compressione. Il suo socio, Hayne Constant, contatt\u00f2 nel 1937 la Metropolitan-Vickers (Metrovick), una affermata casa produttrice di turbine a vapore, per produrre il nuovo motore. Per ironia della sorte la stessa compagnia si era appena fusa con la British Thomson-Houston, un'altra azienda costruttrice di turbine, che stava collaborando con il progetto di Whittle.\nTecnica.\nIl Metrovick F.2, ed in particolare il suo compressore assiale, fu il risultato di un lungo lavoro di ricerca e sviluppo che ebbe origine dalle teorie di Griffith del 1926. In seguito ai positivi risultati ottenuti da Whittle con il suo prototipo nel 1937, l'Air Ministry decise di sovvenzionare anche altri progetti relativi ai propulsori a turbina.\nSviluppo.\nGriffith ed altri ingegneri della Royal Aircraft Establishment costruirono nel 1939 un prototipo di compressore a flusso assiale ad otto stadi che fu battezzato \"Anne\". Nel dicembre del 1939 la Metrovick costru\u00ec il compressore assiale a nove stadi \"Betty\" (anche noto come B.10). Nel maggio del 1940 fu completato il gruppo turbina mentre l'intero motore (ancora a livello di dimostratore sperimentale e quindi non adatto al volo) fu provato nell'ottobre dello stesso anno.\nContemporaneamente ai lavori sul dimostratore B.10, veniva completato il disegno del motore D.11 (\"Dora\"). Questo era costituito da un compressore assiale a 17 stadi mosso da una turbina ad otto stadi. A valle di questa era installata una seconda turbina da cinque stadi destinata a muovere un'elica. Questa configurazione vide diverse varianti e, contestualmente all'introduzione del nuovo compressore assiale a nove stadi (\"Freda\") avvenuta nel 1941, venne rinominata come Metropolitan-Vickers F.1.\nIn seguito agli incoraggianti risultati ottenuti da Whittle con il suo turbogetto, nel luglio del 1940 gli ingegneri della Metrovick decisero di eliminare la turbina di potenza e ridisegnare il motore come un turbogetto assiale puro, il primo sviluppato al di fuori della Germania che con i suoi Jumo 004 ed il BMW 003 era gi\u00e0 nella fase di pre-produzione.\nVersioni.\nF.2/1.\nQuesto nuovo progetto era costituito dal compressore assiale \"Freda\" a nove stadi mosso da una turbina a due stadi e da una camera di combustione di tipo anulare. La prima versione, F.2/1, era dotata di una spinta di circa 8 kN (1\u00a0800 lbf), aumentata in seguito a 8,9 kN. Provato al banco nel 1941, vol\u00f2 la prima volta il 29 giugno del 1943 montato nel vano bombe di un Avro Lancaster opportunamente modificato. Il 13 novembre del 1943 vol\u00f2 sul Meteor DG204/G.\nCome previsto, questo motore aveva una spinta maggiore di quello di Whittle che, con il suo W.2B arrivava a 7,11 kN, ma era afflitto da numerosi problemi di affidabilit\u00e0 causati da surriscaldamenti dei cuscinetti della turbina ed alcune zone della camera di combustione.\nF.2/2.\nPer porre rimedio a questi problemi, nell'agosto del 1942 fu proposta una versione migliorata, la F.2/2, in cui la turbina era prodotta in Nimonic 75 (una superlega pi\u00f9 resistente alle alte temperature rispetto alla Rex 75 fino ad allora utilizzata) e la camera di combustione era pi\u00f9 lunga di 150 mm. La spinta aument\u00f2 ad 11 kN (2\u00a0400 lbf), ma i problemi di surriscaldamento rimanevano.\nF.2/3.\nDurante il 1943 furono quindi introdotte modifiche maggiori nella versione F.2/3, tra cui la sostituzione della camera di combustione anulare con quelle di tipo tubolari simili ai modelli usati da Whittle. In questo modo furono risolti i problemi di surriscaldamento e la spinta aument\u00f2 a 12 kN (2\u00a0700 lbf), ma fu deciso lo stesso di introdurre nuove modifiche radicali per incrementare la spinta.\nF.2/4.\nIn questa versione il compressore, di nuovo disegno, aveva dieci stadi ed una portata d'aria maggiore. Nel 1945 il nuovo F.2/4,in seguito rinominato \"Beryl\" (in italiano berillo) in ossequio alla tradizione della Metrovick di battezzare i motori con nomi di pietre preziose, fu provato al banco generando una spinta di 3\u00a0500 lbf. Le successive versioni, installate sul Saunders-Roe SR.A/1, mostrarono incrementi di spinta a 17 kN e (nel terzo prototipo) 17,8 kN, rendendolo il motore con la spinta pi\u00f9 elevata dell'epoca (in confronto il Derwent sviluppava 10,9 kN nella sua configurazione finale). Lo sviluppo dell'SR.A/1 fu terminato nel 1947, comportando cos\u00ec anche la fine dello sviluppo del Beryl.\nTurbofan.\nNell'agosto del 1943 la Metrovick, prendendo come base un F.2/2, costru\u00ec il primo turboventola (denominato F.3) che port\u00f2 la spinta dagli iniziali 11 kN a 20 kN.\nAl motore originale venne aggiunta nella parte posteriore del motore una turbina a quattro stadi controrotanti collegati a due eliche intubate anch'esse controrotanti. Il progetto si rivel\u00f2 molto interessante, raddoppiando la spinta al costo di un minimo incremento di peso ed abbassando sensibilmente il consumo specifico. In pi\u00f9 la riduzione nella velocit\u00e0 media del getto in uscita dal motore e il miscelamento dei flussi freddi e caldi port\u00f2 alla riduzione dell'impronta sonora del motore.\nNonostante le ottime premesse, lo sviluppo dell'F.3 fu rallentato durante la guerra da pi\u00f9 pressanti esigenze sugli altri progetti. Alla fine del conflitto si decise di spostare l'applicazione del concetto sul nuovo F.2/4.\nPropfan.\nRicalcando le esperienze dell'F.3, l'F.2/4 fu modificato nella versione F.5 ottenendo una spinta incrementata a 21kN. A differenza della versione precedente le eliche (divise in due dischi controrotanti da 14 e 12 pale) non erano intubate come in un turboventola, ma libere come in un propfan in una configurazione che sar\u00e0 ripresa, molti anni dopo, dalla General Electric Aviation con il suo GE36. In seguito la Metrovick abbandon\u00f2 lo studio di queste configurazioni pur promettenti per dedicarsi esclusivamente al progetto del Sapphire.\nSapphire.\nLo sviluppo dell'F.2 termin\u00f2 nel 1944. Dal 1945 gli ingegneri della Metrovick decisero di sviluppare una versione ad alta spinta, l'F.9 che nel 1946 guadagn\u00f2 il finanziamento governativo e una commessa per la fornitura di alcuni prototipi. Allo stesso tempo venne rinominato \"Sapphire\" (zaffiro) o MVSa.1 secondo la nomenclatura del \"Ministry of Supply\".\nNel 1947, per\u00f2, la Metrovick venne forzata ad uscire dal settore dei motori a reazione ed i suoi progetti furono presi in carico dalla Armstrong Siddeley che aveva gi\u00e0 al suo interno una divisione (\"Armstrong Siddeley eXperimental\", ASX) dedicata allo studio di turbine per motori turboelica."}
{"id": "3561783", "revid": "483325", "url": "https://it.wikipedia.org/wiki?curid=3561783", "title": "Metrovick F.2", "text": ""}
{"id": "3561788", "revid": "640389", "url": "https://it.wikipedia.org/wiki?curid=3561788", "title": "Bilal Arzou", "text": "Carriera.\nClub.\nArzou ha giocato nelle giovanili del Fredrikstad dal 2008 al 2009, per poi essere ceduto all'Asker nel 2009. Nel 2011, ha esordito in 1. divisjon: \u00e8 stato titolare nella vittoria per 0-1 in casa del L\u00f8v-Ham. Il 15 febbraio 2013, \u00e8 passato in prestito agli indiani dei Churchill Brothers, con i quali ha anche giocato 4 partite in Coppa dell'AFC. Il 7 marzo 2015 \u00e8 stato ufficialmente ingaggiato dal Moss.\nNazionale.\nArzou conta 22 partite per l', con 9 reti all'attivo. Il primo gol lo ha siglato in un match valido per le qualificazioni al mondiale 2014, contro la Palestina. I successivi 6 gol li ha segnati nella SAFF Cup 2011, contro il Buthan (4 gol), l'India (1) e il Nepal (1)."}
{"id": "3561789", "revid": "92723", "url": "https://it.wikipedia.org/wiki?curid=3561789", "title": "Jeremia Wisniowiecki", "text": ""}
{"id": "3561807", "revid": "287204", "url": "https://it.wikipedia.org/wiki?curid=3561807", "title": "Hoitovirhe", "text": "Hoitovirhe (in finlandese \"Errore chirurgico\") \u00e8 il primo album in studio dei Turmion K\u00e4til\u00f6t. L'album contiene undici canzoni da cui sono stati estratti due singoli: Teurastaja e Verta ja lihaa. Di quest'ultimo \u00e8 stato girato un video. Tutti i testi sono in finlandese."}
{"id": "3561809", "revid": "1573940", "url": "https://it.wikipedia.org/wiki?curid=3561809", "title": "Cynops wolterstorffi", "text": "Il tritone di Wolterstorff (\"Cynops wolterstorffi\" ()) era un anfibio d'acqua dolce appartenente alla famiglia Salamandridae. \u00c8 considerato estinto dal 1979.\nEtimologia.\n\"Cynops\" significa \"dal muso di cane\", mentre il nome specifico deriva da Wolterstoff. I nomi comuni derivano principalmente dai luoghi in cui questo anfibio \u00e8 vissuto.\nDescrizione.\nLunghezza: tra i pi\u00f9 grandi del genere \"Cynops\", le femmine arrivavano anche a 16\u00a0cm, i maschi a 12.\nColore: Neri. Sul dorso hanno una linea arancio-rossa che va dalla base del collo alla coda, occasionalmente circondata da puntini (sempre arancio-rossi). Il ventre \u00e8 invece arancio-rosso con motivi neri irregolari.\nDimorfismo sessuale: a pari et\u00e0 i maschi erano pi\u00f9 corti, e durante il periodo della riproduzione sviluppavano una sfumatura bluastra sulla coda, similmente a \"Cynops cyanurus\".\nDistribuzione e habitat.\nCina. La distribuzione di questa specie era limitata alla provincia dello Yunnan, e precisamente al lago di Kunming. Ne furono per\u00f2 rinvenuti esemplari anche in stagni, pozze e canali di irrigazione nell'areale intorno al lago.\nStato di conservazione.\nNonostante approfondite ricerche nei suoi habitat naturali, non \u00e8 stato avvistato un \"Cynops wolterstorffi\" dal 1979, ed \u00e8 dunque considerato estinto. Le cause della sua scomparsa sono da imputarsi alla distruzione dell'habitat naturale (bonifica, disboscamento, cementazione), all'inquinamento delle acque e alla competizione con specie alloctone introdotte nell'ultimo secolo. Anche l'allevamento di anatre, predatrici di anfibi, ha contribuito all'estinzione di questa specie. Nonostante non ci sia conferma di ci\u00f2, \u00e8 possibile che in acquariofilia siano ancora presenti esemplari vivi di questo tritone; inoltre in natura sono presenti ancora popolazioni non studiate e (come spesso accade per gli anfibi) forse non ancora scoperte di questa specie."}
{"id": "3561813", "revid": "104458", "url": "https://it.wikipedia.org/wiki?curid=3561813", "title": "Gro\u00dfe Olympia-Schanze", "text": ""}
{"id": "3561819", "revid": "599013", "url": "https://it.wikipedia.org/wiki?curid=3561819", "title": "Romain Bellenger", "text": "Professionista dal 1919 al 1929, fu terzo nel Tour de France 1923, vanta inoltre sei successi di tappa ottenute nel corso delle otto partecipazioni alla \"Grande Boucle\". Ottenne anche un secondo posto nel Grand Prix Wolber, considerato un antesignano dei campionati del mondo di ciclismo su strada, nel 1925.\nCarriera.\nPassato professionista nel 1919 ottenne subito diverse affermazioni, fra cui la vittoria del Circuito di Parigi. Nel 1920 prese parte al suo primo Tour de France dove ottenne un terzo posto nella quarta tappa, ma non concluse la corsa a causa del ritir\u00f2 nel corso della settima tappa. In quella stagione vinse sei corse, fra cui la classifica generale e due tappe nel Crit\u00e9rium des Aiglons e fu inoltre settimo nella Parigi-Tours.\nNel 1921 vinse di nuovo il Circuito di Parigi e una tappa al Tour de France che per\u00f2 concluse ancora con un ritiro, mentre fra i vari piazzamenti un terzo posto nel campionato nazionale, un quinto nella Parigi-Roubaix e un settimo nella Parigi-Tours.\nNel 1922 fu quarto ai campionati nazionali e quinto nella Bordeaux-Parigi, vinse ancora una tappa al Tour de France e anche questa volta si ritir\u00f2.\nNel 1923 riusc\u00ec finalmente a concludere il Tour de France ottenendo anche quello che sar\u00e0 il suo miglior risultato nella classifica generale finale, il terzo posto, e vinse anche una tappa. Fu poi secondo nel campionato nazionale e settimo alla Parigi-Tour, fu anche convocato per partecipare al Grand Prix Wolber considerato il campionato del mondo dell'epoca chiudendolo sesto.\nNel 1924 fu ottavo al Tour de France, dove vinse due tappe, quarto ai campionati nazionali, settimo alla Parigi-Tours e quinto al Grand Prix Wolber.\nNel 1925 vinse due tappe al Tour de France, chiuse al secondo posto il Grand Prix Wolber e ottenne piazzamenti nei primi dieci in diverse classiche come la Parigi-Bruxelles e la Parigi-Roubaix. Fu inoltre terzo nei campionati nazionali e vinse la prova multipla mista strada e pista italiana Giro della Provincia di Milano, corso in coppia con Achille Souchard.\nNel 1926 fu quinto nella Parigi-Strasburgo, nono nella Milano-Sanremo e quarto ancora al Grand Prix Wolber, mentre al Tour de France, concluso ancora con un ritiro, ottenne un secondo posto nella quinta tappa.\nNel 1927 ottenne un paio di successi, fra i quali quello nella Parigi-Lille, e diversi piazzamenti nei primi dieci in classiche francesi, fra tutti il quinto posto nella Parigi-Caen.\nAnche il 1928 pass\u00f2 sulla stessa riga del precedente, si impose in due prove, fra cui nuovamente la Parigi-Lille. Il ritiro avvenne l'anno successivo, concluso con due piazzamenti significativi, quinto nella nona tappa del Tour de France e settimo nella Parigi-Tours."}
{"id": "3561822", "revid": "640469", "url": "https://it.wikipedia.org/wiki?curid=3561822", "title": "Lars Christian Krogh Gerson", "text": ""}
{"id": "3561824", "revid": "741067", "url": "https://it.wikipedia.org/wiki?curid=3561824", "title": "Umberto Sacripante", "text": "Biografia.\nDebutta giovanissimo nella prosa teatrale, per essere scritturato da Anton Giulio Bragaglia come primo attore nel Teatro degli Indipendenti di Roma. Assunto da Stefano Pittaluga per occuparsi presso la Cines, dell'organizzazione cinematografica dei film in produzione, presso l'industria romana. Sar\u00e0 anche direttore artistico di vari film tra cui Pastor Angelicus, di Romolo Marcellini, in ultimo sar\u00e0 segretario del Sindacato Nazionale Attori Cinematografici.\nDal 1931 al 1966, girer\u00e0 quasi 80 film di vario genere, quasi sempre come caratterista e in parti secondarie, per morire nella sua citt\u00e0 natale a 70 anni. Due dei suoi figli, Luciano e Mauro, hanno lavorato nel cinema."}
{"id": "3561825", "revid": "767487", "url": "https://it.wikipedia.org/wiki?curid=3561825", "title": "Armin Sistek", "text": "Carriera.\nClub.\nOdd Grenland.\nProveniente dalle giovanili del Gjerstad, \u00e8 successivamente entrato in quelle dell'Odd Grenland. Con questa maglia ha avuto anche l'opportunit\u00e0 di esordire in Eliteseriern, in data 1\u00ba luglio 2001: ha sostituito Kim Larsen nella vittoria per 0-2 in casa dello Str\u00f8msgodset. Il 12 agosto 2004 ha debuttato nelle competizioni europee per club: ha infatti sostituito Bent Inge Johnsen nella vittoria per 3-1 sull'Ekranas, sfida valida per l'andata del . Ha segnato la prima rete nella massima divisione norvegese il 18 ottobre successivo, nella vittoria per 3-1 sul Troms\u00f8. Ha lasciato la squadra al termine di questa stessa annata, totalizzando 31 presenze ed una rete nella massima divisione locale.\nT\u00f8nsberg e FK Arendal.\nNel 2005 \u00e8 passato al T\u00f8nsberg, in 1. divisjon. Ha esordito con questa maglia il 10 aprile: \u00e8 stato titolare nella sconfitta per 2-1 contro lo Skeid, in cui ha realizzato il gol in favore del T\u00f8nsberg. Al termine della stagione, il suo club \u00e8 retrocesso in 2. divisjon, con Sistek che \u00e8 rimasto in squadra per un'ulteriore stagione. Nel 2006 ha giocato per lo FK Arendal, sempre in 2. divisjon.\nAsker.\nNel 2008, Sistek \u00e8 stato ingaggiato dall'Asker. Nel campionato 2010 ha contribuito alla promozione della squadra in 1. divisjon. Il 3 aprile 2011 \u00e8 tornato cos\u00ec a calcare i campi di questa divisione, subentrando ad Atli Heimisson nel pareggio casalingo per 1-1 contro l'HamKam. Il 10 aprile ha trovato la prima rete, che ha sancito il successo per 0-1 sul campo del L\u00f8v-Ham. Al termine di quella stessa stagione, l'Asker \u00e8 retrocesso.\nStr\u00f8mmen.\nPer il 2012, Sistek \u00e8 passato allo Str\u00f8mmen. Ha disputato il primo incontro con questa maglia in data 9 aprile, partita in cui ha trovato anche la prima rete: la sua squadra \u00e8 uscita per\u00f2 sconfitta per 3-1 dal campo del Bryne. Lo Str\u00f8mmen ha chiuso l'annata all'11\u00ba posto finale, con Sistek che ha totalizzato 28 presenze e 7 reti, tra campionato e coppa.\nIl ritorno all'Asker.\nIl 20 febbraio 2013 ha fatto ritorno all'Asker. \u00c8 tornato a vestire questa maglia il 13 aprile quando ha giocato \u2013 e segnato \u2013 nella sfida contro l'\u00d8stsiden, terminata con un successo della sua squadra col punteggio di 3-0. Ha disputato 22 partite e messo a referto 15 reti nel corso di quella stagione, tra campionato e coppa nazionale.\nLyn.\nIl 31 marzo 2014 ha firmato ufficialmente per il Lyn. Ha debuttato il 21 aprile, nella sconfitta casalinga per 1-2 contro il Fyllingsdalen. Il 24 aprile ha segnato le prime reti, con una doppietta messa a segno contro lo Skeid nel primo turno del Norgesmesterskapet, attraverso cui ha contribuito al successo per 4-0 sul Lyn. Il 18 maggio ha trovato le prime reti in campionato, nel successo esterno per 2-3 in casa del Grorud. Ha totalizzato complessivamente 29 presenze e 18 reti nel corso di quella stagione, tra campionato e coppa.\nAsker e Fu/Vo.\nIl 27 novembre 2014, venne comunicato ufficialmente che il giocatore sarebbe tornato all'Asker, a partire dal 1\u00ba gennaio 2015. Nel corso del 2016 si \u00e8 trasferito al Fu/Vo, in 3. divisjon.\nNazionale.\nSistek ha giocato 4 partite per la . Ha debuttato il 30 marzo 2004, schierato titolare nella sconfitta per 1-0 contro la . Il 12 ottobre successivo ha giocato la prima partita nelle qualificazioni al campionato europeo di categoria del 2006, in cui \u00e8 stato impiegato in sostituzione del titolare Eirik Markeg\u00e5rd contro la , sfida terminata con un pareggio per 0-0.\nStatistiche.\nPresenze e reti nei club.\n\"Statistiche aggiornate al 30 aprile 2018.\""}
{"id": "3561835", "revid": "1684799", "url": "https://it.wikipedia.org/wiki?curid=3561835", "title": "Jonathan Erlich", "text": "\u00c8 specializzato nel doppio, nel quale ha raggiunto la sua migliore classifica nel luglio 2008 con il quinto posto vincendo anche ventuno tornei e disputando altre diciannove finali giocando per lungo tempo a fianco del connazionale Andy Ram, coppia nota in Israele col soprannome \"AndiYoni\"."}
{"id": "3561839", "revid": "287204", "url": "https://it.wikipedia.org/wiki?curid=3561839", "title": "Cechy", "text": ""}
{"id": "3561843", "revid": "177744", "url": "https://it.wikipedia.org/wiki?curid=3561843", "title": "\u010cechy", "text": "Il termine \u010cechy pu\u00f2 riferirsi a:"}
{"id": "3561847", "revid": "3115", "url": "https://it.wikipedia.org/wiki?curid=3561847", "title": "\u010cechy (Slovacchia)", "text": "\u010cechy (in ungherese \"Kom\u00e1romcsehi\") \u00e8 un comune della Slovacchia facente parte del distretto di Nov\u00e9 Z\u00e1mky, nella regione di Nitra."}
{"id": "3561853", "revid": "767487", "url": "https://it.wikipedia.org/wiki?curid=3561853", "title": "Tommy Bergersen", "text": "Carriera.\nGiocatore.\nClub.\nBergersen inizi\u00f2 la carriera con la maglia del Bryne. Nel 1994 pass\u00f2 al Lyn Oslo, per cui esord\u00ec il 16 aprile 1994: gioc\u00f2 l'incontro con lo Strindheim, terminato 2-2 (con un suo gol).\nVest\u00ec poi le casacche del Viking e del Bod\u00f8/Glimt. Nel 2002, lasci\u00f2 la Norvegia per trasferirsi in Svezia, nel GIF Sundsvall. Il 7 aprile debutt\u00f2 nella Allsvenskan, nella vittoria per 1-0 in casa dell'Halmstad. Il 22 aprile segn\u00f2 le prime reti, essendo autore di una doppietta nel 2-2 contro il Landskrona BoIS.\nNel 2005 torn\u00f2 al Bryne, dove chiuse la carriera l'anno dopo.\nNazionale.\nBergersen gioc\u00f2 2 partite per la .\nAllenatore.\nNel 2007, divent\u00f2 allenatore dell'\u00c5lg\u00e5rd. A novembre 2009 torn\u00f2 al Bryne, in veste di allenatore. Il 12 giugno 2014, torn\u00f2 ad allenare l'\u00c5lg\u00e5rd."}
{"id": "3561855", "revid": "3115", "url": "https://it.wikipedia.org/wiki?curid=3561855", "title": "\u010cern\u00edk", "text": "\u010cern\u00edk (in ungherese \"Csornok\") \u00e8 un comune della Slovacchia facente parte del distretto di Nov\u00e9 Z\u00e1mky, nella regione di Nitra."}
{"id": "3561859", "revid": "3115", "url": "https://it.wikipedia.org/wiki?curid=3561859", "title": "Dedinka", "text": "Dedinka (in ungherese \"Fajk\u00fcrt\") \u00e8 un comune della Slovacchia facente parte del distretto di Nov\u00e9 Z\u00e1mky, nella regione di Nitra."}
{"id": "3561865", "revid": "3115", "url": "https://it.wikipedia.org/wiki?curid=3561865", "title": "Doln\u00fd Ohaj", "text": "Doln\u00fd Ohaj (in ungherese \"Ohaj\") \u00e8 un comune della Slovacchia facente parte del distretto di Nov\u00e9 Z\u00e1mky, nella regione di Nitra."}
{"id": "3561867", "revid": "287204", "url": "https://it.wikipedia.org/wiki?curid=3561867", "title": "Dolny Ohaj", "text": ""}
{"id": "3561869", "revid": "54193", "url": "https://it.wikipedia.org/wiki?curid=3561869", "title": "Area superficiale accessibile", "text": "L'area superficiale accessibile (ASA, dall'inglese \"accessible surface area\") \u00e8 l'area superficiale di una molecola che \u00e8 accessibile a un solvente. L'ASA viene solitamente riportata in \u00c52 ed \u00e8 stata descritta originariamente da Lee e Richards nel 1971, motivo per cui viene talvolta chiamata superficie molecolare di Lee-Richards. L'ASA viene tipicamente calcolata utilizzando l'algoritmo della \"palla rotolante\" (\"rolling ball\") sviluppato da Shrake e Rupley nel 1973. Questo algoritmo utilizza una sfera di un dato raggio per rappresentare il solvente, \"sondando\" in questo modo la superficie della molecola.\nCalcolo dell'area superficiale accessibile.\nAlgoritmo di Shrake-Rupley.\nL'algoritmo di Shrake-Rupley \u00e8 un metodo numerico che disegna una maglia di punti equidistanti da ciascun atomo della molecola e utilizza il numero di questi punti che sono accessibili al solvente per determinare l'area superficiale. I punti sono disegnati a un raggio stimato di una molecola di acqua oltre il raggio di van der Waals, il che \u00e8 effettivamente simile a far rotolare una palla lungo la superficie. L'area accessibile viene calcolata moltiplicando il numero di punti accessibili per la porzione di area superficiale che ciascun punto rappresenta. La scelta del raggio della \"sonda\" influisce sull'area superficiale osservata, in quanto l'utilizzo di un raggio minore della sonda rileva pi\u00f9 dettagli della superficie e quindi riporta una superficie maggiore. Un valore tipico \u00e8 1,4 \u00c5, che approssima il raggio di una molecola di acqua. Un altro fattore che influenza i risultati \u00e8 la definizione dei raggi di van der Waals degli atomi nella molecola oggetto di studio. Per esempio, spesso la molecola pu\u00f2 mancare degli atomi di idrogeno che sono impliciti nella struttura. Gli atomi di idrogeno possono essere inclusi implicitamente nei raggi atomici degli atomi \"pesanti\", con una misura che rappresenta il raggio di un gruppo. Inoltre, il numero di punti creati sulla superficie di van der Waals di ciascun atomo determina un altro aspetto della discretizzazione, dove pi\u00f9 punti forniscono un maggiore livello di dettaglio.\nMetodo LCPO.\nIl metodo LCPO utilizza un'approssimazione lineare del problema dei due corpi per un calcolo analitico pi\u00f9 rapido dell'ASA. L'approssimazione usata in questo metodo produce un errore nell'intervallo di 1-3 \u00c52.\nApplicazioni.\nL'area superficiale accessibile viene spesso utilizzata nel calcolo dell'energia associata all'effetto idrofobico dovuto allo spostamento di una biomolecola dal solvente acquoso a un solvente non polare come quello rappresentato dall'ambiente lipidico. Il metodo LCPO viene utilizzato anche per il calcolo degli effetti della solvatazione implicita nel pacchetto di software di dinamica molecolare AMBER.\nRecentemente \u00e8 stato suggerito l'utilizzo dell'area superficiale accessibile predetta per migliorare la previsione della struttura secondaria delle proteine.\nSuperfici affine.\nL'ASA \u00e8 strettamente correlata al concetto di superficie esclusa al solvente (conosciuta anche come superficie di Connolly), che viene immaginata come una cavit\u00e0 nel \"bulk\" del solvente (completamente l'opposto dell'area superficiale accessibile). Viene calcolata in pratica attraverso un algoritmo della \"palla rotolante\" sviluppato da Frederic Richards e sviluppato indipendentemente in forma tridimensionale da Michael Connolly nel 1983 e Tim Richmond nel 1984. Connolly ha speso molti anni per perfezionare il metodo."}
{"id": "3561873", "revid": "339392", "url": "https://it.wikipedia.org/wiki?curid=3561873", "title": "Go\u00e7guly Hanguly\u00fdewi\u00e7", "text": ""}
{"id": "3561875", "revid": "640469", "url": "https://it.wikipedia.org/wiki?curid=3561875", "title": "Go\u00e7guly Hanguly\u00fdewi\u00e7 Go\u00e7guly\u00fdew", "text": ""}
{"id": "3561878", "revid": "3115", "url": "https://it.wikipedia.org/wiki?curid=3561878", "title": "Dubn\u00edk", "text": "Dubn\u00edk (in ungherese \"Cs\u00faz\") \u00e8 un comune della Slovacchia facente parte del distretto di Nov\u00e9 Z\u00e1mky, nella regione di Nitra."}
{"id": "3561880", "revid": "287204", "url": "https://it.wikipedia.org/wiki?curid=3561880", "title": "Dubnik", "text": ""}
{"id": "3561882", "revid": "599013", "url": "https://it.wikipedia.org/wiki?curid=3561882", "title": "Institute of Radio Engineers", "text": "Lo Institute of Radio Engineers, (acronimo IRE), \u00e8 stata un'organizzazione professionale nel campo delle comunicazioni elettriche \"wireless\", fondata a New York nel 1912\nallo scopo far progredire gli aspetti teorici e pratici delle trasmissioni radio e delle tecnologie associate. \nIl primo presidente dell'Istituto fu Robert Henry Marriott.\nNello stesso anno fu costituita la prima commissione IRE per gli standard con il compito di stilare un rapporto per la definizione dei termini\nStoria.\nAll'epoca l'organizzazione professionale dominante nel campo dell'elettrotecnica era l'American Institute of Electrical Engineers (AIEE), giudicata dai fondatori dell'IRE eccessivamente focalizzata sulle questioni dell'energia elettrica. Inoltre l'IRE, a differenza della AIEE, istituto prettamente statunitense, cercava di assumere un carattere maggiormente sovranazionale. \nL'Institute of Radio Engineers pubblic\u00f2 alcune riviste tecniche e partecip\u00f2 attivamente alla definizione degli standard nel campo delle trasmissioni radio\nNel 1963 l'IRE si fuse con l'AIEE per dar vita all'attuale Institute of Electrical and Electronics Engineers (IEEE), divenuta la maggiore associazione tecnico-professionale del mondo."}
{"id": "3561887", "revid": "298229", "url": "https://it.wikipedia.org/wiki?curid=3561887", "title": "Mezza maratona di Lisbona", "text": "La mezza maratona di Lisbona \u00e8 una corsa su strada nella capitale del Portogallo ogni anno a marzo e fa parte del circuito IAAF Gold Label Road Race.\nIl record della corsa \u00e8 stato stabilito da Zersenay Tadese in 2010 ed \u00e8 anche il primato mondiale sulla distanza. Gli atleti kenioti hanno spesso tagliato primi il traguardo, essendosi aggiudicati pi\u00f9 della met\u00e0 delle edizioni disputate; fra loro Tegla Loroupe ha vinto la prova sei volte. La mezza maratona di Lisbona \u00e8 da non confondere con la mezza maratona del Portogallo, che si tiene anch'essa a Lisbona ma nel mese di settembre.\nVincitori della corsa.\n\"Legenda:\" "}
{"id": "3561894", "revid": "599013", "url": "https://it.wikipedia.org/wiki?curid=3561894", "title": "Paul Ruto", "text": ""}
{"id": "3561901", "revid": "3115", "url": "https://it.wikipedia.org/wiki?curid=3561901", "title": "Dvory nad \u017ditavou", "text": "Dvory nad \u017ditavou (in ungherese \"Udvard\") \u00e8 un comune della Slovacchia facente parte del distretto di Nov\u00e9 Z\u00e1mky, nella regione di Nitra."}
{"id": "3561902", "revid": "287204", "url": "https://it.wikipedia.org/wiki?curid=3561902", "title": "Dvory nad Zitavou", "text": ""}
{"id": "3561904", "revid": "125825081", "url": "https://it.wikipedia.org/wiki?curid=3561904", "title": "Tobias Kamke", "text": "Biografia.\nCarriera sportiva.\nFino al 2010 Kamke ottiene solo due semifinali in due tornei dell'ATP Challenger Tour: nel novembre 2007 all'IPP Open di Helsinki, dove perde contro il belga Steve Darcis, e nel maggio 2008 al Baden Open di Karlsruhe, in cui viene battuto dal russo Tejmuraz Gaba\u0161vili. Nell'ATP Tour ottiene solo un primo turno al Torneo di Wimbledon 2008 dopo aver perso contro il n\u00b0132 del mondo Jan Hernych alle qualificazioni ed essere ammesso solamente come lucky loser. Viene sconfitto dall'italiano Andreas Seppi.\nNel 2010 e nel 2011 ottiene i suoi migliori risultati nei grandi slam: un primo turno all'Australian Open 2011, un secondo turno all'Open di Francia 2010 e all'Open di Francia 2011, un terzo turno (dopo aver battuto anche Seppi e dopo esser stato eliminato da Jo-Wilfried Tsonga al Torneo di Wimbledon 2010) e un primo turno allo US Open 2010. Nel 2010 vince anche i suoi primi due tornei dell'ATP Challenger Tour: il Challenger Banque Nationale de Granby, in Canada, battendo Milos Raonic in due set (6-3, 7-6) e al Royal Bank of Scotland Challenger, negli Stati Uniti d'America, battendo Ryan Harrison. Ottiene anche due finali al Baton Rouge Pro Tennis Classic in Sudafrica e al Franken Challenge in Germania perdendo rispettivamente contro Kevin Anderson e Robin Haase. Ottiene per\u00f2 alla fine del 2010 il premio \"Newcomer of the Year\"."}
{"id": "3561907", "revid": "767487", "url": "https://it.wikipedia.org/wiki?curid=3561907", "title": "Eifeliano", "text": "Nella scala dei tempi geologici, l'Eifeliano rappresenta il primo dei due stadi stratigrafici o et\u00e0 in cui \u00e8 suddiviso il Devoniano medio, la prima delle tre epoche del periodo Devoniano, che a sua volta \u00e8 il quarto dei sei periodi in cui \u00e8 suddivisa l'era del Paleozoico.\nL'Eifeliano \u00e8 compreso tra 397,5 \u00b1 2,7 e 391,8 \u00b1 2,7 milioni di anni fa (Ma), preceduto dall'Emsiano e seguito dal Givetiano. \nEtimologia.\nIl nome dello stadio Eifeliano deriva da quello dell'altopiano tedesco dell'Eifel, facente parte del massiccio scistoso renano, al confine con il Belgio e il Lussemburgo. \nIl concetto dell'Eifeliano come unit\u00e0 cronostratigrafica risale al lavoro di Heinrich Ernst Beyrich del 1837, e per lungo tempo fu in concorrenza con il \"Couviniano\", da Couvin nelle Ardenne, come definizione dello stadio del periodo intermedio del Devoniano.\nNel 1982 la Subcommissione per il Devoniano raccomand\u00f2 di utilizzare la comparsa dei conodonti della specie \"Polygnathus patulus partitus\" come limite inferiore del devoniano medio. Questa proposta fu infine ratificata nel 1984 a Mosca durante il Congresso della \"International Union of Geological Sciencies\" (IUGS).\nDefinizioni stratigrafiche e GSSP.\nLa base dell'Eifeliano e del Devoniano medio, \u00e8 definita dalla prima comparsa negli orizzonti stratigrafici dei conodonti della specie \"Polygnathus costatus partitus\". I conodonti della specie \"Icriodus corniger retrodepressus\" fanno la loro comparsa nella parte bassa della zona del \"P. partitus\". Questo conodonte \u00e8 facilmente riconoscibile e permette correlazioni con le sequenze nelle Ardenne, in Spagna e Inghilterra. \nGSSP.\nIl GSSP, il profilo stratigrafico di riferimento della Commissione Internazionale di Stratigrafia, \u00e8 localizzato a circa 21 metri al di sopra della sezione esposta nel Wetteldorf Richtschnitt, vicino alla citt\u00e0 di Sch\u00f6necken-Wetteldorf, nelle colline dell'Eifel, in Germania. \nUn parastratotipo per la base dell'Eifeliano \u00e8 localizzato nei calcari pelagici Trebetov, all'interno della cava Prastav, vicino a Praga, nella Repubblica Ceca. \nSuddivisioni.\nL'Eifeliano contiene cinque biozone a conodonti:"}
{"id": "3561910", "revid": "3115", "url": "https://it.wikipedia.org/wiki?curid=3561910", "title": "Gbelce", "text": "Gbelce (in ungherese \"K\u00f6b\u00f6lk\u00fat\") \u00e8 un comune della Slovacchia facente parte del distretto di Nov\u00e9 Z\u00e1mky, nella regione di Nitra."}
{"id": "3561912", "revid": "114073725", "url": "https://it.wikipedia.org/wiki?curid=3561912", "title": "Lustignano", "text": "Lustignano \u00e8 una frazione del comune italiano di Pomarance, nella provincia di Pisa, in Toscana.\nIl paese ha una struttura tipica del castello medievale quasi a forma di conchiglia e si trova al confine tra la provincia di Pisa e la provincia di Grosseto e tra il comune di Pomarance ed i comuni di Castelnuovo di Val di Cecina, Monterotondo Marittimo e Monteverdi Marittimo.\nGeografia fisica.\nIl borgo di Lustignano si trova a 410 metri di altezza sul livello del mare, nelle Colline metallifere pisane. Nelle vicinanze dell'abitato, in prossimit\u00e0 del Castel di Cornia, comunemente conosciuto come \"Torraccia\", si gettano nel fiume Cornia le acque del torrente Turbone.\nStoria.\nNumerosi sono i reperti archeologici rinvenuti nelle vicinanze del borgo dove il pi\u00f9 noto, risalente al paleolitico, \u00e8 un ciottolo piatto di calcare a grana fine con graffito un animale di genere bisonte inciso su una delle facce. Il ritrovamento \u00e8 avvenuto nella zona denominata \"Grotte ai Corvi\". \u00c8 stato affrontato prima di tutto il problema dell'identificazione dell'animale. Un'analisi approfondita dei caratteri anatomici, associata ad un confronto a livello statistico di alcuni indici caratteristici nei bovi e nei bisonti delle rappresentazioni paleolitiche dell'area mediterranea e franco-cantabrica, ha permesso di propendere per il genere Bison. Sul piano stilistico si tratta di una rappresentazione di carattere naturalistico, in cui sono presenti i moduli delle ultime rappresentazioni dell'arte franco-cantabrica (stile IV di Leroi-Gourhan, visione prospettica delle zampe anteriori, raffigurazione delle estremit\u00e0 delle zampe, rapporto ventre-zampe posteriori). Non mancano tuttavia certi tratti caratteristici della provincia mediterranea.\nIl nome \"Lustignano\" deriva da \"Lussignano\" nome dell'insediamento in epoca romana forse ricalcato dall'etrusco Listenio.\nFin dal periodo etrusco la citt\u00e0 di Volterra impose il suo dominio su questo territorio essendo collegata dalla Via Maremmana che la congiungeva a Populonia tramite un fascio di itinerari.\nMonumenti e luoghi d'interesse.\nChiesa San Martino di Lustignano.\nSoggetta a vari interventi durante i secoli, il suo aspetto attuale risale al XIX secolo, allorch\u00e9 per l'avvento dell'industria chimica e il conseguente incremento demografico si rese insufficiente la primitiva chiesa.\nLagoni di Lustignano (definiti Rossi dal XVI sec.).\nVillaggio costruito ai primi dell'800 come villaggio-fabbrica di Lustignano per l'estrazione dell'acido borico dai lagoni boraciferi che si trovavano in questo luogo. Qui vivevano gli operai e le loro famiglie e con il tempo la localit\u00e0 fu arricchita con un circolo ricreativo ed una chiesa, che fu costruita nel 1936 dal principe Piero Ginori Conti su disegno dell'ingegner Lamberto Musi.\nAgli albori dell'Ottocento, qui, si traeva borace ponendo sul fuoco di legna l'acqua bollente dei lagoni e il nome di \"Magazzino del Diavolo\" segnato su una vecchia cartina del luogo rende bene l'idea dell'ambiente sulfureo.\nAncora oggi la geotermia caratterizza fortemente il paesaggio con la presenza di diverse tipologie di manifestazioni, come soffioni, fuoriuscite di vapore dal terreneo, putizze e fumarole visibili in questo luogo in modo naturale.\nCastel di Cornia.\nIl Castel di Cornia, conosciuto anche come Torraccia o Castelluccio di Cornia, era situato nell'Alta omonima valle, sul crinale posto alla confluenza tra l'omonimo fiume ed il suo affluente Turbone, 8\u00a0km. ad Est di Monteverdi, nei pressi dell'abitato di Lustignano. Si trovava all'interno di una cinta muraria poligonale non molto visibile oggi a causa della rigogliosa vegetazione.\nA pianta quadrangolare, con lati di circa\u00a0m 9, raggiunge un'altezza massima di circa\u00a0m 16 sui lati sud-est e sud-ovest. Appare costruita in due ben distinte fasi, evidenziate sia dalla variazione della tecnica costruttiva che dal materiale impiegato.\nOggi la Torre rientra nel possedimento della Fattoria di Vecchienne.\nSculture.\nNel borgo possiamo trovare inoltre le recenti opere scultoree del lustignanino Fabio Batini:\nCultura.\nEventi.\nLa festa paesana si tiene ogni anno nella terza settimana di agosto dal gioved\u00ec alla domenica organizzata dalla locale Associazione Culturale Sportiva. La prima edizione si \u00e8 tenuta nell'agosto 1988. Si possono gustare durante la festa prodotti tipici e specialit\u00e0 della cucina casalinga locale come tortelli, stoccafisso, cacciucco e carne alla brace.\nLa fiera paesana invece si tiene ogni anno l'ultimo luned\u00ec di settembre con banchetti dove si possono gustare prodotti tipici e spazi espositivi con oggetti di artigianato locale, accessoristica tecnico-generale, servizi e prodotti per la casa e il giardino. Alla sera tradizionale cena a base di affettati toscani, tortelli e trippa.\nLa festa del patrono si tiene il giorno 11 novembre nella chiesa di Lustignano. Il titolare \u00e8 San Martino ed ogni anno i parrocchiani del paese organizzano dopo la celebrazione una cena nei locali del circolo A.C.L.I. il cui ricavato viene devoluto nelle casse della parrocchia.\nGeografia antropica.\nIl paese si sviluppa intorno alle tre vie principali: Via della Chiesa dalla quale si giunge alla Chiesa di San Martino, Via delle Lastre cos\u00ec nominata a causa dell'antico selciato e Via della Vecchia Fattoria, poi via dei Fiori, dalla quale si sale alla Fattoria Vecchia e alla chiostra, posta all'estremit\u00e0 occidentale della cinta muraria da dove lo sguardo spazia nella vallata fino alle Isole D'Elba e di Montecristo. Alla parte antica si \u00e8 aggiunta la parte nuova che si \u00e8 sviluppata lungo la strada che porta a \"Villa Cortese\", la via della Villa.\nEconomia.\nTurismo.\nLustignano e le zone circostanti stanno diventando un'apprezzata meta turistica grazie ai loro paesaggi incontaminati. Si possono ammirare manifestazioni geotermiche, tra le quali fumarole e putizze nella zona dei Lagoni Rossi e boschi di querce. Per questi motivi, sono molto apprezzati sia dai turisti stranieri sia dai turisti italiani che possono alloggiare nei numerosi agriturismi nei pressi del paese. Inoltre sono presenti due ristoranti dove \u00e8 possibile la cucina tipica toscana.\nIndustria.\nIl prevalente tipo di industria presente a Lustignano \u00e8 quella geo-termo elettrica, dove Enel Green Power, nel villaggio fabbrica di Lagoni Rossi, come in tutta l'area geotermica, sfrutta la forza del vapore endogeno per produrre energia elettrica.\nIn questo insediamento produttivo si riescono a produrre 100 milioni di chilowattora all'anno e vengono rispettati i migliori standard ambientali e di insediamento paesaggistico. Con la messa in marcia della centrale \"Nuova Lagoni Rossi\", si aggiungono 12\u00a0MW alla capacit\u00e0 geotermica installata nell'area di Larderello. La produzione di energia elettrica di questa centrale in un anno \u00e8\ncorrispondente ai consumi di 40\u00a0000 famiglie - la met\u00e0 degli abitanti della citt\u00e0 di Pisa - e permette di evitare ogni anno l'emissione in atmosfera di circa 75\u00a0000 tonnellate di CO2, oltre a un risparmio di combustibili fossili per 23\u00a0000 tonnellate equivalenti di petrolio (TEP). La centrale \u00e8 inoltre dotata di un innovativo sistema di telesupervisione e telediagnostica che consente il completo controllo a distanza del gruppo e la prevenzione di eventuali anomalie di funzionamento.\nSport.\nIl paese di Lustignano dispone di un campo sportivo polivalente dotato di impianto di illuminazione dove \u00e8 possibile praticare la disciplina del tennis ed anche quella del calcio a 5."}
{"id": "3561915", "revid": "767487", "url": "https://it.wikipedia.org/wiki?curid=3561915", "title": "Hul (Slovacchia)", "text": "Hul (in ungherese \"Hull\") \u00e8 un comune della Slovacchia facente parte del distretto di Nov\u00e9 Z\u00e1mky, nella regione di Nitra."}
{"id": "3561917", "revid": "287204", "url": "https://it.wikipedia.org/wiki?curid=3561917", "title": "Maratona di Francoforte", "text": "La maratona di Francoforte sul Meno \u00e8 una corsa su strada che si tiene nella citt\u00e0 della Germania ogni anno nel mese di ottobre dal 1981.\nSponsorizzata da Commerzbank fino al 2010 e da BMW dal 2011, \u00e8 la maratona pi\u00f9 antica della nazione."}
{"id": "3561926", "revid": "767487", "url": "https://it.wikipedia.org/wiki?curid=3561926", "title": "Jasov\u00e1", "text": "Jasov\u00e1 (in ungherese \"J\u00e1szfalu\") \u00e8 un comune della Slovacchia facente parte del distretto di Nov\u00e9 Z\u00e1mky, nella regione di Nitra."}
{"id": "3561927", "revid": "287204", "url": "https://it.wikipedia.org/wiki?curid=3561927", "title": "Jasova", "text": ""}
{"id": "3561931", "revid": "767487", "url": "https://it.wikipedia.org/wiki?curid=3561931", "title": "Jatov", "text": "Jatov (in ungherese \"Jatt\u00f3\") \u00e8 un comune della Slovacchia facente parte del distretto di Nov\u00e9 Z\u00e1mky, nella regione di Nitra."}
{"id": "3561935", "revid": "92723", "url": "https://it.wikipedia.org/wiki?curid=3561935", "title": "Kamenica nad Hronom", "text": "Kamenica nad Hronom (in ungherese \"Garamk\u00f6vesd\") \u00e8 un comune della Slovacchia facente parte del distretto di Nov\u00e9 Z\u00e1mky, nella regione di Nitra."}
{"id": "3561936", "revid": "1001457", "url": "https://it.wikipedia.org/wiki?curid=3561936", "title": "Abraham Langlet", "text": "Biografia.\nAbraham Langlet studi\u00f2 chimica dal 1886 al 1896 all'Universit\u00e0 di Uppsala, dove ebbe come insegnante Per Teodor Cleve. Ottenne il dottorato nel 1896 e divent\u00f2 un docente nello stesso anno. \nNel 1899 divent\u00f2 insegnante di chimica e tecnologia chimica alla Universit\u00e0 di tecnologia Chalmers di G\u00f6teborg, diventando professore di ruolo nel 1911. Nel 1926 la cattedra fu divisa e divent\u00f2 professore di chimica organica. \nNel 1895, mentre stava lavorando con Cleve a Uppsala, scopr\u00ec indipendentemente l'elemento chimico elio (nello stesso anno in cui fu scoperto da William Ramsay) nel minerale radioattivo cleveite. Langlet fu il primo a definire correttamente il peso atomico dell'elio. "}
{"id": "3561940", "revid": "1543377", "url": "https://it.wikipedia.org/wiki?curid=3561940", "title": "Bj\u00f6rn Stallare", "text": "Biografia.\nBj\u00f8rn Stallare fu coinvolto nel negoziato, per conto di re Olaf, che portarono al suo matrimonio con Ingegerd Olofsdotter, figlia di re Olof III di Svezia. Nel 1018 il cugino di re Olof, Ragnvald Ulfsson, conte del V\u00e4sterg\u00f6tland, e gli emissari di re Olaf (Bj\u00f6rn Stallare e Hjalti Skeggiason) giunsero al thing di Uppsala nel tentativo di convincere il re svedese ad accettare la pace e, come garanzia, a dare in moglie la figlia Ingegerd Olofsdotter al re norvegese. Re Olof non accett\u00f2 il matrimonio della figlia. In seguito Ingegerd divenne la moglie di Jaroslav I di Kiev.\nRe Olaf di Norvegia e re Olof Sk\u00f6tkonung firmarono in seguito un trattato di pace a Kungah\u00e4lla, attorno al 1020. Re Olof fu obbligato ad accettare un accordo con re Olaf, il quale aveva gi\u00e0 sposato la figlia di Olof, Astrid Olofsdotter, grazie agli sforzi di Ragnvald Ulfsson. Ragnvald aveva portato Astrid a Sarpsborg in Norvegia, dove spos\u00f2 re Olaf dopo il natale del 1019.\nBj\u00f8rn Stallare fu uno dei pi\u00f9 stretti consiglieri di Olaf. Nel 1026 re Olaf perse la battaglia dell'Helge\u00e5, ed i nobili norvegesi si allearono al re invasore Canuto il Grande di Danimarca, obbligando Olaf a fuggire all'estgero. In seguito Bj\u00f6rn si alle\u00f2 con Canuto, per poi riconciliarsi con Olaf. Si dice che Bj\u00f6rn abbia sostenuto il ritorno di Olaf in Norvegia, e si crede che sia morto insieme a lui nel 1030, durante la battaglia di Stiklestad (\"slaget p\u00e5 Stiklestad\").\nNel corso della seconda guerra mondiale, Arne Skouen adott\u00f2 lo pseudonimo di \"Bj\u00f8rn Stallare\" nello scrivere dell'occupata Oslo.\nFonti.\nIl fidanzamento di re Olaf con Ingegerd \u00e8 descritto sia nel \"Fagrskinna\" sia nell'\"Heimskringla\"."}
{"id": "3561941", "revid": "767487", "url": "https://it.wikipedia.org/wiki?curid=3561941", "title": "Challenger of Boca Raton 2009", "text": "Il Challenger of Boca Raton 2009 \u00e8 stato un torneo di tennis facente parte della categoria ITF Women's Circuit nell'ambito dell'ITF Women's Circuit 2009. Il montepremi del torneo era di $25.000 ed esso si \u00e8 svolto nella settimana tra il 12 gennaio e il 18 gennaio 2009 su campi in terra battuta. Il torneo si \u00e8 giocato nella citt\u00e0 di Boca Raton negli Stati Uniti.\nVincitori.\nSingolare.\n Gabriela Paz ha sconfitto in finale Sharon Fichman 6-4, 7-64\nDoppio.\n Alina \u017didkova / Dar'ja Kustova hanno sconfitto in finale Kimberly Couts / Sharon Fichman 6-4, 6-2"}
{"id": "3561945", "revid": "1214201", "url": "https://it.wikipedia.org/wiki?curid=3561945", "title": "Alexander Nadj", "text": "Carriera.\nClub.\nNadj inizi\u00f2 la carriera con la maglia dell'IFK G\u00f6teborg. Nel 2006 fu ceduto in prestito al Sandared, mentre nel 2007 si trasfer\u00ec a titolo definitivo nel Raufoss. Il 19 agosto 2007 pot\u00e9 cos\u00ec debuttare nella Adeccoligaen, nella sconfitta per 2-0 in casa del Moss.\nNel 2008 torn\u00f2 in patria, per giocare nello J\u00f6nk\u00f6ping. Esord\u00ec nella Superettan il 19 aprile, nel pareggio per 1-1 contro il Degerfors.\nIl 3 gennaio 2011 pass\u00f2 al Lillestr\u00f8m. Gioc\u00f2 il primo match nella Tippeligaen il 29 giugno, sostituendo Fredrik Gulbrandsen a causa dell'espulsione del portiere titolare Stef\u00e1n Logi Magn\u00fasson, nella vittoria per 2-1 sullo Start.\nIl 5 marzo 2012 fu ufficializzato il suo trasferimento all'\u00d6ster. Dopo una doppia retrocessione giunta al termine dei campionati 2013 e 2014, lasci\u00f2 i rossoblu e fece ritorno nella sua citt\u00e0 natale per vestire i colori dell'H\u00e4cken, dove rimase due anni senza per\u00f2 mai giocare partite ufficiali n\u00e9 in Allsvenskan n\u00e9 nella coppa nazionale.\nNel 2017 scese in terza serie per far parte della rosa dell'Utsiktens BK, altra squadra della citt\u00e0 di G\u00f6teborg, cos\u00ec come a G\u00f6teborg ha sede il GAIS che lo tesser\u00f2 per la stagione 2018.\nDopo qualche mese da svincolato, nel luglio 2019 torn\u00f2 a ricoprire il ruolo di riserva all'H\u00e4cken. Rimase fino al luglio 2021, anche in questo caso senza mai disputare incontri ufficiali come gi\u00e0 avvenuto nell'altra parentesi all'H\u00e4cken."}
{"id": "3561953", "revid": "928766", "url": "https://it.wikipedia.org/wiki?curid=3561953", "title": "Alex Lowes", "text": "Anche suo fratello gemello, Sam Lowes, corre come pilota professionista.\nCarriera.\nInizia a correre nei vari tornei giovanili di motocross dal 1998 fino al 2001, l'anno successivo passa alle gare su pista fino ad arrivare, nel 2007, a competere nel campionato britannico Supersport. Quell'anno ottiene un 10\u00ba posto come miglior piazzamento stagionale a soli sedici anni, attirando l'interesse delle squadre del campionato europeo Superstock 600 e cos\u00ec l'anno seguente firma un contratto con il team O SIX Kawasaki Supported. Si classifica 16\u00ba nella classifica generale con un secondo posto in gara come risultato di rilievo.\nNel 2009 passa alla Superstock 1000 FIM Cup con la MV Agusta F4 312 R del team UnionBike Gimotorsports posizionandosi 26\u00ba nella classifica finale per poi partecipare, nel 2010, ad una sola gara del campionato mondiale Supersport come wildcard ed a tempo pieno nel British Superbike Championship. Per il 2011, oltre a rinnovare la sua presenza fissa nel campionato britannico Superbike, viene chiamato per sostituire l'infortunato Jonathan Rea nel campionato mondiale Superbike in sella alla Honda CBR 1000RR del team Castrol Honda. Nel 2012 corre sempre nel campionato britannico Superbike con una Honda CBR1000, terminando la stagione al 4\u00ba posto, mentre nel 2013, sempre guidando una Honda CBR1000, vince il titolo.\nNel 2014 si sposta nel campionato mondiale Superbike, alla guida di una Suzuki GSX-R1000 nel team Voltcom Crescent Suzuki, con compagno di squadra Eugene Laverty. Chiude la stagione all'undicesimo posto con 139 punti, due podii e due giri veloci che gli valgono la conferma in squadra anche per la stagione successiva. Nel 2015 ottiene un altro podio arrivando terzo nel Gran premio di Thailandia in gara 2. Termina la stagione al decimo posto con 135 punti all'attivo. \nNel 2016 rimane nello stesso team, cambiando per\u00f2 motocicletta, guida infatti la Yamaha YZF-R1. In questa stagione \u00e8 costretto a saltare il Gran Premio di casa a Donington a causa di una lussazione alla spalla rimediata nel precedente Gran Premio di Malesia a Sepang. Vince la 8 ore di Suzuka insieme a Katsuyuki Nakasuga e Pol Espargar\u00f2 in sella alla Yamaha del Team Factory Racing. Sempre nel 2016 \u00e8 chiamato a sostituire Bradley Smith (infortunatosi disputando le prove della 8 ore di Oschersleben), nei Gran Premi di Gran Bretagna, San Marino e Aragona (nel quale non corre per un infortunio al piede sinistro rimediato nelle prove libere del GP) in MotoGP in sella alla Yamaha YZR-M1 del team Tech 3, totalizzando 3 punti e il ventiquattresimo posto in classifica finale. Nel mondiale Superbike chiude al dodicesimo posto con 131 punti ottenuti.\nNel 2017 \u00e8 nuovamente pilota titolare del team ufficiale Yamaha. Il nuovo compagno di squadra \u00e8 l'olandese Michael van der Mark. Chiude la stagione al quinto posto in classifica piloti con duecentoquarantadue punti ottenuti. Nel 2018 \u00e8, per la terza stagione consecutiva, pilota ufficiale Yamaha. In occasione del Gran Premio di Repubblica Ceca a Brno ottiene la sua prima affermazione nel mondiale Superbike. Chiude la stagione al sesto posto in classifica piloti. Nel 2019 inizia il quarto anno consecutivo con Yamaha. Ottiene prestazioni regolari, tra cui nove piazzamenti a podio, e chiude la stagione al terzo posto in classifica piloti. Nel 2020 passa al team ufficiale Kawasaki in squadra col pluricampione Jonathan Rea. Ottiene una vittoria nella gara inaugurale in Australia e termina la stagione al sesto posto in classifica mondiale. Nel 2021 continua con lo stesso team e compagno di squadra della stagione precedente. Ottiene cinque piazzamenti a podio e conclide la stagione all'ottavo posto in classifica."}
{"id": "3561957", "revid": "287204", "url": "https://it.wikipedia.org/wiki?curid=3561957", "title": "Bjorn Stallare", "text": ""}
{"id": "3561963", "revid": "90740470", "url": "https://it.wikipedia.org/wiki?curid=3561963", "title": "Miss Universo 1959", "text": "Miss Universo 1959, nona edizione di Miss Universo, si \u00e8 tenuta a Long Beach, negli Stati Uniti d'America il 24 luglio 1959. Akiko Kojima, Miss Giappone, \u00e8 stata incoronata Miss Universo 1959."}
{"id": "3561966", "revid": "1714743", "url": "https://it.wikipedia.org/wiki?curid=3561966", "title": "Filippo di Castiglia", "text": "Biografia.\nEra figlio del re Ferdinando III di Castiglia e Beatrice di Svevia.\nFu avviato dal padre alla carriera ecclesiastica e la sua formazione venne affidata a Rodrigo Jim\u00e9nez de Rada. Si rec\u00f2 poi all'Universit\u00e0 di Parigi per completare gli studi seguendo le lezioni di Sant'Alberto Magno.\nDivenne Abate di Castrojeriz e di Valladolid nel 1243, vescovo di Osma nel 1245 e arcivescovo di Siviglia nel 1251 per nomina del papa Innocenzo IV.\nNel 1258 ebbe per\u00f2 il permesso di abbandonare la vita ecclesiastica e sposare la principessa Cristina di Norvegia, figlia del re Haakon IV di Norvegia.\nIl matrimonio venne celebrato nell'aprile 1258 a Valladolid e dur\u00f2 fino alla morte di Cristina avvenuta nel 1262.\nUn paio di anni dopo spos\u00f2 Ines Rodr\u00edguez Gir\u00f3n, figlia di Rodrigo Gonz\u00e1lez Gir\u00f3n e morta nel 1265. Nel 1269 si spos\u00f2 per la terza volta con Leonora Rodr\u00edguez de Castro, figlia di Rodrigo Ponce de Castro, da cui ebbe un figlio morto giovane, Filippo.\nFilippo ebbe anche tre figli illegittimi da alcune amanti rimaste senza nome:\nPrese parte alla congiura ordita dai nobili aragonesi contro il re Alfonso X, fratello di Filippo. Una volta scoperto il progetto di ucciderlo per\u00f2 Alfonso si mostr\u00f2 magnanimo cercando un dialogo con i ribelli."}
{"id": "3561973", "revid": "486946", "url": "https://it.wikipedia.org/wiki?curid=3561973", "title": "Taccola della Dauria", "text": ""}
{"id": "3561974", "revid": "298229", "url": "https://it.wikipedia.org/wiki?curid=3561974", "title": "Wilson Kipsang Kiprotich", "text": "Biografia.\nNel 2009 vince la mezza maratona di Egmond e nel 2010 conquista il primo posto nella maratona di Francoforte.\nIl 29 settembre 2013 stabilisce il nuovo record mondiale della maratona vincendo la maratona di Berlino con il tempo di 2h03'23\", migliorando di ben 15 secondi il record precedente detenuto dal connazionale Patrick Makau Musyoki. Il primato verr\u00e0 poi migliorato il 28 settembre 2014 da Dennis Kipruto Kimetto con il tempo di 2h02'57\".\nDetiene inoltre il 20\u00ba miglior risultato cronometrico di sempre nella mezza maratona con il tempo di 58'59\".\nNel gennaio 2020 \u00e8 stato provvisoriamente sospeso dall'Agenzia mondiale antidoping per violazioni delle norme anti doping. L'atleta non si sarebbe fatto trovare a tre controlli a sorpresa e avrebbe tentato di alterare un quarto."}
{"id": "3561975", "revid": "124173163", "url": "https://it.wikipedia.org/wiki?curid=3561975", "title": "Bj\u00f8rn (capo vichingo)", "text": "Biografia.\n\u00c8 il pi\u00f9 antico scandinavo conosciuto, non parente dei sovrani di Danimarca, ad essere entrato al servizio del re dei Franchi, in particolare si trattava di Carlo il Calvo, re dei Franchi Occidentali. Viene a volte identificato con il re svedese Bj\u00f6rn Ragnarsson.\nNel luglio dell'856 un capo vichingo di nome Sidroc super\u00f2 la Senna per saccheggiare. Il 19 agosto a lui si un\u00ec una flotta comandata da Bj\u00f8rn. Era gi\u00e0 giunto l'inverno quando Sidroc lasci\u00f2 le acque dei Franchi, mentre Bj\u00f8rn costru\u00ec un campo fortificato su un'isola chiamata \"Oscellus\", probabilmente Oissel. I Vichinghi continuarono a saccheggiare raggiungendo Bayeux ed \u00c9vreux, e l'intera regione oppose poca resistenza ai loro movimenti fino all'857. (gli \"Annales Fontanellenses\", importante fonte per questi eventi, li data erroneamente all'855).\nLe fonti giunte fino a noi non spiegano perch\u00e9 Bj\u00f8rn abbia fatto visita a re Carlo presso Verberie all'inizio dell'858. Negli \"Annales Bertiniani\", principali annali Franchi del periodo: \u201cBj\u00f8rn, capo della fazione dei pirati della Senna, inseguendo re Carlo giunsero al palazzo di Veberie, e concedendogli le mani gli giurarono fedelt\u00e0.\u201d Bj\u00f8rn probabilmente ricevette tributi (danegeld) in cambio della sottomissione. A novembre i vescovi del regno dei Franchi Occidentali, raccolti in un sinodo a Quercy, spedirono una lettera, scritta probabilmente da Incmaro di Reims, a Ludovico II il Germanico, re del Regnum Teutonicorum, in cui si citano i tributi da pagarsi ai Vichinghi. Probabilmente si fa riferimento a Bj\u00f8rn ed ai suoi uomini, dato che non si conoscono altri Vichinghi che abbiano firmato trattati con i Franchi in quel periodo.\nSecondo gli \"Annales Fontanellenses\", Carlo il Calvo assedi\u00f2 Oissel nell'859. Dato che Bj\u00f8rn non viene mai citato per nome negli annali, \u00e8 probabile che sia rimasto fedele a Carlo e non si sia invece riunito all'esercito rimasto presso la roccaforte dell'isola. Gli \"Annales Bertiniani\" confermano che Carlo assedi\u00f2 l'isola solo dopo la sottomissione di Bj\u00f8rn."}
{"id": "3561979", "revid": "731511", "url": "https://it.wikipedia.org/wiki?curid=3561979", "title": "Miss Mondo 1959", "text": "Miss Mondo 1959, la nona edizione di Miss Mondo, si \u00e8 tenuta il 10 novembre 1959, presso il Lyceum Theatre di Londra. Il concorso \u00e8 stato presentato da Bob Hope. Norma Gladys Cappagli, rappresentante dell'Argentina \u00e8 stata incoronata Miss Mondo 1960."}
{"id": "3561981", "revid": "200679", "url": "https://it.wikipedia.org/wiki?curid=3561981", "title": "Strage di Bronte", "text": ""}
{"id": "3561983", "revid": "729019", "url": "https://it.wikipedia.org/wiki?curid=3561983", "title": "Volo ValuJet 592", "text": "Volo ValuJet 592 era un volo di linea della compagnia aerea a basso costo ValuJet schiantatosi nelle Everglades in Florida, l'11 maggio 1996, a causa di un incendio nella stiva.\nPersero la vita tutti i 110 occupanti (compresi i membri dell'equipaggio) a bordo del DC9 partito dall'aeroporto internazionale di Miami in rotta verso l'Aeroporto Internazionale di Atlanta-Hartsfield-Jackson di Atlanta, Georgia (Stati Uniti d'America).\nCandi Kubeck, che operava sul volo, fu la prima donna Comandante a morire in un incidente aereo.\nL'aereo e l'equipaggio.\nL'aereo, un Douglas DC-9-32, codice di registrazione N904VJ, era il 496\u00b0 DC-9 assemblato nello stabilimento di Long Beach. Aveva 27 anni all'epoca ed aveva fatto parte della flotta di Delta Air Lines. Il suo primo volo fu il 18 aprile 1969. Consegnata a Delta il 27 maggio 1969, come N1281L, l'aereo vol\u00f2 per la compagnia fino alla fine del 1992, quando fu ritirato e rivenduto alla McDonnell Douglas. L'azienda produttrice del velivolo vendette l'aereo alla ValuJet nel 1993. Era alimentato da due motori turboventola Pratt &amp; Whitney JT8D-9A.\nL'aereo aveva subito una serie di incidenti nei due anni precedenti lo schianto, tra cui due decolli interrotti e otto atterraggi di emergenza. Gli errori del motore e della pressurizzazione avevano costituito le cause principali in molti degli incidenti. Nel maggio 1995, la FAA emise una direttiva per il ricablaggio delle cabine di pilotaggio di tutti i DC-9 perch\u00e9 i fasci di cavi nel pannello degli interruttori potevano causare \"fuoco e fumo incontrollato in tutta la cabina di pilotaggio a causa di sfregamenti e cortocircuiti\".\nNel cockpit erano presenti due piloti esperti: il Comandante Candi Kubeck (35) e il Primo Ufficiale Richard Hazen (52). La Kubeck aveva accumulato 8.928 ore di volo totali durante la sua carriera (incluse 2.116 ore sul DC-9) e il Primo Ufficiale Hazen aveva pi\u00f9 di 11.800 ore di volo totali durante la sua carriera, di cui 2.148 sul DC-9.\nL'incidente.\nA distanza di pochi minuti dal decollo, violenti sobbalzi che scossero l'aereo, fumo ed eccessivo calore in cabina resero l'aeromobile ingovernabile.\nIl comandante Candi Kubeck e il primo ufficiale Richard Hazen tentarono un atterraggio d'emergenza all'aeroporto di Miami ma, prima di potervi tornare, l'aereo precipit\u00f2 nelle paludi delle Everglades.\nInghiottito dalle paludi, dell'aeromobile rest\u00f2 visibile soltanto un'enorme macchia di carburante sulla superficie dell'acqua.\nL'aereo, infatti, si era completamente distrutto schiantandosi su un ammasso roccioso presente sul fondo della palude.\nLe indagini.\nPartirono subito le ricerche con elicotteri e barche sulle Everglades.\nPurtroppo la posizione dell'incidente rese difficile le indagini a causa dell'acqua torbida e degli alligatori che popolavano le Everglades; furono condotte soprattutto da Greg Feith, investigatore del consiglio nazionale americano per la sicurezza dei trasporti (NTSB).\nCause.\nLa vera causa non \u00e8 mai stata del tutto chiarita.\nLe indagini rivelarono che scoppi\u00f2 un violento incendio nella stiva.\nDurante le operazioni di imbarco, alcuni scatoloni contenenti generatori di ossigeno racchiusi in bombole furono imbarcati sull'aereo.\nSi trattava dei generatori usati generalmente negli aerei durante le emergenze e che forniscono ossigeno alle mascherine. Difatti, quando queste ultime vengono calate, i generatori si attivano e producono ossigeno per reazione chimica; durante la reazione il generatore pu\u00f2 raggiungere una temperatura di 260\u00b0.\nNel volo 592 i generatori furono rimossi da due MD-82 perch\u00e9 scaduti.\nAi generatori erano stati troncati alcuni fili poi incollati, tramite nastri isolanti, allo stesso generatore, ignorando le norme di sicurezza.\nI generatori vennero messi in scatole di cartone, imballati in un involucro di plastica a bolle d'aria e infine imbarcati.\nDurante il rullaggio, i generatori si attivarono, innescando un incendio che bruci\u00f2 i bagagli e, subito dopo il decollo, il fuoco raggiunse la cabina asfissiando passeggeri ed equipaggio. Ormai ingovernabile, l'aereo precipit\u00f2.\nMemoriale.\nNel 1999, dopo soli tre anni, nei pressi delle autostrade Tamiami Trail e Krome Avenue, nella Contea di Miami-Dade, venne costruito un memoriale per ricordare le vittime dell'incidente. Il monumento \u00e8 costituito da 110 pilastri di cemento che nell'insieme formano un triangolo indicante il luogo del disastro.\nIncidenti simili.\nNel 1986 un DC-10 a Chicago \u00e8 stato distrutto da un incendio a causa di generatori di ossigeno.\nNel 1988 sempre un DC-10 \u00e8 stato costretto ad atterrare a causa di un incendio causato da acqua ossigenata.\nIl volo 592 nei media.\nIl volo della ValuJet 592 \u00e8 stato analizzato nella puntata \"Disastro nella palude\" del documentario Seconds From Disaster e nella puntata \"Fuoco nella stiva\" del documentario Indagini ad alta Quota trasmesso su National Geographic Channel e nell'episodio \"Fuoco in cielo\" della prima stagione del documentario \"\" trasmesso da Discovery Channel Italia il 12 novembre 2015."}
{"id": "3561987", "revid": "5456", "url": "https://it.wikipedia.org/wiki?curid=3561987", "title": "Wilson Kipsang", "text": ""}
{"id": "3561991", "revid": "436907", "url": "https://it.wikipedia.org/wiki?curid=3561991", "title": "Animals as Leaders", "text": "Gli Animals as Leaders sono un gruppo musicale progressive metal statunitense nato per iniziativa del chitarrista Tosin Abasi in collaborazione con il chitarrista Javier Reyes e il batterista Navene Koperweis. Il loro omonimo album di debutto \u00e8 stato pubblicato nel 2009 dalla Prosthetic Records.\nStoria del gruppo.\nPrimi anni (2007-2010).\nLa Prosthetic Records not\u00f2 Tosin Abasi quando ancora militava nel gruppo metalcore Reflux e gli propose di produrre un album solista. Inizialmente il chitarrista rifiut\u00f2, ritenendolo \"egoistico e superfluo\", ma dopo lo scioglimento del gruppo cambi\u00f2 idea e decise di accettare l'offerta. Il nome \"Animals as Leaders\" fu ispirato dal racconto del 1992 \"Ishmael\" di Daniel Quinn.\nIl primo album del progetto, omonimo, fu registrato ad inizio 2008. Fu lo stesso Abasi a registrare tutte le tracce di basso e chitarra in collaborazione con Misha Mansoor dei Periphery che programm\u00f2 tutte le parti di batteria e i vari effetti al sintetizzatore. L'album viene cos\u00ec pubblicato il 28 aprile 2009. Reclutato il turnista Matt Halpern, l'anno seguente gli Animals as Leaders si occuparono della promozione dell'album esibendosi dal vivo e partecipando, tra luglio e agosto, al Summer Slaughter con Decapitated, Vital Remains, Carnifex, The Faceless, All Shall Perish, The Red Chord, Cephalic Carnage, Veil of Maya e Decrepit Birth; la serie di concerti continu\u00f2 con un tour di supporto a Circa Survive e Dredg da met\u00e0 2010 ad inizio 2011 a cui ne segu\u00ec un ulteriore con Underoath, Thursday e A Skylift Living.\nDopo la partecipazione allo spettacolo di beneficenza della Croce Rossa intitolato alla House of Blues di West Hollywood, California, denominato \"Josh Barnett Presents the Sun Forever Rising\" del 26 maggio 2011, il gruppo si \u00e8 imbarcato nel primo tour da headliner reclutando come gruppi di supporto Intronaut, Dead Letter Circus, Last Chance to Reason e Evan Brewer.\n\"Weightless\" e \"The Joy of Motion\" (2011-2014).\nNel giugno 2011 gli Animals as Leaders hanno annunciato di essere nella fase di registrazione delle tracce per un secondo album. Nella prima parte del 2011 Abasi e Javier Reyes hanno entrambi collaborato con il batterista dei Suicidal Tendencies Eric Moore e il polistrumentista ex-componente dei The Mars Volta Adri\u00e1n Terrazas Gonz\u00e1lez al progetto T.R.A.M. (acronimo delle iniziali di Terrazas, Reyes, Abasi e Moore). Nel settembre successivo gli Animals as Leaders hanno supportato i Between the Buried and Me nel loro tour europeo.\nNell'ottobre 2012 Reyes ha annunciato il suo progetto parallelo Mestis, pubblicando l'EP di debutto \"Basal Ganglia\" un mese pi\u00f9 tardi attraverso la Sumerian Records, con cui anche gli Animals ad Leaders firmano un contratto discografico.\nIl 14 febbraio 2014 viene annunciata l'uscita del terzo album, \"The Joy of Motion\", avvenuta il 25 marzo; per la sua promozione \u00e8 stato reso disponibile per l'ascolto il \"Tooth and Claw\". Il disco rappresenta inoltre il primo con il batterista Matt Garstka.\n\"The Madness of Many\" e \"Parrhesia\" (2016-presente).\nA met\u00e0 del 2016 hanno intrapreso un tour assieme agli Intervals e al chitarrista Plini e intorno allo stesso periodo hanno annunciato l'uscita del quarto album in studio, intitolato \"The Madness of Many\" e pubblicato l'11 novembre 2016.\nNel marzo 2022 uscir\u00e0 il loro quinto album, intitolato \"Parrhesia\"."}
{"id": "3561994", "revid": "1005847", "url": "https://it.wikipedia.org/wiki?curid=3561994", "title": "Arthur Maximilian Bylandt-Rheydt", "text": "Biografia.\nNato in una famiglia aristocratica, Artur Maximilian von Bylandt-Rheidt intraprese giovanissimo la carriera militare come cadetto militare nel 1837 e prese parte alla soppressione delle rivolte in Ungheria nel 1848 per poi essere richiamato in Italia per combattere la prima e la seconda guerra d'indipendenza italiane contro l'esercito piemontese.\nNel 1864 divenne presidente del comitato d'artiglieria dell'esercito per poi nel 1866 entrare nella direzione superiore dopo il definitivo ritiro dell'esercito austriaco dall'Italia settentrionale. Nel 1869 venne promosso Maggiore Generale e nominato presidente della commissione tecnica per le forze di terra dell'esercito austro-ungarico. In questa veste, venne promosso Luogotenente Feldmaresciallo nel 1874.\nIl 20 giugno 1876 divenne ministro imperiale per la guerra e diede grandi contributi per la trasformazione delle forze di terra austriache ed in particolare all'artiglieria. Il 21 agosto 1876 partecip\u00f2 come alta personalit\u00e0 alla cerimonia d'apertura del \"Reichsbr\u00fccke\".\nPromosso Feldzeugmeister nel 1882, durante il suo mandato come ministro (che dur\u00f2 sino al 16 marzo 1888, data del suo pensionamento) egli fece di tutto per aumentare il bilancio militare come pure si preoccup\u00f2 di aumentare i dazi tra i vari Land per dieci anni al fine di sostenere le spese per il rafforzamento militare. Oltre ad una semplificazione dell'amministrazione interna dell'esercito, egli aument\u00f2 anche le pensioni dei singoli militari. Grazie a Ferdinand Mannlicher vennero introdotte armi d'avanguardia ed impose la lingua militare generale riconosciuta nel tedesco.\nIl 17 marzo 1888, Bylandt-Rheydt venne posto in pensione col grado di Feldmaresciallo a causa anche dell'aggravarsi della sua malattia. Mor\u00ec poi nel 1891 a Vienna. Suo figlio, Arthur Bylandt-Rheydt fu ministro degli interni e dell'agricoltura."}
{"id": "3561995", "revid": "1543377", "url": "https://it.wikipedia.org/wiki?curid=3561995", "title": "Bobastro", "text": "Bobastro \u00e8 un antico centro abitato situato a nord della provincia di Malaga (Spagna), in cui Umar ibn Hafsun stabil\u00ec la capitale dei suoi domini, nell'880, ribellandosi all'Emirato di Cordova (al-Andalus).\nQualcuno afferma che Bobastro sarebbe parte della citt\u00e0 di Ronda, presso Malaga e a tal fine si indicano i ritrovamenti archeologici che hanno messo in luce costruzioni scavate nella roccia, tra cui una chiesa rupestre mozaraba e un castello.\nOmar ibn Hafsun si rifugi\u00f2 a Bobastro alla fine del IX secolo. Nell'899 torn\u00f2 alla fede avita del Cristianesimo e forse a questo si deve la chiesa rupestre ritrovata con gli scavi, l'unica in stile mozarabo di Spagna.\nEssa fu distrutta dal califfo Abd al-Rahman III al momento della riconquista dei territori che i musulmani non erano riusciti a riconquistare in pi\u00f9 di mezzo secolo di sforzi armati e diplomatici (19 gennaio 928)."}
{"id": "3561997", "revid": "76963", "url": "https://it.wikipedia.org/wiki?curid=3561997", "title": "Sarah Ramos", "text": "Biografia.\nSarah Ramos \u00e8 nata a Los Angeles, California. Suo padre ha ascendenza ispanica e sua madre \u00e8 ebrea. Si \u00e8 interessata alla recitazione in giovane et\u00e0. La Ramos ha iniziato a sviluppare le sue capacit\u00e0 di recitazione all'et\u00e0 di 9 anni.\nDoppiatrici italiane.\nNelle versioni in italiano dei suoi film, Sarah Ramos \u00e8 stata doppiata da:"}
{"id": "3562002", "revid": "599013", "url": "https://it.wikipedia.org/wiki?curid=3562002", "title": "Heiner Mora", "text": ""}
{"id": "3562004", "revid": "831312", "url": "https://it.wikipedia.org/wiki?curid=3562004", "title": "Ster van Zwolle", "text": "La Ster van Zwolle \u00e8 una corsa in linea maschile di ciclismo su strada che si svolge nella citt\u00e0 di Zwolle, nei Paesi Bassi. \nEvento riservato alla categoria dilettanti fino al 1992, dal 1993 al 1995 fu aperto agli open e dal 1996 classificato come \"National Event\". Dal 2011 al 2016 ha fatto parte dell'UCI Europe Tour, come prova di classe 1.2, mentre dal 2017 torna gara del calendario nazionale e nel 2020 ritorna a nel circuito UCI Europe Tour classe 1.2.\nAlbo d'oro.\n\"Aggiornato all'edizione 2021.\""}
