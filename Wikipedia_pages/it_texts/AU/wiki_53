{"id": "3519000", "revid": "1748167", "url": "https://it.wikipedia.org/wiki?curid=3519000", "title": "Aeroporto di Pescara", "text": "L'Aeroporto di Pescara (IATA: PSR, ICAO: LIBP), identificato con il nome commerciale di Aeroporto internazionale d'Abruzzo \"Pasquale Liberi\", \u00e8 un aeroporto italiano situato nel territorio del comune di Pescara, salvo una parte della pista e della via di rullaggio, che ricadono sul territorio di San Giovanni Teatino.\nL'aeroporto \u00e8 ubicato lungo la strada statale 5 Via Tiburtina Valeria, ed \u00e8 ben collegato con importanti arterie viarie (autostrada A25, autostrada A14, raccordo autostradale 12 e SS 714 Tangenziale di Pescara) e ferroviarie (ferrovia Roma-Pescara e ferrovia Adriatica).\nEssendo l'unico aeroporto internazionale della regione, riveste un ruolo fondamentale per trasporti e collegamenti aerei dell'Abruzzo e delle regioni vicine, il suo bacino d'utenza infatti si estende anche al Molise, le Marche e l'area garganica; l'aerostazione passeggeri costruita nel 1996 \u00e8 una struttura moderna, ampliata nel 2011 e nuovamente ristrutturata nel 2018. Nel 2020 sono transitati dall'aeroporto 173.156 passeggeri e 44 tonnellate di merci.\nStoria.\nLa sua storia risale ai primi del XX secolo quando, nel 1917, a seguito del bombardamento di Pescara da parte di aerei della k.u.k. Luftfahrtruppen, la componente aerea dell'imperiale e regio Esercito austro-ungarico, si realizza lungo la via Tiburtina il campo di aviazione militare gestito dal Regio Esercito italiano, a servizio della Sezione Difesa della citt\u00e0 adriatica che vi arriva il 26 ottobre con 2 Farman 14. \nA tale scopo venne costituita il 31 luglio 1918 la 302\u00aa Squadriglia che, equipaggiata con il monomotori biplani Ansaldo S.V.A., considerati tra i migliori caccia bombardieri dell'epoca, venne dislocata sulla base aerea.\nFin dal 1921 il campo d'aviazione di Pescara era stato ufficialmente intitolato alla memoria di Pasquale Liberi.\nNel 1927 l'aeroporto fu ingrandito a 50 ettari, rimodernato.\nNegli anni trenta, con l'affermarsi dell'aviazione commerciale, la compagnia aerea Societ\u00e0 aerea mediterranea (SAM) decise, nel 1933, di istituire un servizio aereo trisettimanale di collegamento tra l'aeroporto di Pescara e l'aeroporto di Roma-Urbe, con scalo intermedio al campo di aviazione di Piana di Bagno nei pressi di L'Aquila.\nTra le prime aerolinee che riprendono i collegamenti aerei dopo la seconda guerra mondiale figura la Societ\u00e0 anonima di navigazione aerea transadriatica, che il 5 maggio 1947 inaugura il collegamento Pescara - Roma Urbe, effettuato con Douglas DC-3. Contemporaneamente al primo collegamento, Transadriatica propone sull'aeroporto pescarese anche un'altra interessante rotta, la Venezia-Ancona-Pescara-Brindisi-Catania.\nLa compagnia Avio Linee Italiane, inoltre, decide di aprire una rotta che permetter\u00e0 di congiungere l'Italia settentrionale con il sud sulla tratta Milano-Pescara-Foggia-Bari-Brindisi.\nItavia, costituita nell'ottobre del 1958, che aveva come obiettivo lo sviluppo di scali minori non serviti dalla diretta concorrente, la costituenda Alitalia, apre la sua prima rotta proprio dallo scalo pescarese: la Pescara-Roma Urbe, iniziata il 15 luglio 1959 con il piccolo bimotore da otto posti De Havilland Dove (I-AKET). Con lo sviluppo della Itavia crescono anche i collegamenti con l'aeroporto di Pescara ed infatti tra la fine degli anni \u201860 e i primi anni \u201870 Pescara \u00e8 collegato con le citt\u00e0 italiane di Roma, Milano, Ancona, Crotone, Forl\u00ec, Lecce, Bergamo, Bologna, Treviso-Venezia, Catania e Palermo.\nNel 1973\u00a0\u2013 per la prima volta con Bruce Barrymore Halpenny, ex Royal Air Force \u2013 un aereo BAC One-Eleven della British Caledonian collegher\u00e0 direttamente Pescara con Londra della capitale inglese. Un interscambio di passeggeri cos\u00ec organizzato e soprattutto una iniezione di rinforzo al gracile turismo regionale.\nDal 1\u00ba febbraio 1979, Itavia \u00e8 costretta a sospendere i propri voli su Pescara a causa della revisione delle \u201cminime\u201d su alcuni aeroporti italiani attuate da parte dell'ANPAC, l'Associazione nazionale piloti aviazione civile; l'innalzamento delle minime in questione (la distanza dalla pista e la relativa quota - alla quale il pilota deve decidere se continuare o meno l'atterraggio) dipende dalla mancanza degli aiuti radioelettrici (come l'ILS, Instrument landing system) e visivi indispensabili per permettere l'atterraggio degli aeromobili in condizione di scarsa visibilit\u00e0, ed assenti all'epoca sullo scalo. Itavia, compagnia aerea originatasi a Pescara, non torna pi\u00f9 sulla pista del Liberi. La strage di Ustica del 1980 port\u00f2 alla cessazione dei voli della compagnia.\nDopo il periodo buio durante il quale il Liberi non dispone di nessun collegamento di linea, si ricomincia a vedere un po' di luce con il ripristino del collegamento con il capoluogo lombardo, ancora via Ancona, effettuato da Aermediterranea, compagnia appartenente al gruppo IRI e controllata da Alitalia, che sar\u00e0 operato dal 1981 al 1983.\nDal 1984 il volo per Linate viene gestito dall'altra compagnia del gruppo: ATI (Aero Trasporti Italiani) con sede a Napoli. Nel 1988 \u00e8 la volta della compagnia di bandiera nazionale, la quale mette in campo i moderni MD-80 e li utilizza fino al 1994 riuscendo, a fasi alterne, ad effettuare il tanto sospirato collegamento diretto con Milano.\nDal 1994 il volo di linea con Milano-Linate viene effettuato da Air One, la compagnia nata nel 1983 come scuola di volo e societ\u00e0 per i servizi di aerotaxi proprio a Pescara con il nome di Aliadriatica.\nNel 1996 si inaugura l'attuale aerostazione, mentre la vecchia struttura viene riconvertita ad uso tecnico e logistico, e in seguito tra il 2017 e il 2019 ulteriori interventi di ristrutturazione e ampliamento dell'aerostazione hanno conferito alla struttura maggior comfort ed efficienza di servizio.\nDal 2000 ad oggi.\nLo sviluppo dell'aeroporto, che dai 114.000 passeggeri del 2000 \u00e8 passato ai 667.000 del 2017, \u00e8 dovuto al fenomeno \"low cost\" che ha interessato tutta l'Europa e la maggior parte dei piccoli scali italiani, coinvolgendo positivamente anche l'aeroporto di Pescara. Infatti da quando la compagnia irlandese Ryanair, leader tra le \"low cost\" europee, nel 2001 ha aperto il collegamento per l'aeroporto di Londra-Stansted e l'anno successivo per l'aeroporto di Francoforte-Hahn, il traffico per l'aeroporto si \u00e8 moltiplicato.\nDopo l'aumento vertiginoso dei passeggeri nel biennio 2002/2004, lo sviluppo dell'aeroporto si \u00e8 arrestato, arrivando all'apice nel 2005 - anno in cui si registr\u00f2 per lo scalo la cifra record di 350\u00a0000 transiti - e subendo una contrazione nel 2006, effetto, quest'ultima, sia della riduzione da parte di Ryanair delle frequenze dei voli nel periodo invernale, sia della mancanza di una strategia competitiva da parte di S.A.G.A. (societ\u00e0 che gestisce l'aeroporto il cui maggior azionista \u00e8 la Regione Abruzzo) per l'ampliamento del network destinazioni e la differenziazione delle compagnie aeree operanti sullo scalo. Infatti, i nuovi collegamenti istituiti dalla primavera del 2007, ovvero Monaco e New York sono terminati a fine estate 2008 per scarsi risultati. Da evidenziare che la rotta con il JFK era organizzata come prolungamento della rotta Bologna-New York: i passeggeri diretti da e verso Pescara dovevano sostare per circa due ore al Guglielmo Marconi.\nNei primi tre mesi del 2007 il traffico internazionale risultava essere ancora in discesa dell'11% rispetto all'anno precedente ma il nuovo collegamento Ryanair per Barcellona Girona, operativo dall'aprile del 2007, con i suoi quasi 33'000 passeggeri ha riportato il bilancio in positivo, consentendo all'Aeroporto di chiudere l'anno con il record di 371.247 passeggeri e con un incremento del 9% rispetto al 2006.\nDall'estate 2007 i voli charter per Ibiza, Palma di Maiorca, Rodi e Creta effettuati dalla compagnia AirOne sono stati cancellati a causa di un contenzioso tra AirOne e il Tour operator che annualmente organizzava questi voli, anche per questo nell'estate 2007 ha operato, dall'Aeroporto di Pescara, la nuova compagnia greca Euro Air che ha collegato Pescara a Creta e Spalato. Questi voli, commercializzati dalla OnAir, nel 2008 sono stati operati dalla compagnia croata Dubrovnik Airline: ad essi, sempre nel 2008, si \u00e8 aggiunto il collegamento con la citt\u00e0 dalmata di Ragusa.\nOnAir ha venduto anche i voli anche per Leopoli e Kiev operati dalla compagnia Ukraine international, Parigi e Bruxelles operati dal vettore Hamburg International e per Bucarest operati dalla Blue Air.\nPrima dell'arrivo della societ\u00e0 FlyOnAir operava nello scalo pescarese la societ\u00e0 Air Service Plus, che ha iniziato la propria attivit\u00e0 con voli \"low fares\" da Pescara a Parigi (Charles de Gaulle) nel 2003, e Bruxelles-Charleroi nel 2004. Nel 2005, Air Service Plus ha avviato nuove rotte da Pescara a Zurigo, e da Perugia a Parigi.\nDal 29 ottobre 2007 la compagnia \"low cost\" Volareweb ha collegato Pescara a Milano-Malpensa con quattro voli settimanali serali, incrementati a cinque da aprile 2008 e spostati alla mattina. Ma l'avventura abruzzese di Volareweb termina alla fine di luglio 2008, per scarsi risultati di traffico. Tra le cause del fallimento del collegamento molto probabile la mancata pubblicit\u00e0 da parte della compagnia e della SAGA in citt\u00e0 e in regione.\nLa compagnia pescarese, ItAli Airlines, dal 6 marzo 2008 ha attivato un collegamento con la citt\u00e0 di Catania terminato a fine estate dello stesso anno.\nDa maggio 2008 ai primi di agosto dello stesso anno il colosso mondiale delle vacanze TUI AG ha introdotto nella programmazione vacanze 2008 la regione Abruzzo. Di conseguenza, sono stati istituiti voli charter diretti settimanali su Pescara dalla Svezia e dalla Norvegia, rispettivamente su Stoccolma e Oslo.\nIl 2009 inizia con il segno meno e le prospettive non sono buone dato l'alto numero di voli cancellati e non confermati per l'intero anno. \u00c8 il caso dei voli charter per Oslo e Stoccolma non riprogrammati o le cancellazioni da parte di FlyOnAir per Spalato, Ragusa di Dalmazia e Monaco di Baviera e ancora la pesante riduzione delle frequenze dei voli Ryanair per Stansted e Hahn portati per la stagione estiva rispettivamente a 3 e 4 volte la settimana ma il giorno 2 aprile 2009 \u00e8 una data storica per lo scalo pescarese in quanto la compagnia irlandese Ryanair ufficializza l'apertura della sua 32\u00aa base in Europa (l'ottava in Italia) e annuncia l'apertura dal 2 luglio di 4 nuove rotte per Milano (Bergamo), Cagliari, Eindhoven e Venezia (Treviso).. Quest'ultima destinazione \u00e8 stata cancellata dal 30 settembre per scarso traffico.\nAd aprile FlyOnAir annuncia un nuovo collegamento bisettimanale per Berlino, uno settimanale per Katowice e da luglio ad agosto un collegamento per Palma di Maiorca e da fine settembre del 2009 un collegamento per Marrakesh. La stessa compagnia, inoltre, annuncia collegamenti nazionali verso Palermo (lun-mer-ven), Milano-Malpensa (lun-mer-ven-dom) e Torino-Caselle (lun-mar-mer-gio-ven-dom) che sono partiti il 20 aprile. Dato lo scarso numero di passeggeri su tutto il network FlyOnAir sono pesanti le riduzioni applicate ai suddetti collegamenti, tutte le rotte chiuderanno prima del previsto: cancellato il collegamento per Katowice a fine giugno, il collegamento per Marrakesh non partir\u00e0 mai, il volo per Berlino \u00e8 stato cancellato ai primi di settembre insieme a quello per Parigi. Sul fronte voli nazionali si registra la sospensione di tutti i voli da fine agosto 2009 (ad eccezione di Catania che terminer\u00e0 il 20 settembre) e l'interruzione dei servizi da e per Milano-Malpensa e Torino gi\u00e0 alla fine di luglio 2009.\nIl 6 novembre del 2009 l'Enac ha revocato la licenza di volo alla compagnia valdostana Air Vall\u00e9e. Per questo, con effetto immediato, sono terminate le operazioni di volo tra le citt\u00e0 di Pescara e Torino.\nIl 3 febbraio 2010 la compagnia \"low cost\" Ryanair ha annunciato un collegamento stagionale estivo bisettimanale Pescara - Oslo (Torp) con partenza il 4 maggio 2010.\nA fine febbraio 2010 dopo numerose cancellazioni, specie nelle settimane precedenti, sono definitivamente terminati i voli ItAli Airlines sulla tratta Pescara-Linate.\nI collegamenti per l'estate 2010 di FlyOnAir, dopo gli scarsi risultati ottenuti nell'estate 2009, sono stati pesantemente ridotti in termini di frequenze e di rotte. Gli unici collegamenti riattivati sono stati solo cinque: Bucarest-Baneasa, Bruxelles-Charleroi e Catania partiti l'11 giugno (circa due mesi dopo rispetto all'estate del 2009) e Parigi (CDG) riattivato il 28 maggio (nel 2009 fu attivato il 9 aprile). Creta operer\u00e0 solo per 8 rotazioni dal 20 luglio al 7 settembre del 2010. Anche la data di chiusura di questi collegamenti \u00e8 stata preceduta rispetto al precedente anno e rispetto a quando i voli sono stati messi in vendita per \"la summer 2010\": lo stop dei collegamenti FlyOnAir \u00e8 avvenuto tra il 5 settembre e il 7 settembre 2010, sospendendo le vendite dei voli per il mese successivo (la fine dei voli era prevista all'inizio di ottobre 2010).\nIl 28 ottobre 2010 c'\u00e8 stato l'ultimo collegamento merci effettuato dalla societ\u00e0 cargo UPS. Questa chiusura segue la fine del collegamento, effettuato dalla societ\u00e0 TNT, nel dicembre 2008. In questo modo l'aeroporto \u00e8 rimasto senza alcun volo merci.\n\u00c8 ripartito il 16 dicembre 2010 il collegamento operato dalla Belle Air con Tirana, capitale albanese, con due voli settimanali (gioved\u00ec e domenica) dopo essere stato interrotto a fine ottobre 2009. Il 20 dicembre Ryanair ha annunciato l'apertura di tre nuove rotte da/per Pescara verso Trapani, Bruxelles-Charleroi e Parigi-Beauvais. Inizialmente Parigi, con avvio programmato da fine marzo 2011 come per Trapani e Bruxelles, \u00e8 partito anticipatamente dal primo marzo, dato l'alto numero di prenotazioni registrate nei giorni seguenti all'annuncio.\nL'avvio dei voli da/per Trapani \u00e8 coinciso con l'inizio delle operazioni militari in Libia che ha causato dapprima la chiusura ai voli civili dello scalo siciliano e successivamente forti limitazioni allo stesso. Il collegamento con Pescara quindi in realt\u00e0 non \u00e8 mai partito dato che \u00e8 stato sempre operato nel vicino scalo di Palermo. Dopo un mese di disagi e cancellazioni Ryanair ha deciso di spostare questo volo su Verona. Volo bisettimanale (luned\u00ec e venerd\u00ec) operativo dal 10 giugno.\nCon l'avvio del programma voli estivo del 2011 l'aeroporto ha visto invertire il trend discendente del traffico passeggeri che aveva caratterizzato i primi mesi dell'anno: gi\u00e0 da aprile e maggio nello scalo sono sbarcati migliaia di turisti austriaci che grazie ad un accordo tra SAGA, Aptr, Regione Abruzzo ecc. hanno soggiornato e visitato la regione. Nella stessa estate la FlyOnAir ha attivato voli bisettimanali da/per Spalato, riattivato i collegamenti da/per Catania, Olbia e Creta. La scelta di SAGA di far operare i voli da/per Bruxelles e Parigi al posto di FlyonAir ha contribuito notevolmente al record passeggeri registrato dai mesi estivi fino a fine anno.\nPer il breve periodo che va dal 17 settembre al primo ottobre 2011 \u00e8 stato proposto un volo charter \"sperimentale\" bisettimanale da/per Mostar. Tale charter \u00e8 stato riproposto dal 1\u00ba aprile 2012 sotto forma di charter stagionale (delle annunciate 52 rotazioni durante la summer 2012 saranno operati un minor numero di voli) volo cofinanziato dall'assessorato allo sviluppo economico della Regione Abruzzo.\nDal 21 novembre la compagnia Air Vall\u00e9e, due anni dopo la sospensione del collegamento, torner\u00e0 a volare sulla rotta Pescara-Torino. Il mese di novembre 2011 \u00e8 un mese storico per l'aeroporto in quanto il bacino di utenza ha superato i 500.000 passeggeri annui.\nA marzo 2012, Ryanair comunica all'improvviso la cancellazione del volo stagionale estivo da/per Eindhoven sostituendolo con quello da/per D\u00fcsseldorf-Weeze (avvio voli 15 maggio).\nSempre nello stesso mese, anche la compagnia canadese Air-Transat comunica la cancellazione dello storico collegamento estivo (attivo dagli anni novanta) da/per Toronto. La perdita del volo \u00e8 molto grave perch\u00e9 l'Abruzzo perde un volo simbolo che per due decenni ha servito la folta comunit\u00e0 italo-canadese insediatasi oltre oceano. La societ\u00e0 di gestione dell'aeroporto comunica la notizia con un laconico comunicato stampa.\nA febbraio 2013 Air Vall\u00e9e annuncia la fine del collegamento Pescara-Torino. La compagnia valdostana opera l'ultimo volo il 28 febbraio e toglie dalle vendite tutti i voli precedentemente programmati. Nei mesi precedenti le frequenze dei voli erano state diminuite e durante il periodo di operativit\u00e0 del volo, non erano mancati disagi ai passeggeri per i numerosi ritardi e cambi di operativi dei voli da parte della compagnia.\nA fine agosto 2013 le Poste italiane decidono di cancellare il collegamento notturno postale su Pescara garantiti da Mistral Air. Dopo l'abbandono negli anni precedenti dei servizi merci TNT e UPS l'aeroporto di Pescara rimane senza servizi merci regolari. Il traffico cargo risulta pertanto totalmente azzerato.\nIl 25 novembre 2013 la compagnia Albanese BelleAir fallisce. Terminano tutti i suoi collegamenti aerei e sulle sue rotte subentrano, dall'indomani, diverse compagnie italiane ma la tratta Pescara - Tirana rimane scoperta.\nL'anno 2013 si chiude con tre segni meno davanti al traffico passeggeri, cargo e movimenti aerei. In particolare il traffico passeggeri \u00e8 negativo dopo sette anni consecutivi di crescita nonostante gli anni della crisi economica e l'anno del terremoto abruzzese (2009).\nIl 10 settembre 2014 \u00e8 stato annunciato l'accordo tra la regione Abruzzo, la Saga e la compagnia aerea ungherese low cost Wizz Air con quest'ultima che a partire da ottobre 2015, collegher\u00e0 tutto l'anno le citt\u00e0 di Pescara e Bucarest due volte a settimana, nei giorni di luned\u00ec e venerd\u00ec, con aeromobili Airbus A320 da 180 posti.\nIl 25 marzo la SAGA annunciava che Alitalia, tramite il vettore Etihad Regional operato da Darwin Airline, dal 2 aprile 2015 avrebbe realizzato voli diretti Pescara - Roma Fiumicino 3 volte al giorno, alle ore 7.30, alle 11.50 e alle 19.00 ed arrivo in meno di un'ora. Le tratte sono effettuate con aerei ATR72. Ad appena un anno dall'attivazione, causa scarso traffico, gli stessi voli vengono sostituiti da un servizio bus diretto per l'aeroporto di Fiumicino. Dal 5 settembre 2016 anche il servizio bus viene sospeso per scarso traffico.\nIl 15 marzo 2016 la compagnia low cost Blue Air annuncia l'apertura di un volo trisettimanale verso Torino a partire dal 30 settembre successivo. La nuova rotta ottiene grande successo, registrando oltre 12.000 passeggeri nei primi sei mesi.\nIl 17 agosto 2016 la compagnia low-cost Ryanair dopo aver confermato lo scalo abruzzese come base operativa annuncia l'apertura di due nuove destinazioni verso Copenaghen e Cracovia con voli bisettimanali a partire dall'estate 2017. Viene per\u00f2 contemporaneamente cancellata la rotta per Parigi.\nIl 2016 si \u00e8 chiuso negativamente per l'aeroporto con una diminuzione di passeggeri del 6,60% rispetto all'anno precedente e del 36,5% confrontando il solo mese di novembre 2016 con quello del precedente anno, secondo i dati Assoaeroporti.\nDati tecnici.\nL'aeroporto di Pescara \u00e8 dotato di un'unica pista a due testate (22/04), lunga 2419\u00a0m e larga 45\u00a0m (pi\u00f9 strisce di sicurezza di 7.5\u00a0m di larghezza per ogni lato della pista) orientata a 216\u00b0 (o 036\u00b0, a seconda della direzione di utilizzo).\nLa pista 22 \u00e8 dotata di ILS/DME Cat. I serie 4000 (\u00c8 imminente l'attivazione dell'impianto aiuti visivi luminosi in Cat II per la pista 22).\nNormalmente per i decolli viene usata la pista 04, mentre la 22 per gli atterraggi in quanto \u00e8 l'unica pista strumentale dell'aeroporto, in caso di \"vento in coda\" viene usata anche la pista 04 per gli atterraggi eseguendo una procedure chiamata \"circling approach\".\nIl servizio di controllo del traffico aereo \u00e8 fornito da ENAV, la Societ\u00e0 Nazionale per l'Assistenza al Volo che gestisce il servizio di controllo di Avvicinamento (sulla frequenza 120.050\u00a0MHz - Pescara Avvicinamento) e di Torre (sulla frequenza 118.450\u00a0MHz - Pescara Torre) H24. Inoltre, sempre dalla stessa societ\u00e0 \u00e8 fornito il servizio Meteo che emana bollettini (METAR) sulle condizioni meteorologiche in tempo reale; mentre, l'ufficio ARO presso la sede ENAV di Pescara \u00e8 stato chiuso, e tutti i servizi AIS sono stati assunti dall'unit\u00e0 di Roma-Fiumicino.\nL'aeroporto di Pescara si trova nella FIR di Brindisi e non dispone di Radar per la fornitura dei servizi ATS. Dal 2009 per\u00f2, nell'ambito di un progetto dell'EUROCONTROL e di ENAV per la riduzione dei ritardi, per aumentare la sicurezza e contribuire a una maggiore efficienza ATM, Pescara dispone di un sistema ADS-B funzionante, ma che non pu\u00f2 essere usato per scopi operativi. L'ADS-B \u00e8 progettato per fornire informazioni di sorveglianza in spazi aerei con bassa densit\u00e0 di traffico. \u00c8 stato scelto proprio l'aeroporto di Pescara perch\u00e9 utilizza la separazione procedurale, che molte volte comporta diverse inefficienze operative.\nDati tecnici.\nL'aeroporto in seguito ai lavori di ampliamento ha aumentato la superficie dell'aerostazione; inoltre sono stati realizzati 2 nuovi gates che passano da tre a cinque, e una nuova area commerciale air-side su una superficie di 250 metri quadrati.\nInterventi di riqualificazione e ampliamento.\nInizialmente previsti nei primi mesi del 2008 sono invece portati a completamento solo nel 2011 gli interventi per l'ampliamento dell'aerostazione passeggeri: la zona arrivi non-Schengen \u00e8 stata ricostruita e ridisegnata interamente di fianco all'attuale (1.500\u00a0m\u00b2) mentre gli spazi precedentemente occupati sono stati riconvertiti a zona partenze; oltre all'ampliamento dell'aerostazione, Il 19 settembre 2017 \u00e8 partito il cantiere relativo agli interventi landside per la completa riqualificazione dell'aerostazione nella quale sono stati realizzati i seguenti interventi:\nIl Masterplan di sviluppo e ammodernamento dell'aeroporto abruzzese prevede inoltre ulteriori interventi di riqualificazione sia in zona airside che landside per un importo complessivo di 33 milioni di euro, tra i quali rientrano:\nZona airside.\nAttualmente l'edificio della vecchia aerostazione passeggeri \u00e8 stato convertito ad aerostazione merci, essendo stato impiegato dalla compagnia cargo \"TNT\" fino a dicembre 2008 e dalla \"Maersk\" fino a ottobre 2010.\nComposizione azionaria.\nL'aeroporto di Pescara \u00e8 gestito attualmente dalla Societ\u00e0 Abruzzese Gestione Aeroporto S.p.A. che \u00e8 una societ\u00e0 per azioni nata nel 1981; l'azionariato \u00e8 composto per il 99,99% da enti pubblici (Regione Abruzzo), e soltanto una quota simbolica \u00e8 detenuta dalla societ\u00e0 Future Cleaning Srl. La Regione Abruzzo con il 99,49% rappresenta il socio di maggioranza relativa.\nServizi.\nL'aeroporto \u00e8 dotato dei seguenti servizi..\nAltre funzioni.\nL'aeroporto inoltre \u00e8:\nCollegamenti.\nSebbene siano in programma la costruzione di una stazione ferroviaria e di una linea filoviaria al servizio dell'aeroporto, al momento gli unici collegamenti sono quelli stradali:\nBus.\nL'aeroporto \u00e8 collegato alla stazione di Pescara Centrale ed il centro cittadino tramite le linee 8 e 38 degli autobus urbani TUA, con partenze cadenzate ogni 20 minuti\nAuto.\nTramite il raccordo autostradale 12 \"Asse attrezzato\", l'aeroporto \u00e8 collegato alle principali vie di comunicazione della regione: l'autostrada A14 \"Adriatica\", tramite lo svincolo \"Pescara ovest-Chieti\" e l'autostrada A25 \"Strada dei parchi\" tramite lo svincolo \"Chieti-Pescara.\"\nSituata lungo la SS5 \"Tiburtina Valeria\", l'aerostazione \u00e8 velocemente raggiungibile anche dalla vicina SS16 \"Adriatica\" e dalla sua variante cittadina, la SS714 \"Tangenziale di Pescara\"."}
{"id": "3519012", "revid": "123874098", "url": "https://it.wikipedia.org/wiki?curid=3519012", "title": "Aeroporto di Verona-Villafranca", "text": "L'aeroporto di Verona-Villafranca, intitolato a Valerio Catullo, si trova a cavallo dei territori di Villafranca di Verona (nella frazione di Dossobuono) e di Sommacampagna (nella frazione di Caselle).\nDista circa 12\u00a0km dal centro della citt\u00e0 di Verona.\nL'aeroporto opera al servizio di uno fra i pi\u00f9 importanti comprensori in Europa. Al centro di un'area che comprende le province di Brescia, Mantova, Rovigo, Vicenza, Trento, Bolzano e Verona e che, con circa quattro milioni di abitanti raggiunge il 12% del PIL nazionale.\nL'aeroporto, precedentemente classificato come aeroporto militare, dall'11 settembre 2008 ha assunto lo status di aeroporto civile appartenente allo Stato, aperto al traffico militare.\nL'aeroporto viene gestito dalla societ\u00e0 \"Aeroporto Valerio Catullo S.p.A.\", che gestisce anche l'Aeroporto Gabriele D'Annunzio di Brescia-Montichiari.\nStoria.\nPrimi anni.\nLa Base Aerea di Villafranca fu un aeroporto militare durante la Prima guerra mondiale. \nA Ganfardine il 3 maggio 1918 arriva la 134\u00aa Squadriglia che vi resta fino al 1\u00ba dicembre, il 12 maggio la 61\u00aa Squadriglia fino al 25 novembre e la 1\u00aa Sezione SVA fino al marzo 1919 e il 14 maggio la 75\u00aa Squadriglia caccia fino al 15 giugno e dal 29 giugno fino al marzo 1919.\nIl 6 luglio arriva anche il III Gruppo (poi 3\u00ba Gruppo caccia terrestre) fino al 4 dicembre.\nL'8 novembre 1918 arriva la 60\u00aa Squadriglia fino al febbraio 1919 e il 12 dicembre la 56\u00aa Squadriglia fino alla fine del 1919 e la 57\u00aa Squadriglia fino al 1919.\nSempre in dicembre arriva la 58\u00aa Squadriglia fino a febbraio 1919.\nApr\u00ec al traffico civile nei primi anni dieci con voli giornalieri per Roma e voli charter per destinazioni del Nord Europa.\nNel 1951 arriva il 5\u00ba Stormo che il 1\u00ba febbraio 1953 diventa 5\u00aa Aerobrigata restando fino al 1956 e dal 1\u00ba dicembre 1954 il 3\u00ba Stormo che il 1\u00ba gennaio 1956 diventa 3\u00aa Aerobrigata Ricognizione Tattica.\nVerso la fine degli anni settanta, con il primo progetto comune tra Provincia, Comune e la locale Camera di commercio, vennero costruiti il terminal passeggeri, uffici e strutture di assistenza. La societ\u00e0 di gestione Aeroporto Valerio Catullo di Verona Villafranca s.p.a. fu creata nel dicembre 1978. La propriet\u00e0 \u00e8 attualmente divisa tra le amministrazioni della Regione Veneto, del comune di Villafranca di Verona, del comune di Sommacampagna, della Provincia di Rovigo, della Regione Lombardia, della Provincia di Brescia, della Provincia autonoma di Trento (secondo principale azionista) e della Provincia autonoma di Bolzano.\nEspansione negli anni '90 e 2000.\nNel 1990 il terminal passeggeri fu ampliato per far fronte al costante aumento del traffico. Il piazzale aeromobili e i parcheggi auto furono ingranditi; inoltre l'accesso all'aeroporto fu migliorato con un collegamento al nuovo anello stradale di Verona (SS 12) in occasione della Coppa del mondo di calcio.\nNel 1995 l'aeroporto raggiunse il record di un milione di passeggeri annui. Nel 1999 raggiunse il secondo grado in Italia nella classifica dei voli charter, subito dietro Milano-Malpensa e Roma-Fiumicino.\nIl numero di passeggeri continu\u00f2 a crescere: 2 milioni all'anno nel 2001 e 3 milioni nel 2006.\nSviluppi attuali.\nIn risposta alla costante crescita del traffico, la societ\u00e0 di gestione sta provvedendo ad un deciso ampliamento delle strutture. I primi interventi sono stati compiuti negli ultimi anni, ovvero il rifacimento e l'allungamento della pista di volo, l'ampliamento dei piazzali di sosta aeromobili e la costruzione di un nuovo terminal arrivi, detto Terminal 2, inaugurato a maggio 2006 dal Vice-Ministro dei Trasporti Cesare De Piccoli e dal vice-presidente della Regione Veneto Luca Zaia. Questo terminal \u00e8 situato vicino alla struttura originale, detta Terminal 1. Come risultato del programma di espansione, la capacit\u00e0 dell'aeroporto \u00e8 raddoppiata. Attualmente il Terminal 1 \u00e8 usato solo per le partenze e il Terminal 2 per gli arrivi.\nPiani futuri prevedono l'integrazione tra i due terminal (con l'aggiunta di un piano superiore), l'estensione dei piazzali aeromobili, la costruzione di una stazione ferroviaria sulla linea Verona-Modena e una nuova uscita dell'autostrada A22.\nInfatti, a luglio 2016, si \u00e8 concluso il rifacimento del piazzale aeromobili (apron) e l'apertura di un nuovo Duty Free.\nTra il 2018 e il 2019 sono stati realizzati i seguenti interventi:\nNel 2019, in occasione dei lavori di rifacimento del fognolo nord nell'apron, sono stati predisposti i cavidotti per i futuri pozzetti 400 Hz a servizio degli aeromobili.\nNel 2020 era previsto il rifacimento di un ampio tratto della runway, con passaggio di tutte le luci a LED e di una taxiway, oltre all'inizio dell'ampliamento del terminal Partenze (T1), sia landside che airside, con l'aggiunta di tre torrini collegati con altrettanti pontili al corpo dell'edificio. Tuttavia, a causa del COVID-19, tali interventi sono stati rimandati di un anno.\nNel 2021, per effetto della riforma Madia, Aerogest viene liquidata, ma i singoli soci che la componevano accettano di partecipare all'aumento di capitale nell'ottica di finanziare le opere di riqualificazione e ampliamento dell'aeroporto in vista delle Olimpiadi di Milano-Cortina del 2026. La superficie del terminal passer\u00e0 da 24.840 mq a 36.370 mq e verranno ristrutturati 10.000 mq di superficie gi\u00e0 esistente. I lavori propedeutici all'ampliamento inizieranno a fine luglio 2021.\nDal 13 settembre al 26 ottobre 2021 \u00e8 stato riqualificato un ampio tratto della pavimentazione della runway e della taxiway C, sulle quali \u00e8 avvenuto il passaggio delle luci a LED. I lavori hanno avuto un costo di circa 10 milioni di euro e sono stati eseguiti principalmente di notte, infatti lo scalo \u00e8 rimasto chiuso solo dal 3 all'8 ottobre 2021.\nTraffico.\nL'aeroporto ha visto lo sbarco deciso delle compagnie low cost nel 2007. Wind Jet aveva inaugurato i collegamenti (da/per Catania e Palermo) a settembre 2006 e ha aggiunto a marzo 2007 Mosca e San Pietroburgo, Ryanair \u00e8 sbarcata a Verona con un volo da Francoforte e dal 2007 anche Brema. Clickair ha iniziato il 1\u00ba aprile 2007 a collegare Verona a Barcellona.\nIl traffico aereo ha continuato a crescere durante gli anni 2010, con 3.385.794 passeggeri registrati nel 2011. A causa di un'investigazione dell'Unione europea riguardante le elevate sovvenzioni ricevute dalla compagnia aerea irlandese Ryanair per i suoi voli di linea, la compagnia aerea ha lasciato l'aeroporto di Villafranca nel 2012. Questo ha causato una notevole riduzione del traffico passeggeri nel 2013.\nA partire dall'inverno 2014, la compagnia charter italiana Neos ha stabilito nell'hangar dell'aeroporto la sua principale base di manutenzione, ampliando inoltre l'offerta di voli di lungo raggio verso le destinazioni di Messico (Cancun) e Tanzania (Zanzibar), che si aggiungono ai voli per Capoverde (Boavista e Sal), Dubai, Egitto (Marsa Alam, Hurgada, Sharm el Sheikh, Marsa Matrouh), Tunisia (Djerba, Monastir, Hammamet), Canarie (Tenerife, Las Palmas, Fuerteventura), Baleari (Ibiza, Minorca, Palma di Maiorca), Tel Aviv, Grecia (Kos, Karpathos, Creta, Rodi, Mykonos, Santorini) e Cagliari.\nLa compagnia irlandese Ryanair, dopo aver chiuso tutti i voli nel 2012, torna all'aeroporto di Verona con nuove rotte dal 1\u00ba aprile 2015, per Bruxelles (Zaventem), Palermo e Londra. Diverse compagnie aeree hanno modificato i loro voli charter in servizi di linea durante la stagione invernale 2015-2016: Finnair volava tra Verona ed Helsinki e AirBaltic tra Verona e Riga. La rotta tra Parigi e Verona, operata da Air France, ha invece cessato le operazioni ad ottobre 2015, venendo sostituita con voli operati dalla sua sussidiaria low-cost Transavia, che a sua volta ha cessato le operazioni nel 2017, lasciando Verona senza collegamenti diretti con la capitale francese.\nDati tecnici.\nL'aeroporto \u00e8 dotato di una sola pista, orientata a 044\u00b0 (o a 224\u00b0 a seconda della direzione).\nLa pista 04 (quindi quella orientata a 044\u00b0) \u00e8 dotata del sistema di atterraggio strumentale (ILS), mentre sia la pista 04 che la 22 sono dotate del sistema PAPI. L'aeroporto \u00e8 stato dotato inoltre nel gennaio del 2008 di un innovativo impianto per la sicurezza dei voli in caso di nebbia (per la prima volta in Italia). Questo sistema \u00e8 utilizzato per la guida degli aerei a terra e garantisce massima sicurezza.\nL'aeroporto si trovava all'interno dell'area controllata dall'ACC di Padova, ma dal 20 maggio 2021 \u00e8 stato affidato all'ACC di Milano.\nCollegamenti.\nL'aeroporto si raggiunge in auto dalle autostrade A4 e A22: provenendo da Brescia con uscita Sommacampagna in circa 10 minuti seguendo le indicazioni \"Aeroporto\". Con provenienza da Vicenza, Mantova, Trento, Bolzano uscita Verona Nord in circa 10 minuti seguendo le indicazioni \"Aeroporto\".\nL'aeroporto \u00e8 collegato alla stazione ferroviaria di Verona con un servizio di aerobus ogni 20 minuti al costo di 6 euro. Il biglietto \u00e8 utilizzabile anche sulla rete urbana di Verona per 75 minuti.\nI taxi sono situati all'esterno dell'aerostazione, area arrivi.\nServizi.\nAll'aeroporto di Verona \u00e8 presente il servizio di autonoleggio."}
{"id": "3519015", "revid": "536159", "url": "https://it.wikipedia.org/wiki?curid=3519015", "title": "Aeroporto di Accra-Kotoka", "text": ""}
{"id": "3519020", "revid": "339392", "url": "https://it.wikipedia.org/wiki?curid=3519020", "title": "Aeroporto di Rio de Janeiro-Gale\u00e3o", "text": ""}
{"id": "3519022", "revid": "2184720", "url": "https://it.wikipedia.org/wiki?curid=3519022", "title": "Gino Volpe", "text": "Biografia.\nIntraprese gli studi presso il conservatorio S. Pietro a Majella di Napoli e successivamente presso il conservatorio \"Niccol\u00f2 Piccinni\" di Bari, ; inizi\u00f2 la carriera professionale componendo ed interpretando canzoni ed esibendosi con un suo gruppo, \"I Compagnoni\", fino ad ottenere un contratto discografico con la Vis Radio. Successivamente venne scritturato, in ordine di tempo, da R.C.A., Fonit/Cetra - King Universal - Voce del Padrone - Phonotype Record - Presence - Diskos (Jugoslavia), in qualit\u00e0 di cantautore, musicista, arrangiatore e direttore d'orchestra. \nPartecip\u00f2 al Cantagiro 1966 con \"Un bacio ancora... Arrivederci\", scritta dallo stesso Volpe insieme a Giovanni Langone.\nDopo molti dischi cambi\u00f2 genere, avvicinandosi al folk/pop\nA partire dagli anni '80 si dedic\u00f2 anche all'organizzazione di festival e manifestazioni musicali in Basilicata, come il \"Disco D'Oro - Festival Nazionale della Musica e dello Spettacolo in Basilicata\", ideato e diretto dallo stesso Volpe. \n\u00c8 morto il 20 marzo 2020, due giorni prima del 77esimo compleanno, nella sua abitazione di Marsicovetere, stroncato da un improvviso malore."}
{"id": "3519023", "revid": "339392", "url": "https://it.wikipedia.org/wiki?curid=3519023", "title": "Aeroporto di Boston-Generale Edward Lawrence Logan", "text": ""}
{"id": "3519025", "revid": "584834", "url": "https://it.wikipedia.org/wiki?curid=3519025", "title": "Aeroporto Internazionale di Chicago O'Hare", "text": ""}
{"id": "3519027", "revid": "486946", "url": "https://it.wikipedia.org/wiki?curid=3519027", "title": "Aeroporto internazionale John F. Kennedy", "text": ""}
{"id": "3519029", "revid": "339392", "url": "https://it.wikipedia.org/wiki?curid=3519029", "title": "Aeroporto di Newark-Liberty", "text": ""}
{"id": "3519039", "revid": "712828", "url": "https://it.wikipedia.org/wiki?curid=3519039", "title": "Lingua bhojpuri", "text": "La lingua bhojpuri \u00e8 una lingua parlata in alcuni stati del centro nord e dell'est dell'India: \u00e8 diffusa nella parte occidentale del Bihar, nel nord-ovest del Jharkhand e nella regione Purvanchal dell'Uttar Pradesh, insieme alla contigua regione del Terai nepalese. Il Bhojpuri \u00e8 parlato anche in Guyana, Suriname, nelle Figi, in Trinidad e Tobago e nelle Mauritius.\nAlla lingua bhojpuri si contrappongono diversi dialetti, tra i quali l'hindustani caraibico o sarnami e il bhojpuri mauriziano.\nFino al XIX secolo, il bhojpuri era scritto sia in alfabeto kaithi che in Nasta\u02bfl\u012bq, la versione calligrafica dell'alfabeto arabo-persiano. Dal 1894 in poi, in documenti ufficiali all'alfabeto kaithi si cominci\u00f2 ad affiancare il devanagari, che nel tempo sostitu\u00ec il kaithi completamente.\nComparato al numero dei parlanti, relativamente numeroso (poco oltre 52 milioni al 2021, quasi tutti madrelingua), il numero di autori in lingua bhojpuri \u00e8 molto basso. Tra di essi, l'erudito poliglotta Rahul Sankriyayan, Viveki Rai. Tra i musicisti in lingua bhojpuri spicca Sharda Sinha.\nFonologia.\nI parlanti bhojpuri che non parlano anche l'hindi o l'Urdu generalmente non riescono a pronunciare molti dei fonemi della tabella. I fonemi /q/, /x/, /\u0263/, /z/ e /f/, essendo prestiti dal persiano, non vengono pronunciati dalla maggioranza dei parlanti.\nInoltre, l'approssimante labiodentale /\u028b/ (va) \u00e8 spesso realizzata come [b] (ba), mentre la fricativa postalveolare /\u0283/ (sha) e la fricativa retroflessa /\u0282/ (sha) sono spesso pronunciate come /s/ da molti dei parlanti."}
{"id": "3519040", "revid": "838137", "url": "https://it.wikipedia.org/wiki?curid=3519040", "title": "Aliasing (programmazione)", "text": "In programmazione, il termine aliasing indica la situazione in cui una stessa posizione di memoria \u00e8 associata a nomi simbolici diversi all'interno di un programma.\nSignificato.\nTutti i simboli coinvolti (in inglese \"aliased names\") fanno da \"ponte\" verso una stessa zona di memoria: di conseguenza, le informazioni scritte servendosi di uno di essi sono \"visibili\" tramite tutti gli altri, perch\u00e9 i dati interessati dall'operazione di scrittura non si trovano direttamente nel simbolo, ma in una zona di memoria \"comune\".\nEsempi.\nNel seguito \u00e8 presentato un elenco (non esaustivo) di meccanismi che permettono di avere \"aliasing\" nei linguaggi di programmazione che li supportano.\nPuntatori.\nUn modo semplice di realizzare un alias in C++ \u00e8 servirsi di un puntatore. Ad esempio,\nint i = 0;\nint* pi = &amp;i;\nLa zona di memoria occupata dalla variabile i \u00e8 accessibile tramite due \"aliases\": la variabile i e la variabile puntatore p. Esse sono due variabili distinte e indipendenti l'una dall'altra, per\u00f2 il valore contenuto in una di esse - il puntatore - \u00e8 un numero speciale, in particolare un indirizzo di memoria, che tramite l'operatore di dereferenziazione permette di leggere e scrivere nella zona di memoria puntata dall'indirizzo &amp;i. Di conseguenza questo codice scrive il valore 5 sulla console:\ncout \u00ab i;\nin quanto l'istruzione cout \u00ab i legge, tramite la variabile i, il valore 5 inserito al suo interno tramite il puntatore pi.\nLo standard ISO per il linguaggio di programmazione C (inclusa la nuova versione C99, vedere sezione 6.5, paragrafo 7) proibisce, con alcune eccezioni, che puntatori di tipi indipendenti tra loro referenzino la stessa posizione di memoria. Questa regola \u00e8 nota come strict aliasing.\nArray.\nAlcuni linguaggi di programmazione, come il C e il C++, non impongono alcun controllo sugli indici utilizzati per accedere alle celle degli array (il cosiddetto \"array bounds checking\"). In altre parole, \u00e8 possibile che un programma acceda a celle dell'array che non gli appartengono. Sotto particolari condizioni, questo meccanismo permette di accedere ad una variabile tramite l'array.\nAd esempio, se a \u00e8 un array di interi di x celle, memorizzato in una certa posizione di memoria, e nelle posizioni immediatamente successive \u00e8 memorizzata una variabile i, di tipo intero, allora \u00e8 possibile accedere ad i usando la notazione a[x]. Quindi, nell'esempio, si pu\u00f2 accedere ad i con la scrittura a[4].\nQuesto \u00e8 possibile perch\u00e9 gli array sono realizzati in realt\u00e0 come blocchi di posizioni di memoria contigue, cos\u00ec che il programma memorizza internamente un puntatore p alla prima di queste posizioni di memoria, e accedere all'array con indice k significa semplicemente accedere alla memoria presente alla posizione p + (k * s) dove s \u00e8 la dimensione di una cella dell'array (ovvero il numero di celle di memoria occupate da una singola cella dell'array).\nRisulta evidente che questo meccanismo \u00e8 reso possibile dalla particolare implementazione del compilatore in uso: ad esempio, implementazioni differenti potrebbero porre dello spazio tra gli array e le variabili allocate sullo stack delle invocazioni a funzione, cos\u00ec da allineare le variabili a posizioni di memoria che siano multiple della word specifica dell'architettura del sistema in uso. Questo \u00e8 possibile perch\u00e9 il C non impone una regola generale che stabilisca come debbano essere disposti i dati allocati in memoria.\nUnioni.\nLe unioni sovrappongono variabili differenti in una stessa posizioni di memoria. L'uso delle unioni per accedere ad una stessa posizione di memoria tramite variabili differenti \u00e8 tuttavia sconsigliato.\nProgrammazione orientata agli oggetti.\nNei linguaggi di programmazione orientati agli oggetti, il fenomeno dell'\"aliasing\" si verifica quando pi\u00f9 variabili contengono copie di uno stesso \"riferimento\" ad un certo oggetto. Si parla di \"riferimenti\" e non necessariamente di \"puntatori\" perch\u00e9 questo meccanismo si trova anche in quei linguaggi che non fanno uso di puntatori, come il Java.\nC++.\nIn C++ gli oggetti sono \"contenuti\" direttamente nelle variabili, nel senso che in ogni variabile sono memorizzati proprio i dati che compongono l'oggetto e non gi\u00e0 un puntatore ad esso. La copia di una variabile di tipo oggetto in un'altra sovrascrive i dati contenuti nella prima con i dati contenuti nella seconda, tuttavia mantiene distinte le rispettive zone di memoria; di conseguenza, le successive operazioni di scrittura effettuate su una variabile oggetto interessano solo quella copia specifica e non influenzano n\u00e9 l'originale, n\u00e9 le altre copie.\nPer ottenere l'\"aliasing\", bisogna definire esplicitamente un puntatore all'area di memoria occupata dall'oggetto. Essa pu\u00f2 essere associata ad una variabile (nel qual caso il puntatore deve referenziare la variabile) o essere stata allocata dinamicamente, cio\u00e8 tramite l'operatore new. In entrambi i casi, il puntatore permetter\u00e0 l'accesso all'oggetto tramite l'operatore codice_1 invece che l'operatore codice_2\nIn alternativa, si pu\u00f2 progettare appositamente la classe interessata, in modo che le diverse copie di uno stesso oggetto utilizzino internamente dei puntatori ad una zona di memoria comune (allocata tramite new): ad essere soggetta ad \"aliasing\" sar\u00e0 per\u00f2 questa zona di memoria e non gi\u00e0 gli oggetti stessi, i quali restano del tutto distinti tra loro.\nJava.\nIn Java vige la seguente regola: non si accede mai direttamente ad un oggetto, ma sempre e solo tramite un \"reference\" che punta ad esso. A livello concettuale, i \"reference\" possono essere considerati come puntatori utilizzabili con determinate restrizioni: ad esempio, non supportano le operazioni aritmetiche, non possono essere usati per deallocare esplicitamente la memoria, ed \u00e8 possibile referenziare solo oggetti (non esistono \"reference a variabili\").\nUna variabile non contiene direttamente i dati dell'oggetto, ma un \"reference\" che punta all'oggetto stesso. Di conseguenza, copiare una variabile significa in realt\u00e0 copiare il \"reference\", e ovviamente questo significa creare due \"alias\" che puntano all'oggetto. In effetti, l'operatore x.y ha proprio il significato di \"accedi al membro \"y\" dell'oggetto puntato dal reference contenuto nella variabile \"x.\nNel codice seguente dapprima si crea una lista, la si modifica tramite una variabile stringhe (aggiungendo un elemento) e, tramite l'altra variabile listaDiStringhe, si \"osserva\" la modifica:\nArrayList&lt;String&gt; stringhe = new ArrayList&lt;String&gt;();\nArrayList&lt;String&gt; listaDiStringhe = stringhe;\n// Aggiungo una stringa alla lista tramite il reference contenuto nella variabile stringhe:\nstringhe.add(\"abcde\");\n// Quindi la riga seguente scriver\u00e0 \"abcde\" su schermo:\nSystem.out.println(stringhe.get(0));\n// stringhe e listaDiStringhe si riferiscono allo stesso oggetto, di conseguenza\n// anche la riga seguente scriver\u00e0 \"abcde\" su schermo:\nSystem.out.println(listaDiStringhe.get(0));\nVantaggi.\nIn alcuni casi l'\"aliasing\" viene usato intenzionalmente. Ad esempio, esso \u00e8 d'uso comune in Fortran; in altri linguaggi pu\u00f2 essere usato apposta per trarne determinati benefici.\nIl Perl definisce per alcuni costrutti, come il \"for-each\", un comportamento che sfrutta le caratteristiche dell'\"aliasing\", il che permette di modificare facilmente determinate strutture dati con codice pi\u00f9 sintetico e intuitivo. Ad esempio:\nmy @array = (1, 2, 3);\nforeach my $element (@array) {\n # $element fa da \"alias\" per ciascuno degli\n # elementi di @array, uno per ogni ciclo,\n # quindi incrementare $element nell'i-esimo ciclo\n # significa modificare l'i-esimo elemento\n # dell'array.\n $element++;\n \n print \"@array \\n\";\nQuesto codice stampa come risultato la riga\n2 3 4\nSe non si vuole che l'interno del ciclo modifichi l'array, si pu\u00f2 copiare il contenuto dell'indice in un'altra variabile e svolgere le operazioni su questa copia.\nSvantaggi.\nIn determinati casi l'\"aliasing\" delle variabili pu\u00f2 portare dei problemi in fase di esecuzione del programma. Seguono alcuni esempi comuni.\nEffetti collaterali.\nL'aliasing dei parametri passati a una subroutine permette a quest'ultima di modificarne il valore, generando cos\u00ec un effetto collaterale (in genere non desiderato).\n\"Aliasing\" e ottimizzazione.\nL'aliasing spesso ostacola o rende pi\u00f9 complesso il compito di ottimizzare il codice eseguibile affidato a compilatori o programmi appositi.\nAd esempio, si supponga di avere nel programma una variabile x a cui si assegna il valore 5. Il compilatore potrebbe ottimizzare le istruzioni successive sostituendo la costante 5 all'istruzione che richiede la lettura del valore di x. Tuttavia, se il linguaggio di programmazione permette di usare i puntatori, fare questo non \u00e8 pi\u00f9 possibile: infatti il programma potrebbe accedere in scrittura alla memoria occupata da x tramite un puntatore y, ad esempio tramite un'istruzione *y = 10, e ci\u00f2 produrrebbe codice eseguibile errato, perch\u00e9 quelle che appaiono nel codice sorgente come letture della variabile x non risentirebbero del fatto che il contenuto della variabile \u00e8 cambiato da 5 a 10.\nPer questo motivo, il compilatore deve svolgere controlli aggiuntivi e raccogliere informazioni sui puntatori che sono definiti nel programma, e chiedersi: \"x pu\u00f2 essere un alias di *y\"? Se la risposta \u00e8 \"no\", allora l'ottimizzazione pu\u00f2 essere svolta senza problemi.\nUn'altra tecnica per ottimizzare i programmi \u00e8 cambiare l'ordine delle singole istruzioni che sono eseguite in una subroutine (facendo in modo che i cambiamenti non siano visibili dall'esterno della stessa: il codice ottimizzato produce gli stessi risultati ma con una differente sequenza di istruzioni). Se il compilatore stabilisce che x non \u00e8 un alias di *y, allora il codice che legge o scrive su x pu\u00f2 essere spostato prima o dopo dell'assegnazione *y = 10, nel caso in cui ci\u00f2 favorisca lo instruction scheduling o l'esecuzione di ulteriori ottimizzazioni.\nXOR swap.\nIl noto algoritmo chiamato in inglese XOR swap scambia tra loro due variabili numeriche senza l'ausilio di una terza variabile temporanea. L'algoritmo viene applicato su due ingressi numerici x e y, eseguendo in sequenza questi passi:\nQuesto algoritmo funziona solo se i valori x e y sono memorizzati in posizioni di memoria distinte, ovvero se non c'\u00e8 \"aliasing\": in caso contrario, la prima delle tre istruzioni inserisce 0 nella memoria comune, con il risultato che x e y valgono entrambi zero al termine del terzo passo. Ci\u00f2 rende necessario applicare un controllo sugli ingressi, come nella seguente implementazione in linguaggio C:\nvoid xorSwap (int *x, int *y) {\n if (*x != *y) {\n *x ^= *y;\n *y ^= *x;\n *x ^= *y;\nNel codice presentato si confrontano i valori dei due ingressi, invece che i rispettivi puntatori, in quanto lo scambio di due valori uguali \u00e8 evidentemente superfluo. Una versione alternativa, che fa uso del passaggio dei parametri per riferimento invece che per puntatore:\nvoid xorSwap (int&amp; x, int&amp; y) {\n if (x != y) {\n x ^= y;\n y ^= x;\n x ^= y;"}
{"id": "3519050", "revid": "729019", "url": "https://it.wikipedia.org/wiki?curid=3519050", "title": "130\u00ba Reggimento fanteria &quot;Perugia&quot;", "text": "Il 130\u00ba Reggimento fanteria \"Perugia\" \u00e8 stata un'unit\u00e0 dell'esercito italiano.\nStoria.\nLe origini.\nIl 130\u00ba Reggimento fanteria fu costituito dal deposito dell'81\u00ba Reggimento fanteria per dare vita insieme al 129\u00ba Reggimento fanteria alla Brigata Perugia il 1\u00ba marzo 1915. Dal 28 al 31 maggio la brigata parte per ferrovia da varie sedi dell'Umbria, e si raccoglie a Fontanafredda alle dipendenze della 29\u00aa divisione\nNella seconda guerra mondiale (1939-1945).\nIl Reggimento viene ricostituito il 14 agosto del 1940 con il nome di 130\u00ba Reggimento Fanteria \"Perugia\" dal deposito del 52\u00ba Reggimento Fanteria di Spoleto.\nTempi recenti.\nIl reggimento viene sciolto il 30 maggio 1996 a Spoleto (PG) e la sua bandiera di guerra consegnata al Vittoriano a Roma.\nOnorificenze.\nIl 130\u00ba Reggimento fanteria \"Perugia\" \u00e8 decorato delle seguenti onorificenze:\nStemma.\nScudo: inquartato, il primo di rosso al grifone d'argento, coronato d'oro (Perugia); il secondo d'azzurro a tre monti all'italiana d'argento, sormontati da un fiume dello stesso; il terzo d'azzurro all'elmo d'oro di Scanderbeg; il quarto partito: a) d'argento alla croce di rosso; b) di rosso al cavaliere chiuso in un'armatura d'argento su cavallo inalberato impugnante un pennone alla croce rossa in campo bianco (Spoleto).\nCorona turrita\nOrnamenti esteriori:\nlista bifida d'oro, svolazzante, collocata sotto la punta dello scudo, incurvata con la concavit\u00e0 rivolta verso l'alto, riportante il motto: \"Fata virtute assecuti\".\nOnorificenza: accollata alla punta dello scudo con l'insegna dell'Ordine Militare d'Italia pendente al centro del nastro con i colori della stessa.\nNastri rappresentativi delle ricompense al Valore:\nMotto del Reggimento.\n\"Fata virtute assecuti\" Il significato del motto del reggimento \u00e8: \"Abbiamo conseguito il destino con il valore\".\nFesta del Reggimento.\nIl reggimento festeggia il combattimento di Fagar\u00e8 e del Piave avvenuto il 19 giugno del 1918 ove si guadagna la Medaglia d'Argento al Valor Militare."}
{"id": "3519053", "revid": "6923", "url": "https://it.wikipedia.org/wiki?curid=3519053", "title": "Madieae", "text": "Madieae \u00e8 una trib\u00f9 di piante spermatofite dicotiledoni della famiglia delle Asteraceae (sottofamiglia Asteroideae).\nEtimologia.\nIl nome di questa trib\u00f9 deriva dal suo genere tipo (\"Madia\" ) che a sua volta deriva dal nome nativo cileno (\"madi\").Il nome scientifico \u00e8 stato definito per la prima volta dal botanico californiano Willis Linn Jepson (1867 - 1946) in una pubblicazione del 1901.\nDescrizione.\nLa trib\u00f9 comprende specie erbacee (annuali o perenni), arbustive, arboree e rampicanti.\nLe foglie lungo il caule sono disposte in modo opposto, alternato o verticillato; normalmente sono sessili con lamine da strettamente lineari a ovate, oblanceolate oppure spatolate o ellittiche, raramente sono deltate; il contorno \u00e8 intero o dentato oppure pennato. Sulla superficie sono presenti tricomi ghiandolari dalla struttura molto semplice nella maggior parte dei generi, ma che in taluni generi, p.es. \"Calycadenia\" e \"Holocarpha\" si sono evoluti in strutture relativamente complesse. Tali strutture sono il sito di sintesi di sostanze aromatiche, quali i terpeni.\nL'infiorescenza \u00e8 formata da capolini radiati o discoidi (raramente disciformi), sia raccolti in formazioni corimbose, panicolate o racemose che terminali solitari. I capolini sono formati da un involucro composto da squame (o brattee) disposte in modo embricato al cui interno un ricettacolo fa da base ai fiori ligulati periferici o fiori del raggio e ai fiori tubulosi quelli centrali o del disco. L'involucro ha delle forme da cilindriche a globose. Le squame sono disposte in 1\u20132 serie (raramente in 3\u20134 o pi\u00f9 serie), sono subuguali oppure raramente sono scalate in altezza con forme da piatte a conduplicate; hanno consistenza erbacea e possono essere libere o connate. La forma del ricettacolo pu\u00f2 essere da piatta a conica, pu\u00f2 essere glabro o da setoloso a villoso ed \u00e8 del tutto privo di pagliette (a protezione della base dei fiori) oppure solo parzialmente con pagliette.\nI frutti sono acheni dotati di uno strato di fitomelanina, con pappo formato da squame o setole, talora assente. La forma degli acheni \u00e8 da fusiforme o clavata a obovata o obpiramidale. Sono inoltre compressi. Gli acheni dei fiori del raggio sono spesso racchiusi in involucri bratteali, risultando cos\u00ec separati dai fiori del disco. Tale struttura del capolino, con fiori del disco racchiusi entro un cerchio di brattee e fiori del raggio ciascuno circondato da una brattea, \u00e8 un carattere distintivo della trib\u00f9.\nTassonomia.\nLa famiglia di appartenenza del genere (Asteraceae o Compositae, \"nomen conservandum\") \u00e8 la pi\u00f9 numerosa del mondo vegetale, comprende oltre 23000 specie distribuite su 1535 generi (22750 specie e 1530 generi secondo altre fonti). La sottofamiglia Asteroideae \u00e8 una delle 12 sottofamiglie nella quale \u00e8 stata suddivisa la famiglia Asteraceae, mentre Madieae \u00e8 una delle 21 trib\u00f9 della sottofamiglia. La trib\u00f9 Madieae a sua volta \u00e8 suddivisa in 5 sottotrib\u00f9.\nFilogenesi.\nLa maggior parte dei generi oggi attribuiti alla trib\u00f9 Madieae erano tradizionalmente collocati nella sottotrib\u00f9 Madiinae della trib\u00f9 delle Heliantheae. Tradizionalmente nel raggruppamento venivano inclusi alcuni generi presenti nella regione californiana, i generi hawaiiani \"Argyroxiphium\", \"Dubautia\" e \"Wilkesia\", ed il genere \"Raillardella\", precedentemente incluso nelle Senecioneae.\nPi\u00f9 recentemente le Madiinae sono state correlate ad altri generi tradizionalmente inclusi nelle Heliantheae (\"Eriophyllum\", \"Hulsea\", \"Lasthenia\" e \"Venegasia\") e nelle Senecioneae (\"Arnica\"); le sottotrib\u00f9 Madiinae, Arnicinae, Baeriinae, Hulseinae e Venegasiinae sono state cos\u00ec accomunate all'interno della trib\u00f9 Madieae. Assieme a Bahieae, Coreopsideae, Chaenactideae, Millerieae, Neurolaeneae, Perityleae, Polymnieae, Heliantheae \"sensu strictu\", Tageteae ed Eupatorieae formano il clade \"Phytomelanic cipsela\", caratterizzato dalla presenza nella cipsela di uno strato di fitomelanina.\nI rapporti filogenetici tra le varie trib\u00f9 di tale raggruppamento sono illustrati dal seguente cladogramma:\nDa un punto di vista filogenetico la trib\u00f9 \u00e8 monofiletica con la sottotrib\u00f9 Baeriinae in posizione basale e \u201cgruppo fratello\u201d del resto della trib\u00f9 formato in posizione via via sempre pi\u00f9 nidificata dalle sottorib\u00f9 Venegasiinae - Hulseinae - Arnicinae. Il \"core\" del gruppo \u00e8 rappresentato dalla sottotrib\u00f9 Madiinae che \u00e8 anche la pi\u00f9 numerosa.\nIl cladogramma a lato tratto dalla pubblicazione citata dimostra l'attuale conoscenza filogenetica della trib\u00f9.\nComposizione della trib\u00f9.\nLa trib\u00f9 comprende 5 sottotrib\u00f9, 36 generi e oltre 200 specie:\nSottotrib\u00f9 Arnicinae.\nComprende 1 genere e 33 specie: \nSottotrib\u00f9 Baeriinae.\nComprende 8 generi e 46 specie:\nSottotrib\u00f9 Hulseinae.\nComprende 2 generi e 8 specie:\nSottotrib\u00f9 Madiinae.\nComprende 24 generi e 121 specie:\nSottotrib\u00f9 Venegasiinae.\nComprende 1 genere e 1 specie:\nChiavi per le sottotrib\u00f9i.\nPer comprendere meglio ed individuare le varie sottotrib\u00f9 della trib\u00f9, l'elenco seguente utilizza in parte il sistema delle chiavi analitiche (vengono cio\u00e8 indicate solamente quelle caratteristiche utili a distingue un gruppo dall'altro)\nDistribuzione.\nLa maggior parte delle specie delle Madieae \u00e8 distribuita nella parte nord-occidentale del Nuovo Mondo, dal Canada sud occidentale al Messico nord-occidentale (Baja California). Ha quindi un centro di maggiore biodiversit\u00e0 sul versante nord-occidentale del Nuovo Mondo. Tre generi (\"Argyroxiphium\", \"Dubautia\" e \"Wilkesia\") sono endemici delle isole Hawaii e quattro specie (\"Amblyopappus pusillus\", \"Lasthenia kunthii\", \"Madia chilensis\" e \"Madia sativa\") sono presenti in Sud America. Alcune specie del genere \"Arnica\" hanno una distribuzione eurasiatica, tra cui \"Arnica montana\" presente in Italia."}
{"id": "3519056", "revid": "1514393", "url": "https://it.wikipedia.org/wiki?curid=3519056", "title": "Balanescu quartet", "text": ""}
{"id": "3519059", "revid": "76963", "url": "https://it.wikipedia.org/wiki?curid=3519059", "title": "Carlon Jeffery", "text": "Nei film After School e Eye See Me appare col suo nome di rapper \"Lil' C Note\"."}
{"id": "3519061", "revid": "106456", "url": "https://it.wikipedia.org/wiki?curid=3519061", "title": "Torrente Ceronda", "text": ""}
{"id": "3519069", "revid": "481666", "url": "https://it.wikipedia.org/wiki?curid=3519069", "title": "Edison Film Company", "text": ""}
{"id": "3519072", "revid": "767487", "url": "https://it.wikipedia.org/wiki?curid=3519072", "title": "Perfettismo", "text": "Il perfettismo \u00e8 \u00abquel sistema che crede possibile il perfetto nelle cose umane.\u00bb \nAlle teorie perfettiste si contrappongono quelle antiperfettiste ed entrambe sottintendono due contrastanti concezioni della vita e del mondo, due visioni della politica, dell'economia e persino due diverse visioni religiose. Questa diversit\u00e0 per\u00f2 origina da un comune punto di partenza: la convinzione assoluta ed esclusivista che la perfezione o l'imperfezione siano condizioni originarie della natura umana, perfetta nella sua doti razionali e morali o imperfetta per la sua corrotta materialit\u00e0.\nPerfettismo e politica.\nSia la concezione perfettista che il rifiuto del perfettismo sfociano nel problema politico prima ancora che in quello etico.\nNella storia della filosofia traspare la convinzione che l'uomo che possieda il potere politico possa arrivare alla conoscenza del vero assoluto e al conseguimento del sommo bene: \nSecondo Norberto Bobbio il perfettismo \u00e8 connaturato all'illusione del fondamento assoluto che \u00e8 presente sia nel mondo del pensiero, per cui ci si sottomette ad una verit\u00e0 indiscutibile, sia nel mondo della volont\u00e0, che si adegua ad un potere irresistibile come quello espresso dallo Stato-Leviatano di Thomas Hobbes a cui si obbedisce senza discutere \nIl mito dell'assolutezza presente sia nei perfettisti che negli antiperfettisti genera delle convinzioni politiche che si escludono a vicenda per cui anche l'antiperfettista che di fronte all'alternativa tra uno stato assoluto e uno libertario scelga quest'ultimo lo fa perch\u00e9 a lui appare perfetto. \nLa critica politica pi\u00f9 approfondita del perfettismo si ritrova in Rosmini che lo assimila alle ideologie che combattono il liberalismo. I perfettisti non si rendono conto che gli uomini non sono \u00abangeli confermati in grazia\u00bb ma \u00abuomini fallibili\u00bb e che ogni governo \u00ab\u00e8 composto da persone che, essendo uomini, sono tutte fallibili\u00bb. Cosicch\u00e9 i perfettisti \u00abprofeti di smisurata felicit\u00e0\u00bb sono i propalatori della nefasta utopia che \u00e8 \u00abil sepolcro di ogni vero liberalismo\u00bb e\nLa critica del liberalismo comporta quindi l'accusa di perfettismo utopico \u00abvera insidia mortale per la societ\u00e0 contemporanea, presupposto di tutte le forme di dispotismo e di totalitarismo, di populismo e demagogia\u00bb \nSostiene, prima di Edmund Burke, Rosmini, ripreso successivamente da Friedrich von Hayek, che non l'assenza ma un abuso presuntuoso della ragione genera il perfettismo: abuso come quello illuministico che gener\u00f2 le stragi della Rivoluzione francese dove lo stato si faceva sostenitore di una supremazia della ragione che mortificava il pensiero individuale: \u00abgli individui di cui un popolo \u00e8 composto non si possono intendere, se non parlano molto tra loro; se non contrastano insieme con calore; se gli errori non escono dalle menti e, manifestati appieno, sotto tutte le forme combattuti.\u00bb \nPerfettismo ed economia.\nSostiene Sergio Ricossa che chi aspira alla perfezione rifugge dalla materialit\u00e0 e dall'economia: la storia della cultura antica sta a dimostrarlo. In tutta l'antichit\u00e0 \u00abmancavano le idee di efficienza, commercializzazione, sviluppo economico. La vita che pi\u00f9 contava nell'educazione classica era quella pubblica o politica, e l'economia e la tecnica venivano fatte rientrare in quella privata, non aiutavano la polis a progredire, non erano ancora economia politica. Etimologicamente \"economia\" \u00e8 mera trattazione di come ben condurre la casa: \u00e8 economia domestica normativa.\u00bb \nL'accettazione della tecnica, della macchina che \u00e8 tale con la sua produttivit\u00e0 da dare la possibilit\u00e0 di diventare tutti compiutamente \"signori\" port\u00f2 all'affermazione dell'economia politica. \nMa mentre Karl Marx teorizzava che la fine della propriet\u00e0 privata e dell'economia avrebbero determinato la nascita di una societ\u00e0 perfetta, la scuola liberale concepiva l'economia come un mezzo imperfetto per regolare una societ\u00e0 imperfetta immutabile nella sua imperfezione. Per i marxisti tutto doveva cambiare, per i liberisti non occorreva cambiare nulla.\nPerfettismo e teologia.\nInsita in una certa concezione religiosa \u00e8 l'idea della finale salvezza perfetta: l'umanit\u00e0 marcia verso la Terra Promessa dove l'uomo si riscatta dalla sua naturale imperfezione.\nNell'ambito specifico della visione creazionista e dell'ontologia cristiana Rosmini valuta positivamente la limitatezza umana che rende ogni creatura finita singolarmente distinta e diversa da tutte le altre e impedisce cos\u00ec l'idea che l'uomo finito possa identificarsi con il Dio infinito.\nLa creazione limitante non vuol dire che ne consegua un uomo che non \u00e8 ci\u00f2 che avrebbe potuto essere: \u00abl'essere con le sue limitazioni non comporta che l'ente finito sia imperfetto, anzi \u00e8 questa la sua perfezione in quanto finito: come tale, non gli manca niente; non ha \u00e8 non \u00e8 solo quello che non gli \u00e8 dovuto e se l'avesse cesserebbe di essere l'essere che \u00e8\u00bb .\nNell'ambito cio\u00e8 della sua materialit\u00e0 finita l'uomo, tramite la Grazia divina, \u00e8 dunque detentore di una perfezione relativa che lo contrappone alla perfezione assoluta di Dio ma che, nello stesso tempo, gli consente la perfettibilit\u00e0, la capacit\u00e0 tramite l'intelligenza e la libera volont\u00e0 del miglioramento della propria natura avendo a modello una perfezione divina \u00abche pu\u00f2 essere imitata, sebbene non appieno asseguita\u00bb .\nNon diversamente da una visione religiosa \u00e8 la concezione perfettista della filosofia idealista che nello sviluppo dialettico della storia vede la inarrestabile ascesa del negativo, dell'imperfezione verso la perfezione come \u00ab...autoespansione di Dio nello spirito umano...\u00bb \nNel perfettismo dialettico la progressivit\u00e0 della storia si fonda sulla concezione del tempo lineare con cui il cristianesimo oscur\u00f2 la precedente visione pagana del tempo ciclico. Il perfettismo \u00e8 dunque insito nella promessa cristiana del Paradiso che \u00e8 al termine del percorso linerare di perfezionamento del cristiano.\nSe invece, in una prospettiva razionalista, si contesta l'idea che l'uomo imperfetto tende, per il peccato originale, al male si arriva alla concezione, altrettanto perfettista, dell'ateismo politico di Marx, di quello tragico di Nietzsche e di quello presente nel libertinismo francese del XVII secolo dove l'ateo non chiede pi\u00f9 prove dell'esistenza di Dio dal momento che egli parte dal postulato, come premessa incontestabilmente vera, che l'uomo viene dal nulla e va verso il nulla.\nPerfettismo e perfettibilit\u00e0.\nNella concezione rosminiana del perfettismo compare la critica nei confronti di coloro che non vogliono riconoscere la debolezza e l'innata finitudine umana: infatti la convinzione perfettista, \u00abche sacrifica i beni presenti all'immaginata futura perfezione, \u00e8 un difetto dell'ignoranza. Egli consiste in un baldanzoso pregiudizio, per il quale si giudica dell'umana natura troppo favorevolmente, e si giudica sopra una pura ipotesi, sopra un postulato che non si pu\u00f2 concedere, e con mancanza assoluta di riflessione sopra i limiti delle cose\u00bb Il punto di partenza razionale quindi deve essere la concezione imperfettista dell'esistenza umana.\nMa in una considerazione prettamente etica, considerato che l'aspirazione al miglioramento \u00e8 un bene, il perfettismo pu\u00f2 essere inteso come un valore morale, come la persistenza della volont\u00e0 di ottenere la qualit\u00e0 ottimale possibile della vita spirituale, mentale, fisico e materiale. In questo senso il perfettista non crede che si possa raggiungere una perfetta vita ma che la perseveranza di pratiche perfettiste possa arrivare a conseguire la migliore vita possibile.\nPerci\u00f2 perfettisti e antiperfettisti alla fine si esprimono \u00aba favore dell'idea e della pratica di perfettibilit\u00e0 dei comportamenti umani\u00bb.. Quindi \u00abla critica al perfettismo non \u00e8 un rifiutare i miglioramenti della societ\u00e0, non \u00e8 un chiudersi nel gi\u00e0 esistente, non \u00e8 avversione per il nuovo. In realt\u00e0, \u00e8 un porsi un problema del miglioramento della societ\u00e0 in termini non astratti\u00bb "}
{"id": "3519073", "revid": "115352573", "url": "https://it.wikipedia.org/wiki?curid=3519073", "title": "Nazionale di pallavolo femminile dell'Italia 2011", "text": "Seguono le partite della stagione 2011 disputate dalla nazionale di pallavolo femminile dell'Italia."}
{"id": "3519074", "revid": "372624", "url": "https://it.wikipedia.org/wiki?curid=3519074", "title": "Stefano Semenzato", "text": "Biografia.\nAttivit\u00e0 politica.\nProvenendo da Avanguardia Operaia (AO), nel 1977 alla nascita di Democrazia Proletaria entra a far parte della dirigenza nazionale . Candidato alle elezioni europee del 1989 nella circoscrizione dell'Italia centrale, ottiene 2901 preferenze e non viene eletto.\nSenatore della Repubblica durante la XIII legislatura, durata dal 10 maggio 1996 al 29 maggio 2001, \u00e8 stato vicepresidente del Gruppo dei Verdi al Senato. Da Senatore della repubblica ha seguito le tematiche ambientali, il sistema radiotelevisivo, internet, le reti informatiche e il settore della difesa.\nIn precedenza ha coordinato due campagne referendarie: in occasione del referendum del 1993 sulla dismissione dei beni ambientali da parte del demanio dello Stato e in occasione dei referendum del 1995 in materia radio-televisiva.\nGiornalista professionista dal 1980, gi\u00e0 direttore del \u201cQuotidiano dei lavoratori\u201d e della rivista di cultura ecologista \u201cMetafora Verde\u201d.\nAltre attivit\u00e0.\nStefano Semenzato \u00e8 stato vicepresidente dell'Istituto Sviluppo Sostenibile Italia (ISSI). Nell'Istituto ha diretto l'attivit\u00e0 di formazione, il settore dei progetti informatici e il sito web.\nDal 2005 al 2010 \u00e8 stato Amministratore delegato e Direttore di progetto del CISA (Centro Innovazione Sostenibilit\u00e0 Ambientale), societ\u00e0 consortile a r.l. con soci Provincia di Bologna, Fondazione CaRisBo e ISSI, dedicata alla realizzazione di interventi a favore delle tecnologie legate alle energie rinnovabili e al risparmio energetico a favore degli enti pubblici. \nIn questa veste ha diretto la realizzazione di impianti di produzione energetica a fonti rinnovabili, tra cui impianti a biomasse termici e in cogenerazione; ha coordinato ristrutturazioni edilizie ecoefficienti, in particolare la \"ecobalera\" di Porretta Terme; ha organizzato le fiere-exp\u00f2 \"Ecoappennino\" realizzate a Porretta Terme e dedicate alle tecnologie di risparmio energetico e di produzione di energia da fonte rinnovabile.\nAttualmente (2018) coordina e organizza il calendario di mostre ed esposizioni presso l'Associazione Castello Manservisi, centro culturale, ricreativo, espositivo, turistico, a Castelluccio di Porretta Terme (Alta Valle Reno) nella provincia di Bologna, al confine con la provincia di Pistoia."}
{"id": "3519081", "revid": "729019", "url": "https://it.wikipedia.org/wiki?curid=3519081", "title": "Progress M-10M", "text": "Progress M-10M (in russo: \"\u041c \u041f\u0440\u043e\u0433\u0440\u0435\u0441\u0441-10\u041c\"), identificato per la NASA come Progress 42 o 42P, \u00e8 un veicolo spaziale che \u00e8 stato lanciato il 27 aprile 2011 a rifornire la Stazione Spaziale Internazionale. \u00c8 stato il decimo veicolo spaziale Progress-M 11F615A60 ad essere lanciato, e ha il numero di serie 410. La sonda \u00e8 stata fabbricata da RKK Energia, ed \u00e8 gestito dalla agenzia spaziale federale russa. Il 29 aprile 2011 \u00e8 arrivato alla stazione spaziale il Compartimento Pirs durante Expedition 27.\nLancio.\nProgress M-10M \u00e8 decollato dalla piattaforma di lancio numero 1 del cosmodromo di Baikonur alle 13:05 UTC del 27 aprile 2011. Il Progress ha raggiunto l'orbita preliminare prevista dopo nove minuti del lancio. I comandi di bordo sono stati attivati per spiegare le comunicazioni del veicolo spaziale e le antenne di navigazione e la produzione di energia da pannelli solari. Una serie di accensioni del motore oltre i prossimi due giorni ha guidato il veicolo spaziale verso un collegamento logico con la Stazione Spaziale Internazionale (ISS).\nDocking.\nProgress M-10M ha autonomamente volato per due giorni dopo il lancio ed \u00e8 arrivata alla ISS il 29 aprile 2011, con successo nell'aggancio alla porta nadir del Pirs alle 14:19 UTC. L'aggancio si \u00e8 verificato in quanto i due veicoli spaziali erano in viaggio 220 miglia (354\u00a0km) sopra la Mongolia occidentale. Il collegamento logico \u00e8 accaduto poco pi\u00f9 di cinque ore prima del lancio del primo tentativo della NASA Space Shuttle Endeavour sulla missione STS-134. Il lancio dello Shuttle \u00e8 stato rimandato.\nCargo.\nInventario.\nMassa totale carico consegnato: 2645\u00a0kg"}
{"id": "3519082", "revid": "113546659", "url": "https://it.wikipedia.org/wiki?curid=3519082", "title": "Henri F\u00e9lix Emmanuel Philippoteaux", "text": "Biografia.\nPhilippoteaux apprese l'arte della pittura dal francese L\u00e9on Cogniet, ed espose il suo primo lavoro al \"Salon\" del 1833.\nUno dei suoi pi\u00f9 celebri dipinti mostra l'assedio di Parigi della guerra franco-prussiana, realizzato sotto forma di ciclorama. Philippoteaux fu l'autore anche di un gran numero di quadri sull'ascesa al potere e il successo di Napoleone Bonaparte, incluso un ritratto del militare c\u00f2rso nella sua uniforme reggimentale e un gruppo di pitture rappresentati le vittorie francesi nelle guerre napoleoniche. Venne onorato con la Legion d'onore nel 1846.\nEbbe un figlio, Paul Philippoteaux (1846\u20131923), anch'esso famoso per i ciclorama dipinti. Insieme collaborarono alla realizzazione de \"La D\u00e9fense du Fort d'Issy en 1871\" e de \"la Bataille de Gettysburg\", quest'ultimo diventato un successo negli USA. Padre e figlio evidenziarono l'effetto artistico delle loro opere aggiungendo una terza dimensione, come ad esempio un diorama posto davanti alla pittura, o addirittura incorporando sezioni di muri e oggetti del campo di battaglia nei quadri.\nHenri F\u00e9lix Emmanuel Philippoteaux mor\u00ec nel 1884 e il suo necrologio apparve nel \"The New York Times\" il 10 novembre 1884."}
{"id": "3519085", "revid": "486946", "url": "https://it.wikipedia.org/wiki?curid=3519085", "title": "Siebenb\u00fcrgisch", "text": ""}
{"id": "3519100", "revid": "3535", "url": "https://it.wikipedia.org/wiki?curid=3519100", "title": "Super Street Fighter IV Arcade Edition", "text": ""}
{"id": "3519111", "revid": "486946", "url": "https://it.wikipedia.org/wiki?curid=3519111", "title": "Episodi de Gli Snorky", "text": ""}
{"id": "3519113", "revid": "1543377", "url": "https://it.wikipedia.org/wiki?curid=3519113", "title": "Piramidi di Segonzano", "text": "Le piramidi di Segonzano (\"\u00f2meni\", \"uomini\" in dialetto locale) sono piramidi di terra che si trovano nel territorio del comune di Segonzano a 875 metri, nella val di Cembra, in Trentino.\nDescrizione.\nLe formazioni, alcune delle quali raggiungono i 40 metri d'altezza, sono geologicamente di origine molto recente: formatesi circa 50.000 anni fa, sono il frutto dell'opera combinata di azioni di erosione delle acque correnti sul terreno in un deposito morenico lasciato dalle lingue dei ghiacciai quaternari del W\u00fcrm. \nSono composte da un conglomerato di terra e piccoli ciottoli di varia origine, sufficientemente consolidati per mantenere una certa consistenza, ma ancora suscettibili all'erosione provocata dall'acqua piovana. Il deposito morenico \u00e8 stato ricoperto da una frana di grandi massi di porfido, a cui si deve la nascita delle piramidi: sotto il peso del masso, infatti, il terreno \u00e8 pi\u00f9 compatto e protetto dall'erosione della pioggia."}
{"id": "3519118", "revid": "61051", "url": "https://it.wikipedia.org/wiki?curid=3519118", "title": "Eledone cirrhosa", "text": "Il moscardino bianco (\"Eledone cirrhosa\" ) \u00e8 un mollusco cefalopode della famiglia Octopodidae.\nRiveste una certa importanza commerciale, in quanto viene utilizzato comunemente come alimento.\nDistribuzione e habitat.\nIl moscardino bianco \u00e8 diffuso in tutto il Mar Mediterraneo e nella porzione nord-orientale dell'Oceano Atlantico, grossomodo dalle coste dell'Islanda al Marocco meridionale.\nLa specie pu\u00f2 essere rinvenuta a profondit\u00e0 comprese fra i 25 ed i 700 metri, ma sembra essere pi\u00f9 comune attorno ai 75 metri: i moscardini bianchi non hanno particolari preferenze riguardo al substrato, ma appaiono maggiormente diffusi in zone con fondali sabbiosi o fangosi (come il Mar Adriatico).\nDescrizione.\nDimensioni.\nMisura fino a 40\u201345\u00a0cm di lunghezza, braccia comprese, per un peso che in media si attesta attorno ai 700\u00a0g, ma che in alcuni casi pu\u00f2 sfiorare i 2\u00a0kg. I maschi sono pi\u00f9 piccoli anche della met\u00e0 rispetto alle femmine. Generalmente la taglia di questi animali tende ad aumentare nelle acque pi\u00f9 fredde.\nAspetto.\nIl mantello del moscardino bianco \u00e8 ricoperto da numerose piccole verruche ed appare di dimensioni e larghezza maggiori rispetto alla testa. Esso appare naturalmente di colore giallo-bruno chiaro, con una maculatura rossiccia: l'animale \u00e8 in grado di cambiare repentinamente colore, divenendo pi\u00f9 chiaro o pi\u00f9 scuro a seconda dello stato d'animo e dell'ambiente circostante. Al di sopra dei grossi occhi sono presenti due filamenti di pelle che valgono a questi animali il nome comune di \"polpo cornuto\".\nLe braccia, in numero di otto, a parit\u00e0 di dimensioni appaiono pi\u00f9 corte rispetto all'assai simile moscardino comune (\"Eledone moschata\"), ma parimenti a esso presentano un'unica fila di ventose su ciascun braccio. Nei maschi, il terzo braccio destro \u00e8 pi\u00f9 corto rispetto agli altri, e la sua punta \u00e8 modificata a formare un organo copulatore, l'ectocotile.\nBiologia.\nIl moscardino bianco tende a vivere a profondit\u00e0 maggiori rispetto al moscardino comune, per evitare una competizione interspecifica nelle vaste zone in cui l'areale delle due specie si sovrappone: nonostante ci\u00f2, le sue abitudini di vita sono molto simili. Esso predilige infatti i fondali sabbiosi o fangosi, dove ricava la propria tana alla base di rocce isolate, Poriferi o in grosse conchiglie, bottiglie, vasi o altri oggetti concavi. Durante la notte l'animale lascia il proprio rifugio per andare alla ricerca di cibo; i moscardini bianchi sono animali solitari e territoriali e reagiscono in genere in maniera aggressiva alla vista di conspecifici, ingaggiando combattimenti che terminano molto spesso con l'amputazione di arti o il cannibalismo.\nAlimentazione.\nQuesti animali si nutrono principalmente di crostacei (granchi, gamberetti) e molluschi (come le telline), che scovano nella sabbia o fra le rocce durante le loro cacce notturne.\nRiproduzione.\nIl periodo riproduttivo va da marzo ad agosto: il maschio introduce il proprio sperma all'interno del mantello della femmina attraverso un braccio appositamente modificato (ectocotile); la femmina in seguito depone da 100 a 500 uova grosse e gelatinose, alle quali fa incessantemente la guardia, cessando di nutrirsi. Dalle uova nascono piccoli gi\u00e0 simili ai genitori, che si disperdono nelle acque superficiali e tornano sul fondale una volta cresciuti.\nCome conseguenza del fatto che questi animali muoiono dopo l'atto riproduttivo (caratteristica comune alla stragrande maggioranza dei cefalopodi), la popolazione adulta della specie \u00e8 particolarmente esigua nei mesi autunnali, durante i quali abbondano invece gli esemplari giovani"}
{"id": "3519119", "revid": "79968", "url": "https://it.wikipedia.org/wiki?curid=3519119", "title": "Biblioteca universitaria di Catania", "text": ""}
{"id": "3519127", "revid": "124112386", "url": "https://it.wikipedia.org/wiki?curid=3519127", "title": "Kelsey Chow", "text": "Biografia.\n\u00c8 nata a Columbia, Carolina del Sud, da padre cinese e madre statunitense. Ha un fratello e una sorella minore. Ha studiato alla Hammond School a Columbia. Da piccola ha vissuto a Los Angeles, California, ma ora vive a New York, dove frequenta la Columbia University di New York.\nKelsey Chow \u00e8 stata insieme all'attore Mitchel Musso (2011). Dal 2012 ha una relazione con l'attore William Moseley. \nCarriera.\nNel 2017, quando \u00e8 stata scelta per la parte di una nativa americana nel telefilm Yellowstone, ha affermato di discendere dagli indiani Cherokee, portando gli ultimi discendenti di tale trib\u00f9 a rilasciare una dichiarazione in cui affermavano di non avere traccia di Chow, n\u00e9 di aver trovato alcuna prova che fosse una discendente.\nNel 2012 ha partecipato al video \"Boyfriend\" di Justin Bieber e al video \"Sleepwalker\" di Bonnie McKee.\nNel 2015 \u00e8 stata una delle protagoniste del video: Girls like Girls di Hayley Kiyoko"}
{"id": "3519130", "revid": "290948", "url": "https://it.wikipedia.org/wiki?curid=3519130", "title": "Giornata mondiale della biodiversit\u00e0", "text": "La Giornata mondiale della biodiversit\u00e0 (in inglese \"International Day for Biological Diversity\") \u00e8 una festivit\u00e0 proclamata nel 2000 dall'Assemblea generale delle Nazioni Unite per celebrare l'adozione della \"Convenzione sulla Diversit\u00e0 Biologica\" (Convention on Biological Diversity). \nViene celebrata ogni anno il 22 maggio, dedicata alla difesa e alla tutela della biodiversit\u00e0."}
{"id": "3519131", "revid": "179980", "url": "https://it.wikipedia.org/wiki?curid=3519131", "title": "Gabriel Gonz\u00e1lez Chaves", "text": ""}
{"id": "3519132", "revid": "478814", "url": "https://it.wikipedia.org/wiki?curid=3519132", "title": "UniCredit Czech Open 2011", "text": "L'UniCredit Czech Open 2011 \u00e8 stato un torneo professionistico di tennis maschile giocato sulla terra battuta. \u00c8 stata la 18\u00aa edizione del torneo, che fa parte dell'ATP Challenger Tour nell'ambito dell'ATP Challenger Tour 2011. Si \u00e8 giocato a Prost\u011bjov in Repubblica Ceca dal 30 maggio al 5 giugno 2011.\nPartecipanti.\nAltri partecipanti.\nGiocatori che hanno ricevuto una wild card:\nGiocatori che sono passati dalle qualificazioni:\nCampioni.\nSingolare.\n Jurij \u0160\u010dukin ha battuto in finale Flavio Cipolla, 6\u20134, 4\u20136, 6\u20130\nDoppio.\n Serhij Bubka / Adri\u00e1n Men\u00e9ndez Maceiras hanno battuto in finale David Marrero / Rub\u00e9n Ram\u00edrez Hidalgo, 7\u20135, 6\u20132"}
{"id": "3519133", "revid": "486946", "url": "https://it.wikipedia.org/wiki?curid=3519133", "title": "UniCredit Czech Open", "text": ""}
{"id": "3519136", "revid": "287204", "url": "https://it.wikipedia.org/wiki?curid=3519136", "title": "Gran Premio motociclistico dell'Ulster 1970", "text": "Il Gran Premio motociclistico dell'Ulster fu il decimo appuntamento del motomondiale 1970.\nSi svolse il 15 agosto 1970 a Dundrod, e corsero tutte le classi meno la 125.\nAbituale doppietta di Giacomo Agostini in 350 e 500.\nIn 250, il duello tra Rodney Gould e Kel Carruthers si risolse a favore dell'australiano.\nDoppietta Derbi in 50, con \u00c1ngel Nieto primo e Salvador Ca\u00f1ellas secondo.\nLa gara dei sidecar, ultima della stagione, incoron\u00f2 Klaus Enders campione del mondo.\nClasse 500.\n38 piloti alla partenza, 20 al traguardo.\nClasse 350.\n28 piloti al traguardo.\nClasse 250.\n17 piloti al traguardo.\nClasse 50.\n17 piloti al traguardo."}
{"id": "3519137", "revid": "1982", "url": "https://it.wikipedia.org/wiki?curid=3519137", "title": "Scarpetta", "text": ""}
{"id": "3519141", "revid": "339392", "url": "https://it.wikipedia.org/wiki?curid=3519141", "title": "Signore di Forl\u00ec", "text": ""}
{"id": "3519143", "revid": "41119329", "url": "https://it.wikipedia.org/wiki?curid=3519143", "title": "Manfredo di Settala", "text": ""}
{"id": "3519144", "revid": "478814", "url": "https://it.wikipedia.org/wiki?curid=3519144", "title": "Franken Challenge 2011", "text": "Il Franken Challenge 2011 \u00e8 stato un torneo professionistico di tennis maschile giocato sulla terra battuta. \u00c8 stata la 25\u00aa edizione del torneo, che fa parte dell'ATP Challenger Tour nell'ambito dell'ATP Challenger Tour 2011. Si \u00e8 giocato a F\u00fcrth in Germania dal 30 maggio al 5 giugno 2011.\nPartecipanti.\nAltri partecipanti.\nGiocatori che hanno ricevuto una wild card:\nGiocatori che sono passati dalle qualificazioni:\nCampioni.\nSingolare.\n Jo\u00e3o Sousa ha battuto in finale Jan-Lennard Struff, 6\u20132, 0\u20136, 6\u20132\nDoppio.\n Rameez Junaid / Frank Moser hanno battuto in finale Jorge Aguilar / J\u00falio C\u00e9sar Campozano, 6\u20132, 6\u20137(2), [10\u20136]"}
{"id": "3519146", "revid": "28592", "url": "https://it.wikipedia.org/wiki?curid=3519146", "title": "Alexander Brullov", "text": ""}
{"id": "3519150", "revid": "92723", "url": "https://it.wikipedia.org/wiki?curid=3519150", "title": "Rijeka Open 2011", "text": "Il Rijeka Open 2011 \u00e8 stato un torneo professionistico di tennis maschile giocato sulla terra battuta. \u00c8 stata la 5\u00aa edizione del torneo, che fa parte dell'ATP Challenger Tour nell'ambito dell'ATP Challenger Tour 2011. Si \u00e8 giocato a Fiume in Croazia dal 30 maggio al 5 giugno 2011.\nPartecipanti.\nAltri partecipanti.\nGiocatori che hanno ricevuto una wild card:\nGiocatori che sono entrati nel tabellone principale come alternate:\nGiocatori che sono passati dalle qualificazioni:\nCampioni.\nSingolare.\n Rui Machado ha battuto in finale Grega \u017demlja, 6\u20133, 6\u20130\nDoppio.\n Paolo Lorenzi / J\u00falio Silva hanno battuto in finale Lovro Zovko / Dino Marcan, 6\u20133, 6\u20132"}
{"id": "3519152", "revid": "93556", "url": "https://it.wikipedia.org/wiki?curid=3519152", "title": "Aleksandr Pavlovi\u010d Brjullov", "text": ""}
{"id": "3519155", "revid": "287204", "url": "https://it.wikipedia.org/wiki?curid=3519155", "title": "AEGON Trophy 2011", "text": "L'AEGON Trophy 2011 \u00e8 stato un torneo professionistico di tennis giocato sull'erba. \u00c8 stata la 3\u00aa edizione del torneo, che fa parte dell'ATP Challenger Tour nell'ambito dell'ATP Challenger Tour 2011 e dell'ITF Women's Circuit nell'ambito dell'ITF Women's Circuit 2011. Si \u00e8 giocato a Nottingham in Gran Bretagna dal 30 maggio al 5 giugno 2011.\nPartecipanti ATP.\nAltri partecipanti.\nGiocatori che hanno ricevuto una wild card:\nGiocatori passati dalle qualificazioni:\nPartecipanti WTA.\nAltre partecipanti.\nGiocatrici che hanno ricevuto una wild card:\nGiocatrici passate dalle qualificazioni:\nCampioni.\nSingolare maschile.\n Gilles M\u00fcller ha battuto in finale Matthias Bachinger, 7\u20136(4), 6\u20132\nSingolare femminile.\n El\u00e9ni Daniil\u00eddou ha battuto in finale Ol'ga Govorcova, 1\u20136, 6\u20134, 6\u20132\nDoppio maschile.\n Colin Fleming / Ross Hutchins hanno battuto in finale Dustin Brown / Martin Emmrich, 4\u20136, 7\u20136(8), [13\u201311]\nDoppio femminile.\n Kimiko Date Krumm / Zhang Shuai hanno battuto in finale Raquel Kops-Jones / Abigail Spears, 6\u20134, 7\u20136(7)"}
{"id": "3519156", "revid": "16784", "url": "https://it.wikipedia.org/wiki?curid=3519156", "title": "Thomas di Galloway", "text": "La famiglia e l'inizio della carriera.\nThomas di Galloway nacque in data imprecisata, prima comunque del 1200 da Lochlan, Signore di Galloway e da Helen de Morville (morta nel 1217) di famiglia anglo-normanna proveniente da Morville nel Cotentin. Quando Lochlan di Galloway mor\u00ec nel 1200 Alan di Galloway gli succedette e Thomas si trov\u00f2 a lavorare con il fratello e, per cos\u00ec dire, a costruirsi una carriera alternativa. Gli abitanti della zona di Galloway in gaelico si chiamavano \"Gall-Gaidhil\" e fino al 1200 non furono considerati ne scozzesi, ne irlandesi, ma come un'etnia indipendente che viveva nella parte Sud-Ovest della Scozia.\nThomas appare relativamente poco nelle cronache scozzesi, rispetto ad altri contemporanei, e la prima comparsa in quelle inglesi \u00e8 del 1205, quando viene omaggiato con un dono da re Giovanni d'Inghilterra probabilmente per aver soccorso le sue galee in difficolt\u00e0. Thomas infatti aveva accompagnato il sovrano inglese nella sua campagna in Poitou proprio nel 1205.\nFino al 1209 questo servizio gli frutt\u00f2 dei diritti su delle terre sparse fra Herefordshire, Warwickshire, Worcestershire e Northumberland. In quel periodo fu colpevole del rapimento di una donna a York, azione per cui ottenne il perdono reale nel 1212 per richiesta di Guglielmo I di Scozia.\nInteressi personali, famigliari e dei padroni.\nPer molti anni Thomas lavor\u00f2 in Irlanda, nel 1212 accompagnato dal figlio del re dell'Isola di Man razzi\u00f2 la citt\u00e0 di Derry, con sessantotto navi saccheggi\u00f2 l'intera citt\u00e0.\nNel 1214 insieme al magnate scozzese Ruaidhri mac Raghnaill saccheggi\u00f2 di nuovo Derry e le sue chiese.\nNel 1216 Muireadhach mac Ailein, figlio del conte di Lennox, cattur\u00f2 e uccise uno dei capi di Inishowen, regione nel nord dell'Irlanda conosciuto con il nome di Cine\u00e1l Fearghusa, non \u00e8 escluso che quest'azione fosse stata compiuta in aiuto di Thomas.\nThomas si accan\u00ec particolarmente contro gli abitanti di Tyrone, nel nord della Scozia, questo forse per il desiderio della famiglia MacWilliam di accedere alla corona scozzese. Uno di questi, Gofraid mac Domnaill, era venuto dall'Irlanda per fare negoziare la propria ascesa al trono nel 1211, il re per risposta mosse contro di lui l'esercito e Thomas fu della partita.\nIntanto nel 1210 re Giovanni d'Inghilterra si era mosso per conquistare parte dell'Ulster e concesse molte terre, che ora si trovano nelle contee di Antrim, Derry e Tyrone, ad Alan di Galloway, concessione che venne poi estesa allo stesso Thomas.\nCon l'aiuto degli inglesi costru\u00ec un castello a Coleraine, attualmente vicino a Londonderry e nel 1215 fu messo a custodia del maniero di Antrim.\nNel 1219 Thomas and\u00f2 in Inghilterra a rendere omaggio al nuovo re Enrico III d'Inghilterra e nel 1221 fu di ritorno in tempo per uccidere Diarmaid Ua Conchobhair, figlio del precedente re d'Irlanda Ruaidri mac Tairrdelbach Ua Conchobair. Diarmaid stava tornando in Irlanda quando fece vela sulle Ebridi per aiutare Cathal Crobdearg Ua Conchobair a ripristinare sulle isole il dominio della stirpe dei Connacht.\nLe terre di Thomas nell'Ulster vennero minacciate da Hugh de Lacy, I conte dell'Ulster (1176 circa - dopo il 26 dicembre 1242), il precedente conte aveva perso il favore reale che gli aveva confiscato il contado, tuttavia de Lacy aveva riconquistato potere e nel 1227 aveva esercitato abbastanza pressione da convincere re Enrico III ad assegnargli il titolo.\nNella lotta che ne segu\u00ec il castello di Coleraine and\u00f2 distrutto, anche se i due fratelli conservarono gran parte delle loro entrate, e quando nel 1228 il maniero venne rimesso in piedi non fu per mano di Thomas, ma di de Lacy. \u00c8 possibile che Thomas incontrasse delle difficolt\u00e0 nell'amministrare le proprie terre irlandesi per via del fatto che il fratello Alan usava spesso le sue flotte per mettere le mani sul trono dell'Isola di Man. Nel 1228 Thomas partecip\u00f2 alla spedizione nell'Isola voluta dal fratello Alan che fin\u00ec con l'installare sul trono Raghnall mac Gofraidh.\nMatrimonio, figli e morte.\nIn una data imprecisata, ma anteriore al 1210, Thomas spos\u00f2 Isabella contessa di Atholl, figlia di Henry, conte di Atholl (morto nel 1211) e questo port\u00f2 nella sua sfera di interesse a nord del Firth of Forth. Suo suocero mor\u00ec nel 1211 dando ad Isabella il titolo di contessa e a Thomas quello di conte. Il 6 dicembre 1214 Thomas presenzi\u00f2 all'incoronazione di Alessandro II di Scozia avvenuta a Scone e durante quel decennio fu testimone e sottoscrittore di diversi documenti riguardanti l'abbazia di Coupar Angus ed in questa stessa abbazia fu sepolto quando mor\u00ec nel 1231.\nL'anno precedente Thomas fu incaricato di preparare una flotta per il re Enrico III d'Inghilterra che si stava apprestando ad una campagna nella Francia occidentale, \u00e8 possibile che Thomas sia molto in un incidente di giostra perch\u00e9 nel 1252 un vassallo del conte di Dunbar fu perdonato per averlo ucciso.\nThomas ed Isabella ebbero un figlio legittimo, ma Thomas riconobbe anche un bastardo\nPatrick venne ucciso nel 1242 da Walter Bisset di Aboyne, marito di sua zia Ada. I Bisset erano arrivati nell'Ulster insieme a Hugh de Lacy o agli stessi Galloway e finirono col prendere il controllo delle loro terre nell'Ulster. \u00c8 possibile che l'omicidio abbia avuto luogo in seguito a delle dispute circa il passaggio ereditario del castello irlandese di Antrim."}
{"id": "3519161", "revid": "1516566", "url": "https://it.wikipedia.org/wiki?curid=3519161", "title": "Circe (torpediniera)", "text": "La Circe \u00e8 stata una torpediniera della Regia Marina. Con quattro affondamenti accertati \u00e8 stata l'unit\u00e0 della Marina italiana ad ottenere i maggiori successi nella lotta antisommergibile.\nStoria.\nTra i suoi primi comandanti vi fu il tenente di vascello Ener Bettica.\nAll'ingresso dell'Italia nella seconda guerra mondiale la nave faceva parte della XIII Squadriglia Torpediniere di base a Messina, che formava insieme alle gemelle \"Clio\", \"Calipso\" e \"Calliope\".\nAlle sette di sera del 16 giugno 1940 l'unit\u00e0, facente parte di un rastrello antisom insieme alle gemelle \"Polluce\", \"Clio\" e \"Calliope\", avvist\u00f2 il periscopio di un sommergibile, dal quale poi partirono alcuni siluri: la \"Circe\", la \"Polluce\" e la \"Clio\", evitate le armi, iniziarono a gettare bombe di profondit\u00e0 sul punto dell'avvistamento finch\u00e9, al nono passaggio, emerse una grossa quantit\u00e0 di rottami. L'unit\u00e0 affondata era il sommergibile britannico \"Grampus\", che s'inabiss\u00f2 nel punto 37\u00b005' N e 17\u00b030' E (105 miglia a levante di Siracusa), senza superstiti tra i 59 membri dell'equipaggio.\nDal 29 al 31 luglio 1940 la circe \"Circe\" e le gemelle \"Clio\", \"Climene\" e \"Centauro\" scortarono da Napoli a Messina e quindi (con il rinforzo delle torpediniere \"Airone\", \"Alcione\", \"Ariel\" e \"Aretusa\") a Bengasi, nell'ambito dell'operazione \u00abTrasporto Veloce Lento\u00bb, un convoglio formato dal trasporto truppe \"Marco Polo\" e dagli incrociatori ausiliari \"Citt\u00e0 di Palermo\" e \"Citt\u00e0 di Napoli\".\nAlle 7.12 del mattino del 10 gennaio 1941 la \"Circe\", in navigazione, al comando del capitano di corvetta Tommaso Ferrieri Caputi, insieme alla gemella \"Vega\" (le due navi erano partite da Trapani la sera precedente con funzioni di ricognizione nei confronti delle forze nemiche in mare per l'operazione britannica \u00abExcess\u00bb), avvist\u00f2 a grande distanza, circa 7 miglia a sudovest di Pantelleria, un folto gruppo di unit\u00e0 britanniche: si trattava di un convoglio di quattro mercantili diretto a Malta (in ci\u00f2 consisteva \u00abExcess\u00bb) e della sua scorta, costituita dagli incrociatori \"Bonaventure\", \"Gloucester\" e \"Southampton\" e di cinque cacciatorpediniere. Sebbene avvistate a loro volta e fatte segno del tiro delle artiglierie delle unit\u00e0 inglesi, le due torpediniere italiane si avvicinarono alla formazione nemica per poterla attaccare: giunte a 4.000-5.000 metri di distanza, \"Circe\" e \"Vega\" tra le 7. 26 e le 7.28 lanciarono alcuni siluri (la \"Circe\" attacc\u00f2 per prima, lanciando tre armi contro una unit\u00e0 al centro del gruppo, mentre un quarto siluro non pot\u00e9 partire per guasto alla carica di lancio, mentre la \"Vega\" ne lanci\u00f2 due subito dopo contro il \"Bonaventure\") che per\u00f2 non andarono a segno (infatti le unit\u00e0 italiane avevano identificato i bersagli come unit\u00e0 da guerra con rotta verso sudest e velocit\u00e0 di 20 nodi, ma in realt\u00e0 le navi inglesi stavano procedendo pi\u00f9 lentamente) ed aprirono anche il fuoco con i pezzi da 101\u00a0mm in risposta al tiro inglese. Infatti gli incrociatori \"Southampton\" e \"Bonaventure\" ed i cacciatorpediniere \"Hereward\" e \"Jaguar\", che avevano inizialmente ritenuto che le due torpediniere fossero cacciatorpediniere britannici, passarono a quel punto al contrattacco, mentre le unit\u00e0 italiane ripiegavano. Mentre la \"Circe\" riusc\u00ec ad allontanarsi indenne, rompendo il contatto alle 8.15, la \"Vega\" venne centrata e devastata da tre salve del \"Bonaventure\" e finita da un siluro dell\u2019\"Hereward\", inabissandosi alle 8.15 dopo un violento combattimento. Allontanatasi dal luogo dello scontro con rotta verso nord, la \"Circe\" giunse a Pantelleria alle 8.45 e quindi, preso a bordo un ufficiale medico, torn\u00f2 sul punto dell'affondamento per prestare soccorso ai naufraghi: dell'intero equipaggio della \"Vega\" poterono essere salvati solo cinque o sei uomini. Mentre si allontanava la \"Circe\" abbatt\u00e9 un velivolo avversario.\nNel corso del 1941 la torpediniera venne modificata con l'eliminazione delle poco efficaci mitragliere da 13,2\u00a0mm e la loro sostituzione con 8 armi da 20/65\u00a0mm.\nDal 28 al 30 marzo \"Circe\", \"Alcione\" e \"Sagittario\" vennero inviate, insieme a due MAS, a soccorrere il piroscafo tedesco \"Ruhr\", silurato dal sommergibile britannico \"Utmost\" mentre era in navigazione in convoglio verso la Libia, e lo scortarono a Tripoli insieme ad un altro piroscafo silurato in un secondo tempo, il \"Galilea\" (entrambe le navi poterono essere salvate).\nIl 26 maggio 1941 la nave effettu\u00f2 una missione di posa di mine ad est di Malta, insieme alle gemelle \"Perseo\", \"Clio\" e \"Calliope\".\nIl 17 luglio 1941 la \"Circe\" lasci\u00f2 Tripoli di scorta al piroscafo \"Menes\", che, danneggiato, rientrava in Italia al traino dei rimorchiatori \"Ciclope\" e \"Max Barendt\". Il 20 luglio il convoglio venne attaccato nel canale di Sicilia dal sommergibile HMS \"Union\": la torpediniera italiana, avvistata la scia di un siluro verso le 11.20, lo evit\u00f2 e reag\u00ec quindi lanciando sette bombe di profondit\u00e0, seguita da un aereo che ne lanci\u00f2 altre tre, dopo di che vennero a galla olio e bolle d'aria: il sommergibile britannico era affondato senza sopravvissuti, circa 25 miglia a sudovest di Pantelleria.\nIl 7 settembre si aggreg\u00f2 alla scorta \u2013 cacciatorpediniere \"da Recco\", \"Freccia\", \"Folgore\" e \"Strale\" \u2013 di un convoglio in rotta Tripoli-Napoli formato dal piroscafo \"Ernesto\", dalla motonave \"Col di Lana\" e dalla nave cisterna \"Pozarica\"; il 7 settembre l\u2019\"Ernesto\" fu silurato e danneggiato dal sommergibile olandese \"O 21\" al largo di Pantelleria e la \"Circe\" lo assist\u00e9 conducendolo a Trapani insieme allo \"Strale\" (arrivandovi l'8), mentre il resto del convoglio proseguiva per Napoli (ove giunse l'indomani).\nIl 10 settembre le torpediniere \"Pegaso\", \"Procione\", \"Orsa\" e \"Circe\" (cui il 13 si aggiunse la \"Perseo\") ed i cacciatorpediniere \"Fulmine\" ed \"Oriani\" lasciarono Napoli di scorta ad un convoglio (piroscafi \"Temben\", \"Caffaro\", \"Nicol\u00f2 Odero\", \"Nirvo\", \"Giulia\" e \"Bainsizza\") diretto in Libia, che il 12 settembre venne attaccato da aerei britannici Fairey Swordfish dell'830\u00b0 Squadron a nordovest di Tripoli: il \"Caffaro\" affond\u00f2 in posizione 34\u00b015' N e 11\u00b054' E, mentre il \"Tembien\" ed il \"Nicol\u00f2 Odero\" rimasero danneggiati; quest'ultimo venne finito l'indomani in posizione 32\u00b051' N e 12\u00b018' E da un altro attacco aereo, dopo che il resto del convoglio era giunto a Tripoli.\nIl 19 settembre 1941 la \"Circe\" rimase danneggiata durante un attacco aereo.\nAlle 20.20 del 12 febbraio 1942 la \"Circe\", al comando del capitano di corvetta Stefanino Palmas, mentre si trovava di scorta al piroscafo \"Bosforo\" nel golfo di Taranto, ricevette l'ordine di far dirigere il trasporto a Crotone e procedere ad un rastrellamento antisom nella zona tra Crotone e Punta Alice, in seguito al siluramento, da parte del sommergibile HMS \"Una\", della nave cisterna \"Lucania\". Il 13 febbraio alle 3.02 la \"Circe\" individu\u00f2 in superficie il sommergibile britannico \"Tempest\", che si trovava in pattugliamento nel Mar Ionio, una trentina di miglia a nordest di Crotone, e che, avvistata a sua volta la nave italiana, s'immerse, venendo comunque individuato con l'ecogoniometro alle 3.15. Alle 3.32 la torpediniera effettu\u00f2 una prima scarica di bombe di profondit\u00e0 che caus\u00f2 vari danni al sommergibile, poi inizi\u00f2 a incrociare sulla verticale del \"Tempest\" senza attaccare fino all'alba, perch\u00e9 il mare mosso e l'oscurit\u00e0 impedivano di gettare le cariche \u2013 che consentivano solo quattro attacchi \u2013 con precisione. Alle 7.16 la \"Circe\" effettu\u00f2 un secondo passaggio con lancio di bombe, che danneggi\u00f2 gravemente l'unit\u00e0 nemica (ed infatti dieci minuti pi\u00f9 tardi comparvero chiazze di nafta in superficie). Alle 7.55 la nave italiana comp\u00ec un nuovo lancio di bombe, vedendo affiorare altra nafta e bolle d'aria. Alle 9.17 la \"Circe\" gett\u00f2 contro il sommergibile le ultime bombe di profondit\u00e0, ed alle 9.42 vennero a galla due grosse bolle d'aria; tra le 9.45 e le 9.48 il malridotto \"Tempest\" dovette venire in superficie, tenuto sotto tiro dalle artiglierie della torpediniera. Mentre una parte dell'equipaggio abbandonava l'unit\u00e0, due uomini furono visti avvicinarsi al cannone e perci\u00f2, dalle 9.49 alle 9.51, finch\u00e9 ogni tentativo inglese di azionare il cannone non fu abbandonato, venne aperto il fuoco con le mitragliere ed anche con i cannoni da 101\u00a0mm (che spararono nove colpi). La \"Circe\" tent\u00f2 quindi di abbordare il sommergibile per catturarlo, ma non vi riusc\u00ec a causa del mare mosso. A quel punto la nave italiana cerc\u00f2 di finire l'unit\u00e0 avversaria (ormai deserta ed alla deriva) colpendola con oltre una dozzina di cannonate, ma anche questo tentativo non ebbe risultato. Infine si decise di prendere il sommergibile a rimorchio ed allo scopo due marinai italiani salirono a bordo di esso e prepararono i cavi per il rimorchio, ma a quel punto il \"Tempest\" inizi\u00f2 ad affondare di poppa piuttosto rapidamente e, dopo che i due uomini della \"Circe\" si furono gettati in mare, col\u00f2 a picco nel punto 39\u00b015' N e 17\u00b045' E. La torpediniera provvide anche al recupero, con una scialuppa e delle reti calate dalle murate, dei 23 sopravvissuti (su 62 membri dell'equipaggio) del \"Tempest\".\nIl 21 febbraio 1942, nel corso dell'operazione \u00abK. 7\u00bb, la Circe fece parte \u2013 unitamente ai cacciatorpediniere \"Maestrale\", \"Pigafetta\", \"Pessagno\", \"Usodimare\" e \"Scirocco\" \u2013 della scorta di un convoglio (formato dalla grande nave cisterna \"Giulio Giordani\" e dalle moderne motonavi da carico \"Lerici\" e \"Monviso\") salpato da Corf\u00f9 alle 13.30 ed arrivato poi a Tripoli). Il 23 febbraio, alle 10.14, la \"Circe\", in navigazione a 14 nodi a nordovest di Capo Misurata individu\u00f2 con l'ecogoniometro, a 1800 metri di distanza per 46\u00b0, il sommergibile britannico \"P 38\", che stava cercando di attaccare il convoglio. La torpediniera acceler\u00f2 a 18-20 nodi ed a 1000 metri avvist\u00f2 il periscopio dell'unit\u00e0 nemica, che inizi\u00f2 subito la manovra di immersione rapida. La \"Circe\" effettu\u00f2 quindi un primo passaggio a 16 nodi gettando 6 bombe di profondit\u00e0 regolate per esplodere a 70 metri; poco dopo \u2013 erano le 10.32\u00a0\u2013 il \"P 38\" emerse fortemente appoppato, ed a quel punto intervennero il \"Pessagno\" ed l'\"Usodimare\", che gettarono a loro volta bombe di profondit\u00e0 e mitragliarono anche, in collaborazione con aerei, l'unit\u00e0 nemica appena affiorata. L'azione divenne molto confusa, impedendo alla torpediniera di proseguire nel proprio attacco, ed un marinaio italiano rimase ucciso dal tiro delle mitragliere delle stesse unit\u00e0 italiane, quindi, richiamate al loro posto le altre navi, la \"Circe\" pot\u00e9 nuovamente individuare l'unit\u00e0 subacquea nemica (che dopo essere affiorata era subito tornata ad immergersi) e gettare altre undici bombe di profondit\u00e0 regolate per 75 metri. Poco dopo, alle 10.40, il \"P 38\" emerse sbandato di 45\u00b0 e con le eliche che roteavano nell'aria, per poi riaffondare rapidamente con tutto l'equipaggio, nel punto 32\u00b048' N e 14\u00b058' E. La \"Circe\" rimase per circa un'ora e mezza sul luogo dell'affondamento, continuando ad avvertire l'eco (causata probabilmente dalla fuoriuscita di aria e carburante) del sommergibile affondato a 350 metri di profondit\u00e0.\nIl 28 giugno la nave salp\u00f2 da Bengasi di scorta, insieme a due motosiluranti tedesche, al piroscafo \"Savona\", che tuttavia and\u00f2 perduto per incaglio nei pressi di Sidi Sueicher.\nIl 1\u00ba novembre 1942 la \"Circe\" e la vecchia torpediniera \"San Martino\" vennero inviate a scortare un convoglio composto dagli incrociatori ausiliari \"Zara\" e \"Brioni\" partiti il 29 ottobre da Brindisi e diretti a Tobruk. Intorno alle otto del mattino del 2 novembre il convoglio venne attaccato da aerosiluranti inglesi ed alle 8.15 lo \"Zara\" venne colpito da un siluro. La \"Circe\" prese a rimorchio l'unit\u00e0 colpita, ma verso le otto di sera questa inizi\u00f2 ad affondare ed in breve s'inabiss\u00f2 ad una cinquantina di miglia da Tobruk. La \"Circe\" e la \"San Martino\" provvidero al salvataggio dell'intero equipaggio dello \"Zara\", eccettuati cinque uomini.\nNella notte tra il 26 ed il 27 novembre 1942 la \"Circe\" stava scortando un convoglio diretto in Libia al largo di Palermo; posizionata a poppavia del convoglio, la torpediniera procedeva a zig zag con le luci oscurate. Mentre il comandante Palmas stava carteggiando, l'ufficiale che si trovava in plancia commise un errore nel calcolo della rotta, errore che port\u00f2 la \"Circe\" ad essere speronata dall'incrociatore ausiliario \"Citt\u00e0 di Tunisi\": l'urto quasi spezz\u00f2 in due la torpediniera, che, con un enorme squarcio a centro nave, si abbatt\u00e9 sul lato di dritta ed affond\u00f2 in pochi minuti una quarantina di miglia a nordest di Castellammare del Golfo, nonostante i tentativi da parte dell'equipaggio di salvarla.\nPerirono con la nave il comandante Palmas ed altri 65 tra ufficiali, sottufficiali e marinai. I sopravvissuti vennero recuperati dal cacciatorpediniere \"Folgore\".\nComandanti\nCapitano di fregata Aldo Rossi \"(nato a Cogoleto il 28 novembre 1899)\" (10 giugno - luglio 1940)\nCapitano di corvetta Tommaso Ferrieri Caputi \"(nato a Firenze il 12 marzo 1903)\" (luglio 1940 - marzo 1941)\nCapitano di corvetta Carlo Unger di L\u00f6wenberg \"(nato a Lucca l'11 dicembre 1906)\" (marzo - 6 dicembre 1941)\nCapitano di corvetta Stefanino Palmas \"(nato a Ittiri il 26 marzo 1907)\" (+) (7 dicembre 1941 - 27 novembre 1942)"}
{"id": "3519162", "revid": "1573940", "url": "https://it.wikipedia.org/wiki?curid=3519162", "title": "Pachypoessa", "text": "Pachypoessa \u00e8 un genere di ragni appartenente alla Famiglia Salticidae.\nDistribuzione.\nLe due specie oggi note di questo genere sono state rinvenute in varie zone dell'Africa e nel Madagascar.\nTassonomia.\nA dicembre 2010, si compone di due specie:"}
{"id": "3519164", "revid": "1442080", "url": "https://it.wikipedia.org/wiki?curid=3519164", "title": "UniCredit Czech Open 2011 - Singolare", "text": "Il singolare dell'UniCredit Czech Open 2011 \u00e8 stato un torneo di tennis facente parte dell'ATP Challenger Tour 2011.\nJan H\u00e1jek era il detentore del titolo, ma ha perso nel 2\u00ba turno contro Michail Ju\u017enyj.\nJurij \u0160\u010dukin ha battuto in finale Flavio Cipolla 6\u20134, 4\u20136, 6\u20130."}
{"id": "3519172", "revid": "124488738", "url": "https://it.wikipedia.org/wiki?curid=3519172", "title": "UniCredit Czech Open 2011 - Doppio", "text": "Il doppio dell'UniCredit Czech Open 2011 \u00e8 stato un torneo di tennis facente parte dell'ATP Challenger Tour 2011.\nMarcel Granollers e David Marrero erano i detentori del titolo, ma Granollers quest'anno non ha partecipato.\nMarrero ha giocato con Rub\u00e9n Ram\u00edrez Hidalgo, ma ha perso in finale contro Serhij Bubka e Adri\u00e1n Men\u00e9ndez Maceiras 5\u20137, 2\u20136."}
{"id": "3519174", "revid": "104265", "url": "https://it.wikipedia.org/wiki?curid=3519174", "title": "Swamp blues", "text": "Swamp blues (conosciuto anche con il nome di the Excello sound, dal nome dell'omonima etichetta discografica) \u00e8 uno stile blues distinto che si \u00e8 sviluppato attorno a un gruppo di artisti della Louisiana, prodotti dal promoter Jay Miller di Baton Rouge negli anni '50.\nIl termine swamp, ovvero palude o acquitrino, allude all'ambiente dei \"bayou\" tipico di una parte della Louisiana.\nGeneralmente ha un tempo lento e incorpora forti influenze degli stili regionali del zydeco e cajun. \nTra i pi\u00f9 famosi propositori troviamo Slim Harpo e Lightnin' Slim, che ebbero un certo numero di successi nelle classifiche rhythm and blues regionali e nazionali e i cui brani vennero frequentemente interpretati da gruppi della British invasion."}
{"id": "3519175", "revid": "287204", "url": "https://it.wikipedia.org/wiki?curid=3519175", "title": "AEGON Trophy 2011 - Singolare maschile", "text": "Il singolare maschile dell'AEGON Trophy 2011 \u00e8 stato un torneo di tennis facente parte dell'ATP Challenger Tour 2011.\nRi\u010dardas Berankis era il detentore del titolo, ma quest'anno non ha partecipato.\nGilles M\u00fcller ha battuto in finale Matthias Bachinger 7\u20136(4), 6\u20132."}
{"id": "3519178", "revid": "486946", "url": "https://it.wikipedia.org/wiki?curid=3519178", "title": "Associazione Sportiva Fiammamonza 1970 Dilettante", "text": ""}
{"id": "3519182", "revid": "481666", "url": "https://it.wikipedia.org/wiki?curid=3519182", "title": "Louise Carbasse", "text": ""}
{"id": "3519183", "revid": "1543377", "url": "https://it.wikipedia.org/wiki?curid=3519183", "title": "Digital Spy", "text": "Digital Spy \u00e8 un sito web britannico che si occupa di informazioni e novit\u00e0 sui media e l'intrattenimento. Secondo le statistiche Alexa Internet, al febbraio 2011, Digital Spy \u00e8 il novantatreesimo sito pi\u00f9 popolare nel Regno Unito, ed in totale \u00e8 alla posizione numero 2.088. Il sito \u00e8 stato lanciato il 17 gennaio 1999 con il nome digiNEWS, prima che i siti all'epoca membri del network digiNEWS si fondessero e Digital Spy Ltd. nascesse formalmente nel 2001.\nIl 9 aprile 2008 \u00e8 stato annunciato che il sito \u00e8 stato rilevato dalla casa editriceHachette Filipacchi UK, una filiale della Lagard\u00e8re Group per una somma \"significativa\".\nDigital Spy ha una celebre sezione sulle soap opera, ed ogni anno a partire dal 2007 viene organizzato il Digital Spy Soap Awards, in cui vengono premiate le soap opera, gli interpreti e gli autori che si sono maggiormente distinti nel corso dell'anno."}
{"id": "3519184", "revid": "1442080", "url": "https://it.wikipedia.org/wiki?curid=3519184", "title": "AEGON Trophy 2011 - Singolare femminile", "text": "Elena Baltacha era la detentrice del titolo, ma quest'anno non ha partecipato.\nEl\u00e9ni Daniil\u00eddou ha battuto in finale Ol'ga Govorcova 1\u20136, 6\u20134, 6\u20132."}
{"id": "3519191", "revid": "1442080", "url": "https://it.wikipedia.org/wiki?curid=3519191", "title": "AEGON Trophy 2011 - Doppio maschile", "text": "Il doppio maschile dell'AEGON Trophy 2011 \u00e8 stato un torneo di tennis facente parte dell'ATP Challenger Tour 2011.\nColin Fleming e Ken Skupski erano i detentori del titolo, ma quest'anno non hanno partecipato insieme.\nSkupski ha giocato con Carsten Ball, ma ha perso nei quarti di finale contro Daniel Cox e James Ward.\nFleming ha fatto coppia con Ross Hutchins e ha battuto in finale Dustin Brown e Martin Emmrich 4\u20136, 7\u20136(8), [13\u201311]."}
{"id": "3519196", "revid": "287204", "url": "https://it.wikipedia.org/wiki?curid=3519196", "title": "AEGON Trophy 2011 - Doppio femminile", "text": "Sarah Borwell e Raquel Kops-Jones erano le detentrici del titolo, ma quest'anno hanno partecipato con partner differenti. Borwell con Melanie South, mentre Kops-Jones con Abigail Spears.\nKimiko Date Krumm e Zhang Shuai hanno battuto in finale Raquel Kops-Jones e Abigail Spears 6\u20134, 7\u20136(7)."}
{"id": "3519198", "revid": "599013", "url": "https://it.wikipedia.org/wiki?curid=3519198", "title": "Fousseni Diawara", "text": "Carriera.\nClub.\nDurante la sua carriera, conclusasi nel 2015, ha giocato principalmente con il Saint-\u00c9tienne, con cui conta 117 presenze e 3 reti.\nNazionale.\nConta 45 presenze con la Nazionale maliana."}
{"id": "3519199", "revid": "1442080", "url": "https://it.wikipedia.org/wiki?curid=3519199", "title": "Franken Challenge 2011 - Singolare", "text": "Il singolare del Franken Challenge 2011 \u00e8 stato un torneo di tennis facente parte dell'ATP Challenger Tour 2011.\nRobin Haase era il detentore del titolo, ma quest'anno non ha partecipato.\nJo\u00e3o Sousa ha battuto in finale Jan-Lennard Struff 6\u20132, 0\u20136, 6\u20132."}
{"id": "3519200", "revid": "599013", "url": "https://it.wikipedia.org/wiki?curid=3519200", "title": "Jos\u00e9 Manuel Lasa", "text": "Professionista dal 1966 al 1971, \u00e8 il fratello maggiore di Miguel Mar\u00eda Lasa. Ha partecipato ai Giochi olimpici del 1964 nella prova in linea ed in tutte e tre le grandi corse a tappe cogliendo il miglior risultato nella Vuelta a Espa\u00f1a del 1969 conclusa al quarto posto.\nCarriera.\nPass\u00f2 professionista sul finire del 1965 con la GAC dopo essersi messo in evidenza tra i dilettanti arrivando secondo ai campionati mondiali in linea di categoria e prendendo parte l'anno prima ai Giochi olimpici. Centr\u00f2 la sua prima vittoria da professionista nel 1966 vincendo una tappa della Vuelta a La Rioja che concluse in terza posizione. Ottenne lo stesso piazzamento anche alla Setmana Catalana.\nNel 1967 prese parte al primo dei suoi due Tour de France senza tuttavia lasciare il segno. Si aggiudic\u00f2 una tappa del Grand Prix du Midi Libre, ottenendo cos\u00ec la sua unica vittoria al di fuori della Spagna, e termin\u00f2 quinto al Tour de Romandie. Si piazz\u00f2 inoltre quinto alla Vuelta a Catalunya, decimo alla Euskal Bizikleta e quarto alla Vuelta a la Rioja e fu decimo nel campionato nazionale in linea. Venne convocato per i mondiali che concluse al sesto posto.\nNel 1968 partecip\u00f2 alla sua prima Vuelta a Espa\u00f1a, piazzandosi secondo in due tappe. L'anno dopo alla Vuelta giunse quarto: arrivato terzo a pari merito con l'olandese Marinus Wagtmans, fu quest'ultimo a salire sul podio, poich\u00e9 nel corso della competizione aveva ottenuto piazzamenti di tappa migliori rispetto a Lasa. Fu poi terzo nella Vuelta a Andaluc\u00eda e quinto nella Vuelta a Levante e vinse la Klasika Primavera.\nRimasto senza squadra a fine 1970, gareggi\u00f2 comunque per un'altra stagione per poi ritirarsi nel 1971."}
{"id": "3519201", "revid": "481666", "url": "https://it.wikipedia.org/wiki?curid=3519201", "title": "Louise Welch", "text": ""}
{"id": "3519206", "revid": "1573940", "url": "https://it.wikipedia.org/wiki?curid=3519206", "title": "Philaeus", "text": "Philaeus \u00e8 un genere di ragni appartenente alla famiglia Salticidae dell'ordine Araneae della classe Arachnida.\nDistribuzione.\nLe 13 specie oggi note di questo genere sono state rinvenute prevalentemente nella regione paleartica e in Africa settentrionale e occidentale; \"P. pacificus\" \u00e8 endemico delle isole Gal\u00e1pagos, mentre \"P. ruber\" lo \u00e8 del Guatemala.\nIn Italia sono state reperite due specie di questo genere.\nTassonomia.\nA dicembre 2010, si compone di 13 specie:"}
{"id": "3519207", "revid": "1442080", "url": "https://it.wikipedia.org/wiki?curid=3519207", "title": "Franken Challenge 2011 - Doppio", "text": "Il doppio del Franken Challenge 2011 \u00e8 stato un torneo di tennis facente parte dell'ATP Challenger Tour 2011.\nDustin Brown e Rameez Junaid erano i detentori del titolo, ma Brown quest'anno non ha partecipato.\nJunaid ha fatto coppia con Frank Moser e ha battuto in finale Jorge Aguilar e J\u00falio C\u00e9sar Campozano 6\u20132, 6\u20137(2), [10\u20136]"}
{"id": "3519210", "revid": "1149807", "url": "https://it.wikipedia.org/wiki?curid=3519210", "title": "About.com", "text": "About.com \u00e8 un sito web di consigli ed informazioni originali. \u00c8 disponibile esclusivamente in lingua inglese, ed \u00e8 principalmente rivolto agli utenti nordamericani. \u00c8 di propriet\u00e0 del gruppo IAC.\nAbout.com \u00e8 suddiviso in varie sezioni relative a singoli argomenti, raggruppati in diversi canali tematici, che includono manutenzione della casa, pediatria, modellismo e meteo. I contenuti sono scritti da un gruppo di scrittori, che vengono chiamati collettivamente \"Guide\", esperti nella materia di cui scrivono. Ogni guida si occupa esclusivamente di un argomento, ed \u00e8 l'unico autore della sezione che riguarda quell'argomento.\nLa guide sono ricompensate con uno stipendio base, pi\u00f9 bonus per aver incrementato il traffico del sito. Secondo quanto scritto su About.com, molte delle guide hanno un guadagno medio di circa 100.000 dollari l'anno, bench\u00e9 l'esatto importo non \u00e8 segnalato."}
{"id": "3519211", "revid": "92723", "url": "https://it.wikipedia.org/wiki?curid=3519211", "title": "Rijeka Open 2011 - Singolare", "text": "Il singolare del Rijeka Open 2011 \u00e8 stato un torneo di tennis facente parte dell'ATP Challenger Tour 2011.\nBla\u017e Kav\u010di\u010d era il detentore del titolo, ma ha perso contro Paolo Lorenzi 6\u20134, 1\u20136, 4\u20136.\nRui Machado ha battuto in finale Grega \u017demlja 6\u20133, 6\u20130."}
{"id": "3519217", "revid": "92723", "url": "https://it.wikipedia.org/wiki?curid=3519217", "title": "Rijeka Open 2011 - Doppio", "text": "Il doppio del Rijeka Open 2011 \u00e8 stato un torneo di tennis facente parte dell'ATP Challenger Tour 2011.\nAdil Shamasdin e Lovro Zovko erano i detentori del titolo, ma Shamasdin quest'anno non ha partecipato.\nZovko ha fatto coppia con Dino Marcan, ma ha perso in finale Paolo Lorenzi e J\u00falio Silva 6\u20133, 6\u20132."}
{"id": "3519218", "revid": "132266", "url": "https://it.wikipedia.org/wiki?curid=3519218", "title": "Semien", "text": ""}
{"id": "3519220", "revid": "132266", "url": "https://it.wikipedia.org/wiki?curid=3519220", "title": "Semi\u00e8n", "text": ""}
{"id": "3519221", "revid": "36426", "url": "https://it.wikipedia.org/wiki?curid=3519221", "title": "Lucrina Fetti", "text": "Biografia.\nQuando giunse a Mantova nel 1614 al seguito del fratello Domenico Fetti, chiamato dai Gonzaga come pittore di corte, aveva gi\u00e0 appreso l'arte pittorica nella bottega romana del padre Pietro. Divenne monaca, abbandonando il nome di Giustina per Lucrina, entrando nel monastero di Sant'Orsola, istituzione religiosa fortemente voluta da Margherita Gonzaga. Nel primo Seicento due erano le istituzioni predominanti nella Mantova dei Gonzaga: la corte ducale e il convento di Sant'Orsola, presso le quali erano pittori di corte, ivi residenti, rispettivamente i fratelli Domenico e Lucrina Fetti.\nI temi religiosi, ovviamente, caratterizzavano le opere di Lucrina essendo gli stessi esposti nel convento e nella chiesa di Sant'Orsola. Altra specializzazione riguardava la ritrattistica tanto che negli appartamenti privati di Margherita Gonzaga erano conservati ed esposti sette dipinti aventi per soggetto la stessa Margherita (2) e altre donne della famiglia Gonzaga."}
{"id": "3519225", "revid": "21880", "url": "https://it.wikipedia.org/wiki?curid=3519225", "title": "Moscardino bianco", "text": ""}
{"id": "3519227", "revid": "599013", "url": "https://it.wikipedia.org/wiki?curid=3519227", "title": "Toni Velamaz\u00e1n", "text": ""}
{"id": "3519230", "revid": "767487", "url": "https://it.wikipedia.org/wiki?curid=3519230", "title": "Stronger Than Steel", "text": "Stronger Than Steel \u00e8 un cortometraggio muto del 1916 diretto e sceneggiato da Allen Holubar che appare anche tra gli interpreti del film, insieme all'attrice australiana Louise Lovely. \u00c8 il debutto sullo schermo per Charles Byer che, all'epoca, aveva 23 anni e la cui carriera cinematografica, che conta 31 film, finir\u00e0 nel 1929.\nProduzione.\nIl film fu prodotto dall'Universal Film Manufacturing Company di Carl Laemmle.\nDistribuzione.\nDistribuito dalla Universal Film Manufacturing Company, il film - un cortometraggio in due bobine - usc\u00ec nelle sale cinematografiche statunitensi il 26 dicembre 1916."}
{"id": "3519231", "revid": "599013", "url": "https://it.wikipedia.org/wiki?curid=3519231", "title": "Samuel Alexander Kinnier Wilson", "text": " Fu il primo a descrivere la malattia eponima.\nBiografia.\nDopo la morte del padre, quando aveva 5 anni, si trasfer\u00ec a Edimburgo dove frequent\u00f2 l'universit\u00e0, laureandosi nel 1902. Successivamente continu\u00f2 i suoi studi a Parigi e a Londra.\nAttivit\u00e0 scientifica.\nHa scoperto la Malattia di Wilson che porta appunto il suo nome."}
{"id": "3519232", "revid": "599013", "url": "https://it.wikipedia.org/wiki?curid=3519232", "title": "Christian Kinkela", "text": "Carriera.\nClub.\nDopo aver giocato con varie squadre di club, nel 2009 si trasferisce all'Ajaccio, squadra con cui conta 69 presenze e 15 reti.\nNazionale.\nNel 2005 ha debuttato con la Nazionale della Repubblica Democratica del Congo."}
{"id": "3519236", "revid": "72396", "url": "https://it.wikipedia.org/wiki?curid=3519236", "title": "Antonio Velamaz\u00e1n", "text": ""}
{"id": "3519238", "revid": "1305772", "url": "https://it.wikipedia.org/wiki?curid=3519238", "title": "U.N. Squadron", "text": " \u00e8 un videogioco arcade del 1989 sviluppato e pubblicato da Capcom. \u00c8 uno sparatutto a scorrimento orizzontale con aerei militari moderni, basato sul manga \"Area 88\".\nNel 1990 la U.S. Gold ha pubblicato conversioni per gli home computer pi\u00f9 diffusi in Europa, mentre nel 1991 la Capcom ha pubblicato la versione Super Nintendo.\nNel 1990 Capcom ha pubblicato anche \"Carrier Air Wing\" (distribuito in Giappone come \"U.S. Navy\"), che condivide alcune caratteristiche di \"U.N. Squadron\" e viene a volte considerato un seguito.\nTrama.\nNel videogioco, i protagonisti del manga sono al servizio dell'ONU e devono fermare un gruppo di trafficanti d'armi conosciuti con il nome \"Project 4\". Le ambientazioni sono nel Medio Oriente.\nModalit\u00e0 di gioco.\nIl videogioco \u00e8 un tipico sparatutto a scorrimento, bench\u00e9 a differenza dei precedenti sparatutto della Capcom, come \"1942\" e \"\", anzich\u00e9 muoversi in verticale, il videogioco scorre in orizzontale con visuale di lato. Come gli altri sparatutto della Capcom, il giocatore ha una barra di energia che si consuma progressivamente nel corso di ogni singola vita, man mano che il giocatore subisce danneggiamenti da parte dei velivoli e forze di superficie nemici.\nIl velivolo ha un'arma primaria e una secondaria, che pu\u00f2 essere selezionata prima di ogni livello insieme ad altri power-up, spendendo denaro per acquistarla. A inizio partita si ha una certa quantit\u00e0 di denaro e se ne guadagna altro man mano che si abbattono i nemici.\n\u00c8 disponibile (esclusa la versione SNES) la modalit\u00e0 a due giocatori in cooperazione simultanea.\nPiloti e mezzi.\nIl giocatore pu\u00f2 scegliere fra tre piloti mercenari: Shin Kazama, Mickey Simon e Greg Gates. Ogni pilota ha un aereo specifico e capacit\u00e0 leggermente differenti:"}
{"id": "3519241", "revid": "767487", "url": "https://it.wikipedia.org/wiki?curid=3519241", "title": "Nathan Abshire", "text": ""}
{"id": "3519242", "revid": "2004111", "url": "https://it.wikipedia.org/wiki?curid=3519242", "title": "Carl Friedrich Otto Westphal", "text": "Dopo aver ricevuto il dottorato, lavor\u00f2 presso il centro medico universitario Charit\u00e9 di Berlino.\nNel 1871 coni\u00f2 il termine di agorafobia. Nel 1883 descrisse alcune condizioni della malattia di Wilson."}
{"id": "3519243", "revid": "297059", "url": "https://it.wikipedia.org/wiki?curid=3519243", "title": "Carl Westphal", "text": ""}
{"id": "3519248", "revid": "132266", "url": "https://it.wikipedia.org/wiki?curid=3519248", "title": "Monti Semi\u00e8n", "text": ""}
{"id": "3519249", "revid": "132266", "url": "https://it.wikipedia.org/wiki?curid=3519249", "title": "Parco nazionale del Semi\u00e8n", "text": ""}
{"id": "3519257", "revid": "132266", "url": "https://it.wikipedia.org/wiki?curid=3519257", "title": "Regione degli Amhara", "text": ""}
{"id": "3519259", "revid": "18323", "url": "https://it.wikipedia.org/wiki?curid=3519259", "title": "Gran Premio motociclistico d'Austria 1971", "text": "Il Gran Premio motociclistico d'Austria fu il primo appuntamento del motomondiale 1971.\nPrimo GP d'Austria valido per il Mondiale, si svolse il 9 maggio 1971 presso il Salzburgring alla presenza di 35.000 spettatori, e corsero tutte le classi.\nUsuale doppietta per Giacomo Agostini in 350 e 500; nella \"mezzo litro\" (gara con solo sette piloti al traguardo) Agostini doppi\u00f2 tutti i suoi avversari.\nIn 250, Silvio Grassetti port\u00f2 alla vittoria la MZ dopo otto anni.\n\u00c1ngel Nieto vinse la gara della 125 in volata su Gilberto Parlotti e Barry Sheene. Lo spagnolo fu solo secondo in 50, dietro alla Kreidler-Van Veen di Jan de Vries.\nNei sidecar, vittoria per Arsenius Butscher.\nClasse 350.\n35 piloti alla partenza, 11 al traguardo.\nClasse 250.\n35 piloti alla partenza, 18 al traguardo.\nClasse sidecar.\nPer le motocarrozzette si tratt\u00f2 della 124\u00aa gara effettuata dall'istituzione della classe nel 1949; si svilupp\u00f2 su 25 giri, per una percorrenza di 105,950\u00a0km.\nGiro pi\u00f9 veloce di Arsenius Butscher/Josef Huber (BMW) in 1' 36\" 9 a 157,420\u00a0km/h."}
{"id": "3519261", "revid": "1543377", "url": "https://it.wikipedia.org/wiki?curid=3519261", "title": "Assedio di Nisibis (68 a.C.)", "text": "L'assedio di Nisibis fu portato nel 68 a.C. dai Romani comandati da Lucio Licinio Lucullo contro le truppe del regno d'Armenia, e vide i Romani prevalere ed occupare la citt\u00e0.\nContesto storico.\nLa vittoria ottenuta da Mitridate su Lucio Licinio Murena durante la seconda guerra mitridatica, rafforz\u00f2 il convincimento nel re asiatico che i Romani non fossero invincibili, e la sua speranza di creare un grande regno asiatico che potesse contrastare la crescente egemonia romana nel bacino del Mediterraneo. Da qui il re prese le mosse per una nuova politica espansionistica in chiave anti-romana.\nAttorno all'80 a.C. il re del Ponto decise, cos\u00ec, di tornare a sottomettere tutte le popolazioni libere che gravitavano attorno al Ponto Eusino. Nominato quindi quale generale di questa nuova impresa suo figlio Macare, si spinse alla conquista di quelle colonie greche che si diceva discendessero dagli Achei, di ritorno dalla guerra di Troia, al di l\u00e0 della Colchide. La campagna per\u00f2 si rivel\u00f2 disastrosa, poich\u00e9 furono perduti due contingenti armati, una parte in battaglia e per la severit\u00e0 del clima, un'altra in seguito ad un'imboscata. Quando fece ritorno nel Ponto, invi\u00f2 ambasciatori a Roma per firmare una nuova pace.\nContemporaneamente il re Ariobarzane I, mand\u00f2 nuovi ambasciatori per lamentarsi che la maggior parte dei territori della Cappadocia, non gli erano stati completamente consegnati da Mitridate, come promesso al termine della seconda fase della guerra. Poco dopo (nel 78 a.C.) invi\u00f2 una nuova ambasceria per firmare gli accordi, ma poich\u00e9 Silla era appena morto e il Senato era impegnato in altre faccenda, i pretori non ammisero i suoi ambasciatori e non se ne fece nulla. Mitridate, che era venuto a conoscenza della morte del dittatore romano, persuase il genero, Tigrane II d'Armenia, ad invadere la Cappadocia come se fosse una sua azione indipendente. Ma questo artificio non riusc\u00ec ad ingannare i Romani. Il re armeno invase il paese e trascin\u00f2 via con s\u00e9 dalla regione, oltre ad un grosso bottino, anche 300.000 persone, che poi port\u00f2 nel suo paese, stabilendole, insieme ad altre, nella nuova capitale, chiamata Tigranocerta (\"citt\u00e0 di Tigrane\"), dove aveva assunto il diadema di re d'Armenia.\nE mentre queste cose avvenivano in Asia, Sertorio, il governatore della Spagna, che incitava la provincia e tutte le vicine popolazioni a ribellarsi ai Romani del governo degli \"optimates\", istitu\u00ec un nuovo Senato ad imitazione di quella di Roma. Due dei suoi membri, un certo Lucio Magio e Lucio Fannio, proposero a Mitridate di allearsi con Sertorio, con la prospettiva comune che una guerra combattuta su due fronti opposti (ad Occidente, Sertorio ed a Oriente, Mitridate) avrebbe portato ad ampliare i loro domini sui paesi confinanti, in Asia come in Spagna.\nMitridate, allettato da tale proposta, invi\u00f2 suoi ambasciatori a Sertorio, per valutare quali possibilit\u00e0 vi fossero per porre sotto assedio il potere romano, da Oriente ed Occidente. Fu cos\u00ec stabilita tra le parti un patto di alleanza, nel quale Sertorio si impegnava a concedere al re del Ponto tutti i territori romani d'Asia, oltre al regno di Bitinia, la Paflagonia, la Galatia ed il regno di Cappadocia, ed inviava anche un suo abile generale, un certo Marco Vario (o \"Mario\"), oltre a due altri consiglieri, Magio e Fannio Lucio, per assisterlo militarmente e diplomaticamente.\n\"Casus belli\".\nAll'inizio della primavera del 74 a.C., Mitridate si affrett\u00f2 a marciare contro la Paflagonia con i suoi due generali, Tassile ed Ermocrate, disponendo poi di invadere anche la Bitinia, divenuta da poco provincia romana, in seguito alla morte del suo re, Nicomede IV, che aveva lasciato il suo regno in eredit\u00e0 ai Romani. L'allora governatore provinciale, Marco Aurelio Cotta, uomo del tutto imbelle, non pot\u00e9 far altro che fuggire a Calcedonia con quante forze aveva a disposizione. Mitridate, dopo aver attaccato inutilmente la citt\u00e0 e le forze romane, si diresse a Cizico dove, dopo quasi un anno di inutile assedio, fu sconfitto pi\u00f9 volte dalle accorrenti truppe romane del console Lucio Licinio Lucullo (73 a.C.).\nFuggito grazie alla flotta, Mitridate, fu colpito da una terribile tempesta nella quale perse circa 10.000 uomini e sessanta navi, mentre il resto della flotta fu dispersa tutta intorno per il forte vento. Si racconta che abbandon\u00f2 la propria nave che stava affondando, per recarsi in una pi\u00f9 piccola imbarcazione di pirati, sebbene i suoi amici cercassero di dissuaderlo. I pirati poi lo sbarcarono a Sinope. Da quel luogo, raggiunse Amiso, da dove invi\u00f2 appelli al genero, Tigrane II d'Armenia, ed a suo figlio, Macare, sovrano del Bosforo Cimerio, affinch\u00e9 si affrettassero ad venirgli in aiuto. Ordin\u00f2, infine, a Diocle di prendere una grande quantit\u00e0 di oro e altri regali nei pressi degli Sciti, ma quest'ultimo rub\u00f2 l'oro e si rifugi\u00f2 presso il generale romano.\nLucullo mosse le sue armate verso il fronte orientale attraverso Bitinia e Galazia, sottomettendo i territori precedentemente in mano romana e raggiungendo la pianura di Themiscyra ed il fiume Termodonte. Poco dopo raggiunse una regione assai ricca di risorse, che non aveva subito le devastazioni della guerra. Secondo Plutarco, invece, il generale romano fu costretto a chiedere aiuto al vicino ed alleato regno di Galazia, che gli forn\u00ec approvvigionamenti di grano grazie a 30.000 suoi portatori.\nLucullo pose quindi sotto assedio la citt\u00e0 di Amiso, riuscendo ad occuparla dopo alcuni anni (nel 70 a.C.), ed a battere ancora una volta le truppe di Mitridate presso Cabira.\nPortate a termine le operazioni militari (fine del 70 a.C.), lasci\u00f2 Sornazio con 6.000 armati a guardia del Ponto, e quindi decise di riorganizzare le province asiatiche ed amministrare la giustizia, oltre a ringraziare gli d\u00e8i, per la conclusione positiva della guerra. Frattanto Appio Claudio era stato inviato da Tigrane II ad Antiochia, per chiedere la consegna del suocero, Mitridate VI. Appio torn\u00f2 da Lucullo, con il responso negativo di Tigrane. Era ormai chiaro che, ancora una volta, la guerra fosse inevitabile. Contemporaneamente Mitridate e Tigrane stabilirono di invadere Cilicia e Licaonia, fino all'Asia, prima che ci fosse una formale dichiarazione di guerra.\nNel 69 a.C. Lucullo, si diresse con sole due legioni e 500 cavalieri contro Tigrane, che si era rifiutato di consegnargli Mitridate. Sembra che i suoi soldati seguirono Lucullo in modo riluttante, mentre i tribuni della plebe a Roma, sollevavano una protesta contro di lui, accusandolo di cercare una guerra dopo l'altra, per arricchirsi. Lucullo attravers\u00f2 l'Eufrate, poi il Tigri ai confini dell'Armenia, e giunse nei pressi della capitale, Tigranocerta.\nE mentre Sestilio poneva sotto assedio la citt\u00e0 Lucullo affrontava in battaglia Tigrane e lo batteva, seppure con forze nettamente inferiori. Plutarco racconta che 100.000 furono i morti tra gli Armeni, quasi tutti fanti, solo cinque tra i Romani ed un centinaio rimasti feriti. E sembra che lo stesso Tito Livio abbia ammesso che mai prima d'ora i Romani erano risultati vincitori con forze pari a solo un ventesimo dei nemici, elogiando cos\u00ec le grandi doti tattiche di Lucullo, che era riuscito con Mitridate a sconfiggerlo \"temporeggiando\", ed invece con Tigrane a batterlo grazie alla rapidit\u00e0. Due doti apparentemente in antitesi, che Lucullo seppe utilizzare a seconda del nemico affrontato.\nQuando Mitridate seppe della terribile sconfitta patita dalle truppe di Tigrane, corse incontro al sovrano armeno e lo rincuor\u00f2 affinch\u00e9 assemblassero insieme una nuova armata; Poi fu la volta della citt\u00e0 di Tigranocerta che cadde anch'essa in mano romana.\nDurante l'inverno del 69-68 a.C., molti sovrani orientali vennero a fare omaggio a Lucullo dopo la vittoria di Tigranocerta, chiedendogli alleanza ed amicizia. Agli inizi del nuovo anno Tigrane II e Mitridate VI attraversarono l'Armenia raccogliendo una nuova armata, ed il comando generale fu affidato questa volta all'ex-re del Ponto, proprio perch\u00e9 Tigrane pensava che i disastri precedenti gli avevano sufficientemente insegnato ad essere prudente.\nMandarono, inoltre, dei messaggeri al re dei Parti, per sollecitarne un concreto aiuto (paventando anche future campagne dei Romani contro gli stessi, in caso di successo contro Armeni e Pontici), ma Lucullo, che a sua volta aveva provveduto ad inviarne dei suoi, si accorse del doppio gioco del sovrano partico Fraate III (che sembra avesse promesso la sua alleanza a Tigrane, in cambio della cessione della Mesopotamia), e decise di marciare contro lo stesso, lasciando perdere per il momento Mitridate e Tigrane, ma il rischio di un ammutinamento generale delle truppe romane, stanche di questa lunga guerra, costrinsero il proconsole romano a rinunciare alla campagna partica, tornando a concentrarsi sul nemico armeno, puntando sulla seconda capitale, Artaxata.\nTigrane non poteva permettersi di lasciare che anche la sua seconda capitale venisse occupata da Lucullo, senza provare neppure a difenderla, e cos\u00ec si accamp\u00f2 di fronte all'armata romana, sulla riva opposta del fiume \"Arsania\", a protezione della citt\u00e0, da l\u00ec non molto distante. Fu Lucullo, secondo la versione di Plutarco, a dar battaglia attraversando il fiume con 12 coorti, mentre le restanti rimanevano a protezione dei fianchi. Contro di loro fu lanciata la cavalleria armena, composta da arcieri a cavallo della Mardia e da lanceri iberici. Tuttavia, questi cavalieri non brillarono nella loro azione, e cedettero all'avanzante fanteria romana, dandosi alla fuga inseguiti dalla cavalleria romana. Nel corso della vittoriosa battaglia di Artaxata, i Romani fecero grande strage dei nemici fino a tutta la notte, tanto da essere spossati, non solo per le continue uccisioni del nemico, ma anche del gran numero di prigionieri e bottino raccolto. Livio dice che, se nella prima battaglia contro Tigrane furono uccisi pi\u00f9 nemici armeni, in questa seconda furono per\u00f2 uccisi, fatti prigionieri e resi schiavi un numero maggiore di pi\u00f9 alti dignitari.\nLucullo, incoraggiato da questa vittoria, era deciso ad avanzare ulteriormente verso l'interno e sottomettere l'intero regno armeno. Ma, contrariamente a quanto ci si poteva attendere, il clima di quel paese nel periodo dell'equinozio d'autunno, era gi\u00e0 molto rigido, tanto che alcuni territori risultavano gi\u00e0 interamente coperti di neve, e anche quando il cielo era limpido si vedevano i campi cosparsi di brina e ghiaccio ovunque. Ci\u00f2 generava un grande disagio non solo nelle truppe per il freddo pungente, ma anche ai cavalli che avevano difficolt\u00e0 ad abbeverarsi e nell'attraversare i fiumi ghiacciati. Vi \u00e8 da aggiungere che gran parte di quei territori erano ricoperti da fitte foreste, con gole strette, e zone paludose, tanto che i legionari romani si trovavano costantemente a disagio per essere quasi sempre o bagnati o coperti di neve, durante tutta la loro marcia, trascorrendo anche le notti in luoghi estremamente umidi. Di conseguenza, cominciarono a lamentarsi delle continue difficolt\u00e0 che incontravano giornalmente, prima inviando al proconsole delegazioni affinch\u00e9 desistesse da questa nuova impresa militare in un periodo tanto freddo, poi, non ricevendo adeguate risposte, tenendo tumultuose assemblee, fino a ribellarsi apertamente agli ordini del loro comandante.\nAssedio.\nLucullo fu cos\u00ec costretto a tornare indietro, sebbene avesse tentato in ogni modo di convincere le sue truppe, anche raccontando loro che si trattava della Cartagine d'Armenia, proprio perch\u00e9 a suo tempo era stata fondata grazie ai consigli dell'eterno rivale di Roma, Annibale. E cos\u00ec torn\u00f2 ad attraversare il \"Taurus\" e, questa volta, discese nel paese chiamato Migdonia, il cui territorio \u00e8 fertile e soleggiato, e contiene un grande e popolosa citt\u00e0 chiamata \"Nisibis\" (strappata dagli Armeni ai Parti). Il sovrano che regnava su quella citt\u00e0 si chiamava Gouras, ed era fratello di Tigrane II, mentre il comandante delle sue truppe si chiamava Callimaco, un uomo che a suo tempo aveva dato dei grossi problemi a Lucullo, durante l'assedio di Amiso. E cos\u00ec il proconsole romano decise di stabilire il proprio accampamento davanti alla citt\u00e0, per iniziarne l'assedio con ogni mezzo a sua disposizione. Cos\u00ec la citt\u00e0 fu presa d'assalto poco dopo. \nLa citt\u00e0 alla fine fu presa dalle forze romane: \nGouras, infatti, si consegn\u00f2 spontaneamente a Lucullo, e da quest'ultimo fu perdonato; mentre Callimaco, che aveva promesso di rivelare i nascondigli del grande tesoro cittadino, fu punito e messo in catene, anche perch\u00e9, qualche anno prima, si era reso responsabile dell'incendio e della distruzione della citt\u00e0 di Amiso.\nConseguenze.\nLa fortuna ed il consenso presso le sue truppe ormai vacillavano da troppo tempo per Lucullo, tanto che certe lamentele sulle recenti campagne militari condotte in Oriente, senza un preventivo appoggio del Senato, giunsero anche a Roma, dove fu deciso di sostituire il proconsole romano nel comando della sua provincia, e di mandare in congedo buona parte dei suoi soldati. Lucullo si trovava cos\u00ec ad essere esonerato, per aver scontentato non solo le sue truppe, ma anche per essersi inimicato la potente fazione di usurai e pubblicani d'Asia.\nTigrane provvedette a ritirarsi all'interno del proprio regno, riconquistandone alcune parti in precedenza perdute ed assediando il \"legato\" romano, Lucio Fannio (in precedenza alleato di Mitridate, poi tornato dalla parte romana); mentre Mitridate si affrett\u00f2 a tornare a quel poco di territori che gli erano rimasti (anch'egli riconquistando parte del Ponto e dell'Armenia Minore), portando con s\u00e9 4.000 dei suoi armati ed altri ricevuti da Tigrane. Lucullo lentamente lo segu\u00ec, ma fu costretto a tornare indietro per mancanza di approvvigionamenti."}
{"id": "3519271", "revid": "767487", "url": "https://it.wikipedia.org/wiki?curid=3519271", "title": "The Outlaw and the Lady", "text": "The Outlaw and the Lady \u00e8 un cortometraggio muto del 1917 diretto da Fred Kelsey, sceneggiato e interpretato da Harry Carey. Tra gli altri interpreti, l'attrice australiana Louise Lovely e Jack Richardson che, nella sua carriera durata fino al 1952, gir\u00f2 529 film.\nProduzione.\nIl film fu prodotto dal Bison Motion Pictures, la compagnia specializzata in western fondata nel 1909. Il 1917 fu l'ultimo anno di attivit\u00e0 della casa che produsse in totale 618 film.\nDistribuzione.\nDistribuito dalla Universal Film Manufacturing Company, il film - un cortometraggio in due bobine - usc\u00ec nelle sale cinematografiche statunitensi il 10 febbraio 1917."}
{"id": "3519282", "revid": "599013", "url": "https://it.wikipedia.org/wiki?curid=3519282", "title": "Yuka Yoshida", "text": "Biografia.\nHa raggiunto il suo best ranking in singolare il 11 agosto 1997 con la 65\u00aa posizione; nel doppio \u00e8 diventata, il 2 aprile 2001, la 75\u00ba del ranking WTA.\nNel corso della sua carriera ha conquistato tre titoli WTA in doppio, sempre in coppia con la connazionale Miho Saeki: due Tier III (Japan Open Tennis Championships 1995 e Regions Morgan Keegan Championships and the Cellular South Cup 2005) e un Tier IV (Pattaya Women's Open 1996).\nNei tornei del grande slam non \u00e8 mai riuscita ad andare oltre al secondo turno, mentre nel doppio ha raggiunto nel 1998 i quarti di finale dell'US Open.\nCome junior nel 1993, in singolare, \u00e8 stata sconfitta in finale nell'US Open dall'italiana Maria Francesca Bentivoglio. Nello stesso anno, in coppia con la connazionale Hiroko Mochizuki, ha raggiunto le finali dell'US Open e del torneo di Wimbledon.\nHa fatto parte della squadra giapponese di Fed Cup dal 1998 al 2004.\nStatistiche.\nRisultati in progressione.\nDoppio misto nei tornei del Grande Slam.\n\"Nessuna partecipazione\""}
{"id": "3519284", "revid": "991694", "url": "https://it.wikipedia.org/wiki?curid=3519284", "title": "Derby guelfi-ghibellini", "text": ""}
{"id": "3519285", "revid": "767487", "url": "https://it.wikipedia.org/wiki?curid=3519285", "title": "Cara mamma", "text": "Cara Mamma \u00e8 un album di Christian, pubblicato nel 2011.\nProduzione esecutiva di Nando Sepe, Produzione artistica ed arrangiamenti di Mauro Paoluzzi."}
{"id": "3519286", "revid": "287204", "url": "https://it.wikipedia.org/wiki?curid=3519286", "title": "Lucky Luke (film)", "text": ""}
{"id": "3519287", "revid": "228587", "url": "https://it.wikipedia.org/wiki?curid=3519287", "title": "Lucky Luke (disambigua)", "text": ""}
{"id": "3519290", "revid": "536103", "url": "https://it.wikipedia.org/wiki?curid=3519290", "title": "Casa casa mia", "text": "Casa casa mia \u00e8 un singolo dei dARI del 2009.\nLa canzone \u00e8 stata scritta sulla base di \"misonfattocasa\", brano scritto nel 2005 dal cantante e chitarrista della band Dario Pirovano. Il videoclip \u00e8 girato sul tettuccio di un camion ricoperto di oggetti casalinghi per suggerire la volubilit\u00e0 del concetto di \"casa\" durante l'adolescenza; il logo stesso dei dARI \u00e8 appunto una casetta."}
{"id": "3519298", "revid": "76437", "url": "https://it.wikipedia.org/wiki?curid=3519298", "title": "Acadians", "text": ""}
{"id": "3519300", "revid": "580", "url": "https://it.wikipedia.org/wiki?curid=3519300", "title": "Union Douala", "text": ""}
{"id": "3519303", "revid": "1543377", "url": "https://it.wikipedia.org/wiki?curid=3519303", "title": "Qualificazioni al campionato mondiale di calcio 1998 - CONMEBOL", "text": "Sono elencate di seguito le date e i risultati della zona sudamericana (CONMEBOL) per le qualificazioni ai mondiale di calcio del 1998.\nFormula.\n10 membri FIFA:\nClassifica.\n', ', ' e ' qualificate alla fase finale."}
{"id": "3519304", "revid": "767487", "url": "https://it.wikipedia.org/wiki?curid=3519304", "title": "Cust\u00f3dio", "text": "Carriera.\nGiocatore.\nClub.\nSporting Lisbona.\nNato a Brito, \"freguesia\" di Guimar\u00e3es, gioca nelle giovanili della squadra locale, il Vit\u00f3ria, prima di venire prelevato dallo Sporting Lisbona nel 2000. Dal 2001 al 2003 milita nella compagine delle riserve, lo Sporting B, mentre il 23 marzo 2002 debutta in Primeira Liga con la prima squadra nel corso della sfida casalinga vinta 2-0 contro il Salgueiros. Al termine della stessa stagione vince il campionato portoghese 2001-02 e la Coppa di Portogallo 2001-2002.\nCust\u00f3dio negli anni successivi entra gradualmente nella schiera dei titolari, tanto da vantare nella Primeira Liga 2003-2004 27 apparizioni. L'annata seguente perde la finale di Coppa UEFA 2004-05 contro il CSKA Mosca nello stadio di casa, il Jos\u00e9 Alvalade.\nNella stagione 2006-07 l'allenatore Paulo Bento lo nomina capitano della squadra per le sue prestazioni e il suo attaccamento alla maglia dei \"Le\u00f5es\". A fine anno vince un ulteriore trofeo con lo Sporting, la Coppa di Portogallo 2006-2007.\nDinamo Mosca e Vit\u00f3ria Guimar\u00e3es.\nNel giugno 2007 si trasferisce in Russia, alla Dinamo Mosca, dove trascorre solamente una stagione e mezza, con solo nove presenze e zero reti in Prem'er-Liga.\nNel gennaio 2009 torna nel club d'origine che lo ha cresciuto, il Vit\u00f3ria Guimar\u00e3es, venendo ceduto insieme al compagno di squadra C\u00edcero Semedo.\nBraga.\nIl 31 agosto 2010 viene acquistato dallo Sporting Braga. Nella prima stagione Cust\u00f3dio si gioca il posto da titolare con Leandro Salino e Vandinho, totalizzando alla fine 25 presenze e contribuendo al quarto posto finale del Braga. Il 5 febbraio 2011 marca il gol della vittoria nella sfida in casa del Mar\u00edtimo, mentre il 5 maggio in occasione della semifinale di Europa League 2010-2011 segna di testa su calcio d'angolo la rete che permette al Braga di battere il Benfica e qualificarsi alla finale. poi persa contro il Porto.\nA causa di un infortunio al ginocchio \u00e8 costretto a saltare la prima met\u00e0 della stagione 2011-12. Tornato dall'infortunio, comincia ad essere schierato titolare con pi\u00f9 frequenza, vista anche la concomitante partenza del libico Djamal Mahamat per la Coppa d'Africa 2012. A fine stagione marca due reti: una a Madera contro del Mar\u00edtimo (partita poi finita 2-1) e una nel corso della sfida casalinga vinta 4-0 contro il Vit\u00f3ria Guimar\u00e3es, sua ex squadra.\nNel corso della stagione 2012-13 segna due gol in 22 partite, riuscendo a vincere al termine dell'annata il suo primo e unico trofeo col Braga, la Coppa di Lega portoghese 2012-2013. Cust\u00f3dio gioca un'altra stagione col Braga, totalizzando alla fine in quasi cinque anni 87 presenze e otto reti.\nAkhisar Belediyespor.\nNel gennaio 2015 si trasferisce alla corte dei turchi dell'Akhisar Belediyespor, in S\u00fcper Lig, venendo impiegato prevalentemente come difensore. Con il club turco gioca 76 gare, andando a segno per quattro volte. Nel 2017 si ritira dal calcio giocato all'et\u00e0 di 34 anni, decidendo di intraprendere la carriera di allenatore.\nNazionale.\nDopo aver compiuto tutta la trafila delle nazionali giovanili lusitane (con vittoria dell'Europeo under-16 nel 2000), Cust\u00f3dio ha disputato con la nazionale Under-21 portoghese l'Europeo di categoria del 2004 giungendo al terzo posto ed anche l'Europeo di categoria del 2006.\nIl 2 giugno 2012 ha esordito nella nazionale maggiore portoghese, facendo ingresso al 69\u00ba minuto al posto di Miguel Veloso nell'amichevole persa per 3-1 in casa contro la Turchia. Successivamente viene convocato dal CT Paulo Bento, suo ex allenatore ai tempi dello Sporting, per l'Europeo 2012. Alla rassegna iridata il giocatore timbra il suo esordio durante il match vinto 2-1 contro i Paesi Bassi, entrando negli ultimi venti minuti al posto di Raul Meireles.\nPer le qualificazioni ai mondiali 2014 gioca altre nove gare (tre da subentrato) e nel 2013 scende in campo anche in due amichevoli (contro Croazia e Ecuador), mentre rimane in panchina nell'amichevole del 14 agosto contro l'Olanda.\nAllenatore.\nNel maggio 2017, poco dopo essersi ritirato, Cust\u00f3dio viene nominato assistente allenatore del Braga B. Il 3 marzo 2020 sostituisce R\u00faben Amorim, appena trasferitosi allo Sporting Lisbona, alla guida della prima squadra. Tre giorni dopo esordisce sulla panchina del Braga, vincendo 2-1 un match casalingo contro il Portimonense."}
{"id": "3519309", "revid": "266224", "url": "https://it.wikipedia.org/wiki?curid=3519309", "title": "Natalina Cavalieri", "text": ""}
{"id": "3519310", "revid": "767487", "url": "https://it.wikipedia.org/wiki?curid=3519310", "title": "Bettina Loved a Soldier", "text": "Bettina Loved a Soldier \u00e8 un film muto del 1916 diretto da Rupert Julian. La sceneggiatura si basa su \"L'Abb\u00e9 Constantin\", romanzo di Ludovic Hal\u00e9vy, pubblicato in Francia nel 1882.\nIl regista neozelandese \u00e8 anche interprete della pellicola accanto all'attrice australiana Louise Lovely. Altri interpreti sono George Berrel, Francelia Billington, Douglas Gerrard e Elsie Jane Wilson, moglie del regista. L'attrice bambina Zoe Rae - che appare con il nome di Zoe DuRae - qui, a soli sette anni, \u00e8 al suo trentesimo film.\nTrama.\nFrancia, 1800. Giovane e bella ma, soprattutto molto ricca, Bettina ha decine di corteggiatori che aspirano alla sua mano. La ragazza, per\u00f2, non si lascia ingannare cos\u00ec facilmente: consapevole che l'oggetto del desiderio dei suoi ammiratori non \u00e8 tanto lei, quanto piuttosto i suoi molti quattrini, declina graziosamente tutte quelle numerose - e interessate - proposte di matrimonio. Quando conosce il tenente Jean Reynaud, giovane ufficiale senza un soldo, lui si innamora immediatamente di lei. Ma, dopo aver scoperto che Bettina \u00e8 ricca, Reynaud si ritira immediatamente perch\u00e9, conscio del loro diverso stato sociale, non vuole che si pensi a lui come a un cacciatore di dote, infangando cos\u00ec il suo onore. Bettina, per\u00f2, non \u00e8 d'accordo. Avendo accolto con favore le attenzioni del giovane tenente, adesso si rammarica per la sua partenza che li divider\u00e0 per sempre. Gli corre quindi dietro, raggiungendolo prima che lasci la citt\u00e0. Appoggiata dal rispettato Abb\u00e9 Constantin che insiste affinch\u00e9 Jean la sposi, il giovane ufficiale cede all'amata e, quasi contro la sua volont\u00e0, finisce per diventare un uomo ricco.\nProduzione.\nIl film fu prodotto dalla Bluebird Photoplays, branca produttiva dell'Universal Film Manufacturing Company.\nDistribuzione.\nIl copyright del film, richiesto dalla Bluebird Photoplays, Inc., fu registrato il 20 luglio 1916 con il numero LP8752.\nDistribuito dall'Universal Film Manufacturing Company (con il nome Bluebird Photoplays), il film usc\u00ec nelle sale cinematografiche statunitensi il 14 agosto 1916.\nNon si conoscono copie ancora esistenti della pellicola che viene considerata presumibilmente perduta."}
{"id": "3519311", "revid": "1543377", "url": "https://it.wikipedia.org/wiki?curid=3519311", "title": "Cajun (musica)", "text": "La musica Cajun \u00e8 caratteristica della Louisiana, nata dalle popolazioni di origine francese chiamate Acadians, ovvero \"Cadiens\" nel dialetto locale o \"Cajuns\" secondo la pronuncia anglosassone. \nLa musica Cajun \u00e8 spesso associata alla musica zydeco, che ha le stesse origini.\nStoria.\nIl termine cajun viene usato anzitutto per indicare il gruppo etnico, di origine e lingua francese che abita nella Louisiana sud-occidentale. Questi sono discendenti degli Acadiani che abitavano la regione canadese della Nuova Francia, o Acadia.\nDopo varie lotte contro gli inglesi, con il trattato di Utrecht, nel 1713, i francesi perdono la baia di Hudson, l'Acadia \ne gran parte di Terranova.\nQuando gli inglesi invasero questa zona, che chiameranno poi Nuova Scozia, gli Acadiani rifiutarono di sottostare al re d'Inghilterra e di abbandonare la fede cattolica e scoppiarono rivolte. Per risolvere il problema, gli inglesi, verso la met\u00e0 del XVIII secolo, deportarono in massa la popolazione di lingua francese. Alcuni si misero in viaggio verso la Louisiana, che a quei tempi era ancora possedimento francese ed era gi\u00e0 abitata da altri coloni sempre provenienti dalla Francia. I nuovi arrivati non ebbero altra scelta che stabilirsi nella zona paludosa (in inglese le paludi sono chiamate \"swamp\") e malsana a ovest del delta del Mississippi, o regione dei \"bayou\". Avendo forte bisogno di mano d'opera, essi reclutarono neri liberati come braccianti, che adottarono il dialetto e lo stile di vita cajun.\nLa regione attorno alle citt\u00e0 di Lafayette e Baton Rouge, date le premesse, non fu interessata direttamente dalla guerra civile americana, n\u00e9 dalle acute tensioni razziali presenti in molte parti del Sud degli Stati Uniti.\nLa musica.\nLa lingua parlata dai cajun corrisponde ad un francese arcaico e dialettale, originato nella Francia occidentale e atlantica, \ne quasi sempre questa lingua \u00e8 utilizzata per il canto, con un caratteristico andamento cantilenante e strascicato.\nLa musica cajun prevede principalmente l'uso del violino, della concertina diatonica, denominata negli Stati Uniti \"cajun accordion\" (o talvolta della fisarmonica), oltre al washboard.\nAltri strumenti sono il triangolo, chiamato \"tit fer\" o \"petit fer\", e la chitarra acustica.\nLe sue tipiche melodie sono state utilizzate da Virgil Thomson nella colonna sonora del film del 1948 \"Louisiana Story\" (\"La storia della Louisiana\", su DVD come: \"I racconti della Louisiana\"), per la quale Thomson vinse nel 1949 anche un premio Pulitzer per la musica.\nDiscografia.\nI primi artisti ad incidere dei brani di cajun, approfittando di un momento di interesse dei discografici americani per\nil country e la musica rurale, furono i bianchi Joe Falcon e Dennis McGee per la Columbia Records nel 1928 e il nero Am\u00e9d\u00e9 (Amade) Ardoin nel 1929 per la Decca. Ambedue le registrazioni vennero fatte a New Orleans.\nPoco dopo la fine della seconda Guerra mondiale Harry Choates fu il primo esponente della musica cajun ad entrare nelle classifiche nazionali country con la sua versione del tradizionale \"Jolie Blonde\".\nPoco dopo, il successo locale dei Hackberry Ramblers \"On the Bayou\" divent\u00f2 famoso nella versione di Hank Williams, col\ntitolo di \"Jambalaya\".\nNel dopoguerra, nell'ambito della comunit\u00e0 creola, il cajun si evolve nello Zydeco, integrando influenze blues,\nR&amp;B e rock, con strumentazione spesso elettrificata.\nCompositori e Interpreti.\nAlcuni tra gli interpreti pi\u00f9 famosi di cajun:\nFilm.\nAlcuni film documentari sul cajun o con colonna sonora di musica cajun"}
{"id": "3519313", "revid": "287204", "url": "https://it.wikipedia.org/wiki?curid=3519313", "title": "Cuba ai Giochi della XXIX Olimpiade", "text": "Cuba ha partecipato alle Giochi della XXIX Olimpiade di Pechino, svoltisi dall'8 al 24 agosto 2008, con una delegazione di 158 atleti.\nBaseball.\nSquadra.\nLa squadra era formata da:\nBeach volley.\nTorneo femminile.\nCuba \u00e8 stata rappresentata da due coppie: una formata da Milagros Crespo e Imara Esteves, l'altra da Dalixia Fern\u00e1ndez e Larrea Perazza."}
{"id": "3519317", "revid": "305330", "url": "https://it.wikipedia.org/wiki?curid=3519317", "title": "Carnegie Mellon University", "text": ""}
{"id": "3519319", "revid": "74801", "url": "https://it.wikipedia.org/wiki?curid=3519319", "title": "Walsingham", "text": "Walsingham \u00e8 un paese di 864 abitanti della contea del Norfolk, in Inghilterra.\nIl villaggio \u00e8 famoso per la presenza di un antico santuario mariano, dedicato all'apparizione di \"Nostra Signora di Walsingham\" a una nobildonna locale. Tale santuario, definito anche come \"Loreto del nord\", fu poi distrutto da Enrico VIII dopo lo Scisma anglicano.\nOggi Walsingham ha due santuari, che sono copie dell'originale: uno anglicano e l'altro cattolico. Tutti e due sono centri di pellegrinaggio."}
{"id": "3519320", "revid": "533647", "url": "https://it.wikipedia.org/wiki?curid=3519320", "title": "Europa-CEPT", "text": ""}
{"id": "3519321", "revid": "2036644", "url": "https://it.wikipedia.org/wiki?curid=3519321", "title": "Guilherme Costa Marques", "text": "Caratteristiche tecniche.\n\u00c8 un trequartista esterno di piede mancino, che predilige la fascia destra, e che pu\u00f2 essere anche schierato in posizione centrale. Spesso ha anche ricoperto il ruolo di terzino sinistro. Dotato di un ottimo dribbling, nel periodo al Legia Varsavia si \u00e8 distinto anche per una discreta abilit\u00e0 sotto porta.\nCarriera.\nInizi in Brasile e Portogallo.\nMuove i primi passi nelle giovanili della squadra brasiliana Para\u00edba do Sul, nell'omonima cittadina vicina alla sua Tr\u00eas Rios. Nel 2009 passa alle giovanili dello Sporting Braga, in Portogallo. Esordisce in prima squadra il 24 gennaio 2010 in un incontro della coppa nazionale, contro il Leiria. Nella prima parte della stagione seguente viene girato in prestito al Vizela in Segunda Liga, dove colleziona 7 presenze. Tornato al Braga, nella seconda parte della stagione 2010-2011 gioca le sue prime cinque partite in Primeira Liga.\nNella stagione 2011-2012 viene girato nuovamente in prestito, questa volta nella massima serie, al Gil Vicente: tra campionato e coppa nazionale gioca 26 partite e segna un gol, ma, tornato al Braga, viene relegato in seconda squadra durante tutto l'arco della stagione seguente 2012-2013 e fino alla fine del 2013.\nLegia Varsavia.\nNel gennaio 2014, dopo una brevissima esperienza al Ol\u00e9 Brasil (squadra della Serie B brasiliana), passa al Legia Varsavia, dapprima in prestito proprio dalla squadra brasiliana, per poi essere acquistato a titolo definitivo per 250.000 euro nel gennaio 2015. Gioca la sua prima partita con la nuova maglia il 14 febbraio 2014, contro il Korona Kielce. Dopo un'altra sola presenza, subisce la rottura parziale del legamento collaterale mediale della caviglia, che lo tiene fuori dal campo di gioco fino all'ottobre seguente. Proprio in questo mese colleziona la sua prima presenza nelle competizioni europee, nel girone di Europa League, contro il Metalist.\nNonostante il grave infortunio, pian piano riesce a ritagliarsi un posto da titolare fisso all'interno della formazione polacca, complice anche la sua capacit\u00e0 di adattarsi a diversi ruoli. Infatti, dal gennaio 2014 al gennaio 2018, nell'arco di quattro stagioni, colleziona 148 presenze, vincendo per tre volte il campionato polacco e per due volte la Puchar Polski, la coppa nazionale. Tra 2016 e 2017 gioca anche 13 partite e segna 3 gol in Champions League.\nBenevento.\nIl 16 gennaio 2018 passa a titolo gratuito al Benevento, squadra militante in Serie A, alla ricerca di rinforzi per cercare di centrare l'obiettivo della salvezza. Esordisce in Serie A il 21 gennaio 2018 nella partita persa per 3-0 in casa del . L'11 febbraio segna il primo gol nella gara in trasferta contro la persa per 5-2. Il 31 marzo si ripete, segnando il gol del momentaneo 2-1 per i sanniti contro la (partita poi persa 6-2).\nGli anni in Turchia.\nIl 4 agosto 2018 si trasferisce in prestito per un anno allo , compagine turca. Esordisce con il nuovo club nella partita vinta per 3-1 contro il , valida per la prima giornata di S\u00fcper Lig. Il suo primo gol con la squadra di Malatya data al 15 settembre, nella partita persa per 2-1 contro il . Malgrado due infortuni subiti nel corso della stagione, conclude l'annata con 35 presenze e 5 gol in tutte le competizioni.\nIl 31 gennaio 2020 si accasa presso un'altra societ\u00e0 turca, il . Esordisce con la nuova maglia il 1\u00ba febbraio contro il , subentrando ad inizio ripresa al posto di Sari. Il 13 febbraio realizza le prime reti con il club di Trebisonda, siglando una doppietta nei quarti di andata della coppa nazionale contro l'.\nStatistiche.\nPresenze e reti nei club.\n\"Statistiche aggiornate al 18 maggio 2021.\""}
{"id": "3519328", "revid": "1543377", "url": "https://it.wikipedia.org/wiki?curid=3519328", "title": "Pallavolo femminile ai XIV Giochi dei piccoli stati d'Europa", "text": "Il XII campionato di pallavolo femminile ai Giochi dei piccoli stati d'Europa si \u00e8 svolto dal 31 maggio al 4 giugno 2011 a Vaduz, in Liechtenstein, durante i XIV Giochi dei piccoli stati d'Europa. Al torneo hanno partecipato 5 squadre nazionali europee di stati con meno di un milione di abitanti e la vittoria finale \u00e8 andata per la quarta volta a San Marino.\nPodio.\nCampione.\nSan Marino(Quarto titolo)\nSecondo posto.\nCipro\nTerzo posto.\nLussemburgo"}
{"id": "3519331", "revid": "212348", "url": "https://it.wikipedia.org/wiki?curid=3519331", "title": "Jim Himes", "text": "Biografia.\nHimes nacque in Per\u00f9, dove suo padre lavorava per l'UNICEF, ma dopo il divorzio dei suoi genitori, lui e le sue sorelle si trasferirono con la madre nel Connecticut.\nHimes frequent\u00f2 le universit\u00e0 di Harvard e Oxford e subito dopo gli studi fu assunto alla Goldman Sachs.\nNel 2009 entr\u00f2 in politica candidandosi alla Camera dei Rappresentanti e sfidando il repubblicano in carica da ventidue anni Chris Shays. Himes fu eletto con un sorprendente 83% dei voti e questa vittoria segn\u00f2 un record importante: Shays infatti era l'unico deputato repubblicano del New England e con la sua sconfitta per la prima volta questa regione venne rappresentata interamente da democratici.\nHimes fa parte della New Democrat Coalition. Parla correntemente lo spagnolo; \u00e8 sposato e ha due figlie."}
{"id": "3519332", "revid": "1986684", "url": "https://it.wikipedia.org/wiki?curid=3519332", "title": "The Orb", "text": "The Orb \u00e8 un gruppo musicale di musica elettronica fondato nel 1988 da Alex Paterson e Jimmy Cauty considerato fra i pi\u00f9 importanti per la diffusione dell'ambient house.\nIl progetto, che ha visto come unico membro permanente Alex Paterson, cambi\u00f2 spesso i propri membri e collaboratori (fra i tanti musicisti del collettivo vi fecero parte Kris Weston, Andy Falconer, Simon Phillips, e Andy Hughes). I loro album \"The Orb's Adventures Beyond the Ultraworld\" (del 1991) e \"U.F.Orb\" (del 1992) caratterizzarono il periodo di maggior popolarit\u00e0 e successo della formazione. Sono stati definiti \"i Pink Floyd degli anni novanta\".\nStoria.\n1988-1990: Paterson e Cauty.\nDopo aver lavorato come roadie per i Killing Joke durante gli anni ottanta, Alex Paterson entr\u00f2 in contatto con Jimmy Cauty (futuro membro dei KLF) formando gli Orb. Dopo aver lavorato come DJ, i due pubblicarono il loro primo singolo nel 1988, \"Tripping On Sunshine\", una traccia acid house. Durante l'anno seguente il duo pubblic\u00f2 \"Kiss EP\", un EP contenente quattro tracce basate sui suoni tratti da alcuni campionamenti \"rubati\". Iniziarono a lavorare nella zona \"relax\" del nightclub londinese Heaven, esperienza che aument\u00f2 la loro popolarit\u00e0. Alla fine dello stesso anno pubblicarono il primo singolo di successo (raggiunse la settantottesima posizione delle classifiche britanniche): \"A Huge Ever Growing Pulsating Brain That Rules from the Centre of the Ultraworld\", un brano della durata di ventidue minuti giocato sull'improvvisazione e sull'uso dei campionamenti. In seguito all'uscita del singolo, Cauty abbandon\u00f2 il progetto.\n1991-1994: Paterson &amp; Weston.\nCon il sostegno di Steve Hillage, Martin Glover, Thomas Fehlmann, e degli ingegneri del suono Andy Falconer e Kris \"Trash\" Weston, Paterson dedic\u00f2 tre settimane alla registrazione delle tracce del primo album in studio degli Orb, \"The Orb's Adventures Beyond the Ultraworld\", pubblicato nel 1991. Influenzato dalla house music, dall'ambient, e presentando numerosi campionamenti, \"Adventures\" ottenne buoni riscontri di vendita e di critica (\u00e8 considerata una pubblicazione seminale nell'ambient e nella musica da ballo).\nDopo la pubblicazione di \"Adventures\" gli Orb, che vedevano Andy Hughes lasciare la formazione alle sessioni del debutto, parteciparono al loro primo tour che ebbe inizio in America durante lo stesso anno.\nA cavallo fra gli ultimi mesi del 1991 e i primi del 1992, Paterson e Weston composero il singolo \"Blue Room\" con il supporto di Steve Hillage, la sua compagna Miquette Giraudy e Jah Wobble. Grazie alla sua durata di quaranta minuti, \"Blue Room\" ottenne il primato della traccia pi\u00f9 lunga che abbia mai raggiunto le classifiche britanniche. Il brano venne ripubblicato poco tempo dopo in una versione ridotta a diciassette minuti nell'album \"U.F.Orb\", pubblicato nel mese di luglio del 1992. Oltre a risentire l'influenza dell'ambient di Brian Eno, \"U.F.Orb\" accosta i ritmi della drum and bass alle sonorit\u00e0 \"vellutate\" delle tastiere e dei sintetizzatori. \"U.F.Orb\" raggiunse la prima posizione delle classifiche inglesi.\nNel 1993 venne pubblicato \"Live 93\", un album dal vivo contenente registrazioni tratte da concerti avvenuti in Europa e Asia, mentre Nel 1994 usc\u00ec l'EP \"Pomme Fritz\". Definito dalla rivista Rolling Stone \"caotico nonch\u00e9 degno di nota per la sua grande presenza di campionamenti e per la mancanza di armonie convenzionali\", ricevette giudizi perlopi\u00f9 negativi da parte della critica.\nLa successiva pubblicazione in studio di Paterson sar\u00e0 \"FFWD\" (1994), attribuito all'omonimo side project.\nPoco tempo dopo Weston abbandon\u00f2 gli Orb.\n1995-2004: Paterson, Fehlmann e Hughes.\nGli Orb, che a partire dal 1995 saranno formati da Paterson, Thomas Fehlmann e Andy Hughes, pubblicheranno nel 1995 \"Orbus Terrarum\", un album considerato \"pi\u00f9 terreno e organico\" rispetto alle pubblicazioni precedenti. \"Orbus Terrarum\" ricevette giudizi perlopi\u00f9 negativi da parte della stampa britannica che lo consider\u00f2 anonimo e poco creativo, mentre ricevette l'acclamazione di quella americana. \"Orbus Terrarum\" fu uno dei maggiori successi commerciali della formazione e verr\u00e0 inserito al diciannovesimo posto della classifica dei migliori dischi ambient secondo Pitchfork.\nL'album \"Orblivion\", pubblicato nel 1996, venne accolto tiepidamente dalla critica inglese ma, come avvenne per \"Orbus Terrarum\", pi\u00f9 positivamente da quella americana. \"Toxygene\", il singolo in esso contenuto, occup\u00f2, durante l'8 febbraio del 1997, la quarta posizione delle classifiche inglesi, la pi\u00f9 alta raggiunta da un brano del collettivo.\nI seguenti \"Cydonia\" (2001) e \"Bycicles &amp; Trycicles\" (2004), i primi degli Orb a presentare brani cantati, ricevettero critiche perlopi\u00f9 negative: il primo venne considerato \"un conglomerato di vocalizzi insipidi e atmosfere ambient privo del fascino delle loro prime opere\", il secondo, dalle sonorit\u00e0 pi\u00f9 trip-hop, venne definito \"irrilevante\". La pubblicazione di \"Cydonia\" vide Hughes abbandonare il progetto.\n2004-oggi: Paterson e Fehlmann.\nGli Orb, adesso composti da Paterson e Fehlmann, composero nuove tracce per l'antologia \"Okie Dokie It's Orb on Kompact\" (2005), contenente nuove tracce e i due interi EP \"Kompassion\" e \"Komplott\". Questa fu la prima pubblicazione a ricevere, dopo alcuni anni, giudizi perlopi\u00f9 positivi da parte della stampa e della critica, che lo defin\u00ec \"pi\u00f9 professionale e meno sciocco di \"Cydonia\" e \"Bycicles &amp; Trycicles\"\".\nI due fondatori degli Orb, Paterson e Cauty, si riunirono durante il mese di agosto del 2006 per pubblicare, \"Living in a Giant Candle Winking at God\", un album attribuito al progetto Transit Kings che ricevette giudizi controversi.\nPaterson e Dom Beken, un membro dei Transit Kings, collaborarono nel 2008 nel nuovo progetto ambient e hip-hop degli High Frequency Bandwith.\nIl seguente album in studio a nome The Orb, \"The Dream\", venne pubblicato a pi\u00f9 riprese dal 2007, e non vide la partecipazione di Fehlmann alle sessioni. Nel 2009 usc\u00ec \"Baghdad Batteries (Orbsessions Volume III)\", un album che vide rientrare Fehlmann nel progetto. Nel 2010 gli Orb e il membro dei Pink Floyd David Gilmour pubblicarono l'album collaborativo \"Metallic Spheres\". Nel 2012 esce \"The Observer In The Star House\", seguito da \"More Tales From The Orbservatory\" pubblicato nel giugno del 2013 e che vede la collaborazione di Lee Scratch Perry. Per questi ultimi 5 albums vengono richiesti una serie di remix prodotti dal musicista italiano Gaudi, con il quale The Orb fonderanno poi la band \"Screen\" e la realizzazione del loro album d'esordio \"We Are Screen!\" uscito nel 2012 per l'etichetta Londinese \"Malicious Damage\". Il connubio The Orb / Gaudi prosegue e si evolve negli anni successivi con numerosi concerti insieme e collaborazioni artistiche nei reciproci album, fra cui 9 canzoni scritte da Gaudi per i loro album 'No sounds are out of bounds' e 'Abolition of royal familia'.\nNel 2016 collaborano con Jean-Michel Jarre per la realizzazione del brano \"Switch on Leon\" contenuto nell'album \"\".\nStile e ispirazione.\nRiconosciuti per essere stati i primi ad aver pubblicato musica ambient house, un sottogenere che accosta sonorit\u00e0 ambient e dub all'uso dei campionamenti, gli Orb sono spesso stati influenzati da numerosi generi, stili e musicisti diversi. Gli artisti che Paterson reputa \"parte integrante\" della sua musica sono King Tubby, Alice Cooper, Prince, i Kraftwerk, Bob Marley e i T. Rex. La musica del collettivo \u00e8 ispirata, inoltre, secondo quanto dichiar\u00f2, da un'esperienza che visse in prima persona: assunse LSD ascoltando gli album \"Music for Films\" di Brian Eno e \"Grosses Wasser\" dei Cluster. Gli unici album a non seguire in buona parte queste influenze furono \"Cydonia\", \"Bycicles &amp; Tricicles\" (pi\u00f9 ispirati alla drum and bass e al trip hop), e le ultime pubblicazioni (che risentono maggiormente l'influenza della techno tedesca)."}
{"id": "3519337", "revid": "41122166", "url": "https://it.wikipedia.org/wiki?curid=3519337", "title": "Rocca di staggia", "text": ""}
{"id": "3519340", "revid": "767487", "url": "https://it.wikipedia.org/wiki?curid=3519340", "title": "Pallavolo ai XIV Giochi dei piccoli stati d'Europa", "text": ""}
{"id": "3519347", "revid": "287204", "url": "https://it.wikipedia.org/wiki?curid=3519347", "title": "Rurik Gislason", "text": ""}
{"id": "3519349", "revid": "287204", "url": "https://it.wikipedia.org/wiki?curid=3519349", "title": "Bjorn Bergmann Sigurdarson", "text": ""}
{"id": "3519350", "revid": "767487", "url": "https://it.wikipedia.org/wiki?curid=3519350", "title": "Dick Been", "text": ""}
{"id": "3519351", "revid": "83531", "url": "https://it.wikipedia.org/wiki?curid=3519351", "title": "Giro del Delfinato 2011", "text": "Il Giro del Delfinato 2011, sessantatreesima edizione della corsa e valevole come quindicesima prova del UCI World Tour 2011, si \u00e8 svolto in sette tappe precedute da un cronoprologo dal 5 al 12 giugno 2011, per un percorso totale di 1\u00a0064,4\u00a0km. \u00c8 stato vinto dal britannico Bradley Wiggins della Sky Procycling, che ha concluso in 26h40'51\"."}
{"id": "3519352", "revid": "287204", "url": "https://it.wikipedia.org/wiki?curid=3519352", "title": "Gylfi Sigurdsson", "text": ""}
{"id": "3519354", "revid": "891358", "url": "https://it.wikipedia.org/wiki?curid=3519354", "title": "Klaas Ooms", "text": "Carriera.\nDebutt\u00f2 a diciassette anni nel DWV Amsterdam, dove venne allenato dall'inglese Fred Pagnam che fu tra i primi ad introdurre il Sistema nei Paesi Bassi."}
{"id": "3519355", "revid": "131358", "url": "https://it.wikipedia.org/wiki?curid=3519355", "title": "Gudmundur Kristj\u00e1nsson", "text": ""}
{"id": "3519356", "revid": "287204", "url": "https://it.wikipedia.org/wiki?curid=3519356", "title": "Gudmundur Kristjansson", "text": ""}
{"id": "3519357", "revid": "287204", "url": "https://it.wikipedia.org/wiki?curid=3519357", "title": "Alfred Finnbogason", "text": ""}
{"id": "3519358", "revid": "767487", "url": "https://it.wikipedia.org/wiki?curid=3519358", "title": "Piet de Boer", "text": ""}
{"id": "3519360", "revid": "1683511", "url": "https://it.wikipedia.org/wiki?curid=3519360", "title": "Alun Armstrong", "text": "Armstrong \u00e8 cresciuto nella contea di Durham nel Nordest dell'Inghilterra. La sua carriera \u00e8 iniziata nei primi anni 1970.\nLe sue interpretazioni includono sette serie nei panni del detective Brian Lane in \"New Tricks\". Armstrong \u00e8 stato anche un attore di teatro, infatti, ha passato nove anni con la Royal Shakespeare Company. Ha creato il ruolo di Th\u00e9nardier nella produzione londinese di Les Mis\u00e9rables e ha vinto un Olivier Award per aver interpretato il ruolo di protagonista in \"\".\nRuoli che gli assicurarono successo e fama sono: \"Oliver Twist\" (2005), \"La Mummia - Il Ritorno\" (2001) e \"Eragon\" (2006).\nBiografia.\nAlun Armstrong \u00e8 nato a Annfield Plain, nei pressi di Stanley, nella contea di Durham. Suo padre era un minatore ed entrambi i genitori erano predicatori laici. Ha frequentato la Consett Grammar School, dove trov\u00f2 l'ispirazione per recitare da un insegnante.\nEgli ebbe un provino con la National Youth Theatre nelle vacanze estive del 1964, ma il suo dialetto e il suo accento del nord lo faceva sentire fuori posto. Impossibilitato ad entrare nella scuola di recitazione, Armstrong studi\u00f2 invece, all'Universit\u00e0 di Newcastle. Per\u00f2 trov\u00f2 un corso inadatto e sentiva di non trovarsi a suo agio, dopo due anni venne espulso perch\u00e9 smise di frequentare le lezioni. \nArmstrong ebbe un impiego come muratore e come becchino, prima che decidesse di provare a recitare di nuovo. \nHa iniziato lavorando come direttore di scena presso l'Arts Theatre di Cambridge. Ha poi continuato a teatro con la compagnia del Sheffield Repertory Theatre.\nComincio' di nuovo a recitare nel 1970, diventando un importante attore di cinema e teatro.\nVita privata.\n\u00c8 sposato e ha tre figli: Tom, Joe (anch'egli attore) e Dan.\nDoppiatori italiani.\nNei prodotti nei quali ha partecipato come doppiatore, \u00e8 stato sostituito da:"}
{"id": "3519362", "revid": "1543377", "url": "https://it.wikipedia.org/wiki?curid=3519362", "title": "Frans Hogenbirk", "text": "Carriera.\nHa giocato nella squadra olandese del Be Quick 1887; squadra che ha successivamente allenato in due periodi, nel corso degli anni cinquanta.\nHa preso parte, con la Nazionale olandese, al Campionato mondiale di calcio svoltosi in Francia nel 1938."}
{"id": "3519365", "revid": "288300", "url": "https://it.wikipedia.org/wiki?curid=3519365", "title": "Miguel Bernardo", "text": ""}
{"id": "3519373", "revid": "3082", "url": "https://it.wikipedia.org/wiki?curid=3519373", "title": "Prisco il Tesprozio", "text": ""}
{"id": "3519374", "revid": "767487", "url": "https://it.wikipedia.org/wiki?curid=3519374", "title": "Niek Michel", "text": ""}
{"id": "3519376", "revid": "62522945", "url": "https://it.wikipedia.org/wiki?curid=3519376", "title": "Aldo Suligoi", "text": ""}
{"id": "3519377", "revid": "486946", "url": "https://it.wikipedia.org/wiki?curid=3519377", "title": "Aldo Soligoj", "text": ""}
{"id": "3519378", "revid": "1543377", "url": "https://it.wikipedia.org/wiki?curid=3519378", "title": "Arie de Winter", "text": "Carriera.\nHa disputato 261 partite con la maglia dell'Haarlem. Ha fatto parte della nazionale di calcio dei Paesi Bassi al Campionato mondiale di calcio svoltosi in Francia nel 1938."}
{"id": "3519379", "revid": "729019", "url": "https://it.wikipedia.org/wiki?curid=3519379", "title": "Operazione Strade Pulite", "text": "L'operazione Strade Pulite \u00e8 un'operazione di ordine pubblico svolta per la prima volta nel maggio 2008 dalle Forze armate italiane nella regione della Campania.\nL'operazione.\nIn Campania da molto tempo e per diverse cause i rifiuti non venivano pi\u00f9 raccolti regolarmente; ci\u00f2 causava in primis l'aumento dei cumuli di immondizia sparsi lungo le strade, che avanzando lo stato di decomposizione, emanava odori nauseanti. Ma l'emergenza rifiuti campana ha inizio ben prima, e precisamente nel 1994, quando fu istituito un apposito Commissariato che nel tempo riusc\u00ec ad acquisire una certa autonomia ed un certo numero di dipendenti.\nCi\u00f2 nonostante nel 2008 si \u00e8 dato inizio all'Operazione \"Strade Pulite\". L'operazione fu approvata dal governo Berlusconi con il decreto legge numero 90 del 23 maggio 2008, intitolato \"Misure straordinarie per fronteggiare l'emergenza nel settore dello smaltimento dei rifiuti nella regione Campania e ulteriori disposizioni di protezione civile\". In seguito il decreto \u00e8 stato convertito in legge, tramite la legge del 14 luglio 2008.\nFu cos\u00ec che il 29 novembre si \u00e8 costituita una task force a livello di reggimento, che include circa 160 militari delle Forze armate (provenienti dall'Esercito Italiano, dalla Marina Militare e dall'Aeronautica Militare) ed un centinaio di mezzi dell'Esercito. Le forze armate impiegate svolgono compiti agente di pubblica sicurezza e nell'eventualit\u00e0 sono autorizzati all'identificazione e all'immediata perquisizione sul posto di persone e mezzi di trasporto. Il tutto dovrebbe prevenire e tutelare l'incolumit\u00e0 e sicurezza delle persone e dei luoghi posti sotto stretta sorveglianza.\nLa task force ha il compito di rimuovere i rifiuti urbani che da settimane sono rimasti nelle strade campane; sono stimate 37.000 tonnellate di rifiuti. Inoltre altro compito \u00e8 quello di presidiare ben 13 siti atti a discariche o stoccaggio temporaneo di rifiuti, come il noto termovalorizzatore di Acerra. In seguito 6 di questi 13 siti furono consegnati alla responsabilit\u00e0 di organizzazioni civili. Altro compito della task force \u00e8 quello di osservare attraverso particolari attrezzarure il contenuto dei camion che trasportano il materiali raccolti sulle strade, per prevenire lo stoccaggio di materiale radioattivo. Tra i 258.000 camion analizzati, 55 sono stati segnalati oltre il limite consentito, e quindi segnalati anche alle autorit\u00e0 competenti.\nIl 15 febbraio 2010 \u00e8 avvenuto il cambio del comando della task force, in particolare il colonnello Gianpaolo Mirra del 21\u00ba Reggimento Genio Guastatori di Caserta ha preso il posto del colonnello Sergio Cuofano, comandante del Comprensorio Militare di Persano, entrambi facenti parte della Brigata bersaglieri \"Garibaldi\".\nIl 29 dicembre si tiene una riunione tra il Sottosegretario alla Presidenza del Consiglio, Gianni Letta, assieme al Presidente della Regione Campania, Caldoro, il Sindaco di Napoli, Russo Jervolino, i Presidenti ed i Prefetti delle Province campane ed il responsabile della Protezione Civile, Gabrielli. Qui si sono accordati che in breve tempo, dapprima Napoli e poi il resto della Campania a seguire sarebbero stati liberati dall'immondizia nelle strade."}
{"id": "3519380", "revid": "2163589", "url": "https://it.wikipedia.org/wiki?curid=3519380", "title": "Teodora (sacerdotessa romana)", "text": "Teodora (latino: \"Theodora\"; \"floruit\" 362) fu una sacerdotessa romana.\nIntrattenne rapporti con l'imperatore romano Giuliano, cui invi\u00f2 doni e libri; Giuliano le scrisse tre lettere conservatesi (Giuliano, \"Lettere\", 85-87).\nScrisse anche al filosofo Massimo di Efeso, lamentandosi del fatto che Seleuco si fosse espresso negativamente sul suo conto."}
{"id": "3519387", "revid": "287204", "url": "https://it.wikipedia.org/wiki?curid=3519387", "title": "Pascal Mancini", "text": "Biografia.\nHa partecipato ai Mondiali juniores 2008, agli Europei indoor 2009 ed ai Mondiali indoor 2010, senza qualificarsi per la finale. Ha fatto parte della staffetta 4x100 m agli Europei juniores 2007, finendo quarto, e ai Mondiali 2009.\nI suoi primati personali sono 6\"60 sui 60 m indoor, 10\"25 sui 100 m e 21\"18 sui 200 m. Inoltre detiene il record svizzero della staffetta 4\u00d7100."}
{"id": "3519389", "revid": "1543377", "url": "https://it.wikipedia.org/wiki?curid=3519389", "title": "Ren\u00e9 Pijpers", "text": "Carriera.\nClub.\nGioc\u00f2 assieme al fratello Frans Pijpers nel DOSKO e poi nel RVV Roermond, dopo che la loro societ\u00e0 si fuse in esso. Nel 1936 con il Roermond vinse la Coppa d'Olanda battendo in finale il KFC per 4-2, grazie anche ad una doppietta di Frans. Nella finale scesero in campo per il Roermond anche Coen Pijpers ed Harry Pijpers.\nNazionale.\nHa fatto parte della Nazionale di calcio dei Paesi Bassi al campionato mondiale di calcio svoltosi in Francia nel 1938."}
{"id": "3519397", "revid": "767487", "url": "https://it.wikipedia.org/wiki?curid=3519397", "title": "Hendrikus Plenter", "text": ""}
{"id": "3519401", "revid": "599013", "url": "https://it.wikipedia.org/wiki?curid=3519401", "title": "Akira Matsunaga", "text": "Carriera.\nClub.\nPer tutta la sua carriera professionistica ha giocato solo con il club giapponese dell'Hitachi.\nNazionale.\nConta varie presenze con la Nazionale giapponese."}
{"id": "3519402", "revid": "86072905", "url": "https://it.wikipedia.org/wiki?curid=3519402", "title": "Seleuco (sacerdote romano)", "text": "Seleuco (latino: \"Seleucus\"; \"floruit\" 355-365) fu un sacerdote e un retore romano, amico dell'imperatore Giuliano.\nBiografia.\nEra padre di Olimpiade, marito di Alexandra e cognato di Calliopus; suo padre potrebbe essere stato il prefetto Ablabio.\nNel 355 circa era con Giuliano in Bitinia. L'anno successivo si diede probabilmente alla retorica.\nCon l'ascesa al trono di Giuliano, nel 361 ricopr\u00ec un incarico di spicco in Siria Eufratense; fu incaricato di raccogliere lana e altre provviste dalla provincia, probabilmente in occasione della preparazione della campagna sasanide di Giuliano.\nPagano zelante, nel 362 divenne gran sacerdote (o governatore) di una provincia, probabilmente la Cilicia; seguiva Giuliano come membro della corte (forse ricevette il titolo di \"comes\") e nel 363 lo accompagn\u00f2 nella campagna sasanide durante la quale l'imperatore trov\u00f2 la morte.\nFu perseguitato e multato dagli imperatori cristiani che succedettero a Giuliano, nel 364/5. Si diede alla composizione di una storia in due libri della campagna sasanide di Giuliano."}
{"id": "3519406", "revid": "3082", "url": "https://it.wikipedia.org/wiki?curid=3519406", "title": "Siria Eufratense", "text": ""}
{"id": "3519410", "revid": "3082", "url": "https://it.wikipedia.org/wiki?curid=3519410", "title": "Euphratensis", "text": ""}
{"id": "3519411", "revid": "1851848", "url": "https://it.wikipedia.org/wiki?curid=3519411", "title": "Maria Swanenburg", "text": "L'avvelenatrice di Leida.\nLe origini.\nMaria Swanenburg nacque il 9 settembre 1839 a Leida (\"Leiden\"), nei Paesi Bassi. Il padre, un operaio, si chiamava Clemens Swanenburg; sua madre, una casalinga, si chiamava Johanna Dingjan. Crebbe nella periferia del povero quartiere di Leida, dove si occup\u00f2 di prendersi cura dei malati: li lavava, svolgeva i compiti di casa al loro posto e si offriva di fargli la spesa. Quando aveva 12 anni Maria si trasfer\u00ec con i genitori e i fratelli perch\u00e9 la famiglia, a causa di alcuni affitti arretrati, era stata sfrattata.\nDa giovane ebbe due figlie, che morirono in tenera et\u00e0. Il 13 maggio 1868, all'et\u00e0 di circa 30 anni, si spos\u00f2 con un fabbro che lavorava presso una fucina, un certo Johannes van der Linden; da lui ebbe cinque figli e due figlie; il loro matrimonio dur\u00f2 fino al 29 gennaio 1886. Continu\u00f2 a prendersi cura di anziani e malati; a seguito delle sue gentilezze si prese poi il soprannome di \u201c\"Goeie Mie\"\u201d (\"Buona Mie\").\nGli omicidi.\nGli omicidi partirono nel 1880 e si conclusero tre anni dopo, nel 1883. Tutte le vittime erano suoi conoscenti, quasi tutti anziani e malati, che avvelenava con l'arsenico per intascarsi i soldi dell'assicurazione sulle loro vite o la loro eredit\u00e0. Le prime due vittime furono i suoi genitori; poi pass\u00f2 alla sorellastra Cornelia van der Linden, che mor\u00ec il 30 maggio 1881; anche la cugina Willem il 15 luglio 1881 fece la stessa fine; il primo novembre dello stesso anno uccise un'altra vittima identificata, un certo \u201cArend\u201d.\nQuando la killer divent\u00f2 pi\u00f9 avida, inizi\u00f2 a sterminare intere famiglie, compresi i bambini. Pare abbia anche ucciso due dei suoi figli pi\u00f9 piccoli, ma ci\u00f2 non \u00e8 stato dimostrato in modo accurato. Curiosamente il marito, una delle persone pi\u00f9 vicine a lei, fu risparmiato. Almeno cinquanta persone che prov\u00f2 ad avvelenare sopravvissero; molte altre morirono. Quarantacinque sopravvissuti ebbero problemi alla salute di varie proporzioni dopo l'ingestione del veleno. La Buona Mie rimase per molto tempo insospettabile per la sua nota fama di \u201cbenefattrice\u201d: infatti si prendeva molta cura delle sue vittime. Il veleno se lo procurava dai fornitori con la scusa di disinfestare le case dai ratti e dagli insetti.\nArresto.\nMaria Swanenburg venne arrestata il 15 dicembre 1883, dopo che prov\u00f2 ad avvelenare la famiglia Groothuizen: aveva versato di nascosto dell'arsenico in una zuppa d'orzo, che aveva poi offerto da mangiare; le dosi non erano sufficienti, quindi i membri della famiglia se la cavarono con un'indigestione; successivamente due delle vittime si lamentarono dello strano sapore del piatto: la polizia, allertata da queste parole, prelev\u00f2 da casa la presunta assassina; fu infine connessa ad una lunga serie di morti sospette. 13 o 15 corpi furono esaminati; gli agenti ci trovarono dei segni evidenti di arsenico: la persona che stette per pi\u00f9 tempo vicino alle vittime era la Buona Mie; lei li aveva uccisi. In totale guadagn\u00f2 tra i 2000 e i 3000 fiorini. Vennero anche ascoltate le testimonianze di vicini, parenti e altre persone.\nLa fine.\nIl processo inizi\u00f2 il 23 aprile 1885; era entrata con circa 90 omicidi. Due ordini di medici esperti esaminarono la mente dell'imputata; le diagnosticarono un alto tasso di insensibilit\u00e0, ma era comunque sana di mente. Il signor R. Bijleveld, l'avvocato generale, chiese una condanna a vita; il signor C. A. Vaillant, l'avvocato della difesa, voleva farla passare per insana descrivendo il suo caso come \u201c\"un'anomalia psicologica, un errore della natura\"\u201d; ma gli psichiatri avevano comunque stabilito il contrario.\nIl 1\u00ba maggio 1885 fu condannata all'ergastolo per almeno 27 omicidi e detenuta nel carcere di Gorinchem. Il 29 giugno dello stesso anno la Corte Suprema respinse il ricorso per cassazione. Mor\u00ec in carcere l'11 aprile 1915 all'et\u00e0 di 75 anni. In quel periodo era iniziata la prima guerra mondiale. Il suo caso divenne molto noto all'estero; la Swanenburg \u00e8 tuttora considerata come la peggiore serial killer dell'Olanda. I suoi crimini le hanno valso un secondo soprannome, \u201c\"Leidse Gifmengster\"\u201d, l\u2019\"Avvelenatrice di Leida\"."}
{"id": "3519419", "revid": "223320", "url": "https://it.wikipedia.org/wiki?curid=3519419", "title": "William Stuart Campbell", "text": ""}
{"id": "3519426", "revid": "367445", "url": "https://it.wikipedia.org/wiki?curid=3519426", "title": "Esercito spartano", "text": "L'esercito spartano era l'organizzazione armata della citt\u00e0-Stato di Sparta.\n\u00c8 ancora oggi stimato per la sua etica ed il suo rigore morale: chi era militare a Sparta doveva essere un esempio per la comunit\u00e0. Nel periodo di massimo splendore di Sparta (tra il VI e il IV secolo a.C.), si diceva che \u00abun soldato spartano valesse molti pi\u00f9 uomini di qualsiasi altro esercito\u00bb.\nL'esercito spartano non combatteva per conquistare, per fare bottino, per espandere il proprio territorio (anche perch\u00e9 non avrebbe avuto eventualmente le forze per controllarlo). Il coraggio \u00e8 stato uno dei principali punti di forza per gli Spartani.\nStoria.\nLa prima citazione riguardante la partecipazione degli Spartani in una guerra si trova nell\"'Iliade.\" Essi infatti parteciparono insieme ad altri contingenti greci alla presa della citt\u00e0 di Troia. Come tutti gli altri eserciti della civilt\u00e0 micenea.\nLe riforme e l'espansione.\nLa Sparta micenea, come gran parte della Grecia, dovette presto affrontare le \"\"invasioni dei Dori\".\" Questo evento port\u00f2 alla fine della civilt\u00e0 micenea dando inizio ai cosiddetti \"Secoli bui\". Durante tale periodo, Sparta era un semplice villaggio dorico sulle rive del fiume Eurota, in Laconia.\nNei primi anni dell'VIII secolo a.C., tuttavia, la societ\u00e0 spartana si trasform\u00f2 e le riforme, attribuite dalla tradizione successiva alla figura forse mitica di Licurgo, comportarono la creazione di nuove istituzioni e stabilirono la natura militare e classista dello stato spartano, diviso in tre classi: gli aristocratici guerrieri Spartiati, i Perieci e gli schiavi Iloti. La nuova costituzione di Sparta sarebbe rimasta invariata per i successivi cinque secoli.\nDal 750 a.C. Sparta intraprese una costante espansione che l'avrebbe portata alla conquista del fertile territorio della Messenia. Nei primi anni del VII secolo a.C. Sparta era, insieme ad Argo, la potenza dominante nel Peloponneso. Entrambe le \"poleis\" combatterono per il possesso dei due territori di confine (Cinuria e Tirea).\nNel VI secolo a.C., la politica espansionista comport\u00f2 un certo pericolo a Sparta, che si concentr\u00f2 sull'evoluzione socio-culturale dello stato.\nIstituzione dell'egemonia spartana nel Peloponneso.\nInevitabilmente le due potenze, Argo e Sparta, finirono per collidere. Lo scontro, inizialmente, vide prevalere Argo, come nella vittoria della battaglia di Hysiai, nel 669 a.C.\nPer tutto il sesto secolo a.C., Sparta si assicur\u00f2 il controllo della penisola del Peloponneso. L'Arcadia fu costretta a riconoscere la supremazia di Sparta e Argo perse la citt\u00e0 di Cinuri e sub\u00ec un duro colpo per mano di Cleomene I nella battaglia di Sepeia nell'anno 494 a.C. All'inizio del V secolo a.C., Sparta era la potenza indiscussa nel sud della Grecia, e detenne l'egemonia della neonata Lega del Peloponneso (nota ai suoi contemporanei come gli \"Spartani e i loro alleati\").\nLe guerre contro la Persia e la guerra del Peloponneso.\nVerso la fine del VI secolo, Sparta \u00e8 stata riconosciuta come la citt\u00e0 stato preminente della Grecia. Re Creso di Lidia, sigl\u00f2 con questa un'alleanza e le citt\u00e0 greche in Asia Minore chiesero aiuto a Sparta nella rivolta ionica.\nNella seconda invasione persiana guidata da Serse I, Sparta aveva il controllo generale delle forze greche di terra e di mare. Per questo motivo gli Spartani svolsero un ruolo cruciale nella cacciata degli invasori, soprattutto nella battaglia delle Termopili e nella battaglia di Platea. Tuttavia, in seguito ai complotti di Pausania con i Persiani e alla mancanza di volont\u00e0 degli Spartani di intraprendere una campagna troppo lontano da casa, Sparta si ritir\u00f2 in un relativo isolamento, lasciando un potere sempre pi\u00f9 importante ad Atene. Questa tendenza isolazionista di Sparta \u00e8 stata ulteriormente rafforzata dalla rivolta di alcuni dei suoi alleati e dal verificarsi di un grande terremoto, seguito da una rivolta su larga scala degli \"Iloti\" della Messenia.\nEsercito e organizzazione.\nStruttura sociale.\nI cittadini di Sparta venivano divisi in tre classi: \nGli \"homoioi\" (\"Uguali\") costituivano invece il nucleo dell'esercito spartano. Essi erano obbligati per legge ad essere soldati e niente pi\u00f9, avevano il divieto di studio o di lavorare in qualsiasi altra attivit\u00e0.\nUno dei problemi principali della societ\u00e0 spartana nel corso del tempo \u00e8 stata la diminuzione del numero di cittadini con pieni diritti (oligantrop\u00eda), che di conseguenza ha portato ad una diminuzione del numero dei soldati che costituivano il nucleo delle forze armate: il numero di \"homoioi\" \u00e8 sceso da 6.000 cittadini nel 640 a.C., a solo 1.000 nel 330 a.C. Ci\u00f2 significava che gli Spartani erano costretti ad usare una fanteria pesante reclutata tra gli \"iloti\", e quindi furono in dovere di dare la libert\u00e0 ad alcuni di questi, la \"neodamodes\", e una terra in cui si stabilirsi in cambio del servizio militare che prestavano.\nLa popolazione spartana era inoltre divisa in diversi gruppi a seconda dell'et\u00e0: \nFormazione.\nI ragazzi e le ragazze venivano accuditi dal padre e dalle donne fino all'et\u00e0 di sette anni, dopodich\u00e9 i ragazzi venivano mandati nelle cosiddette \"Agelaia\". All'inizio del percorso venivano addestrati a resistere alle carenze e a situazioni difficili.\nAll'et\u00e0 di dodici anni, veniva intensificata l'educazione fisica, la disciplina era molto pi\u00f9 severa e i bambini venivano travolti con molti lavori. Dovevano sempre camminare a piedi nudi e con indosso solo un mantello (sia in inverno che in estate). All'et\u00e0 di 18 anni, i ragazzi pi\u00f9 promettenti diventavano gli allenatori dei pi\u00f9 giovani, mentre a 20 anni potevano essere scelti per il servizio militare. Da questo momento, anche in caso di matrimonio, avrebbero vissuto solitamente fino a 30 anni nelle caserme della milizia (Sissizi) cui venivano assegnati. L'obbligo del servizio militare durava fino ai 60 anni, ma in tempi di crisi alcuni tornavano al servizio militare pur avendo passato questa et\u00e0.\nStruttura tattica.\nLa fonte principale per comprendere l'organizzazione dell'esercito spartano sono gli scritti di Senofonte, che ammirava gli Spartani. Il suo lavoro \"La Costituzione degli Spartani\" fornisce una panoramica dettagliata della societ\u00e0 e dello stato spartano nei primi anni del IV secolo a.C.\nPoco si sa circa l'organizzazione delle forze armate prima di quel momento, e vi \u00e8 ampio margine per la speculazione. La prima forma di organizzazione militare e sociale (nel VII secolo a.C.) sembra che potesse essere composta da tre trib\u00f9, chiamate \"phylai\" (\"Pamphyloi\", \"Hylleis\" e \"Dymanes\").\nCompletato l'addestramento, lo spartano aveva il diritto di prendere posto nella mensa comune in cui ogni cittadino doveva consumare un pasto giornaliero, dall'inizio del servizio militare attivo al congedo, il \"sissizio\" (\u03c3\u03c5\u03c3\u03c3\u03af\u03c4\u03b9\u03bf\u03bd): in ognuna di queste mense prendevano posto 15 uomini pi\u00f9 il loro ufficiale.\nDalla fusione dei componenti di due sissizi prendeva forma il nucleo fondamentale dell'esercito spartano, l\u2019\"enomotia\" (\u03b5\u03bd\u03c9\u03bc\u03bf\u03c4\u03b9\u03b1): questa cellula basilare era composta quindi da 32 uomini, inclusi due ufficiali, il pi\u00f9 anziano dei quali prendeva il comando, assumendo la carica di \"enomotarco\" (\u03b5\u03bd\u03c9\u03bc\u03bf\u03c4\u03ac\u03c1\u03c7\u03bf\u03c2). Dunque, raggruppati nell\u2019\"enomotia,\" si schieravano fianco a fianco uomini che avevano sviluppato profondi legami di amicizia, dovuti ad una convivenza quotidiana. Tale fattore poteva rivelarsi un elemento di vantaggio, poich\u00e9 in questo modo si sviluppava la coesione della falange, ma poteva anche far inceppare il perfetto meccanismo su cui si basava la macchina bellica spartana: la sostituzione immediata dei caduti della prima linea. L'esecuzione quasi automatica di questo processo era l'orgoglio dell'esercito lacedemone, e sarebbe stato reso pi\u00f9 difficoltoso se i combattenti avessero avuto tendenze a soccorrere un compagno piuttosto che un altro. Perci\u00f2 si evitava di riunire consanguinei nell\u2019\"enomotia\", e si intervallavano i componenti di un sissizio con quelli di un altro.\nTale metodo si rivel\u00f2 molto efficace e fu mantenuto per diversi secoli. Quattro \"enomotia\" formavano una \"pentecontia\" (\u03c0\u03b5\u03bd\u03c4\u03b7\u03ba\u03bf\u03bd\u03c4\u03af\u03b1, letteralmente \"gruppo di 50 uomini\", forse denominata cos\u00ec per analogia con unit\u00e0 di eserciti di altre citt\u00e0-stato, anche se ne contava in realt\u00e0 128) comandata da un \"pentecontarco\" (\u03c0\u03b5\u03bd\u03c4\u03b7\u03ba\u03cc\u03bd\u03c4\u03b1\u03c1\u03c7\u03bf\u03c2). 4 \"pentecontie\" davano origine ad un \"locos\" (\u03bb\u03cc\u03c7\u03bf\u03c2), per un totale di 512 uomini. Fino al IV secolo il \"locos\" era l'unit\u00e0 pi\u00f9 grande nell'organizzazione militare spartana ed era guidata da un \"locago\" (\u03bb\u03bf\u03c7\u03b1\u03b3\u03cc\u03c2). Un tipico esercito lacedemone scendeva in campo con 7 \"locoi\", come ci informa Tucidide nella descrizione della battaglia di Mantinea. Successivamente comparvero invece le \"more\" (\u03bc\u03cc\u03c1\u03b1\u03b9), gruppi formati da ben 4 \"locoi\" (i cui effettivi erano stati per\u00f2 ridotti di numero), guidati da un polemarco, comandante supremo dell'esercito sul campo. Questa ulteriore suddivisione fu forse dovuta alla necessit\u00e0 di impedire una eccessiva aggregazione di scudieri iloti, che avrebbe potuto portare ad una rivolta.\nIl re.\nL'autorit\u00e0 dei due re di Sparta era molto limitata, il potere reale era detenuto da cinque uomini eletti, chiamati efori (\"ephoroi\"). Nei primi tempi, avevano il potere di dichiarare guerra contro qualsiasi nemico senza possibilit\u00e0 di opposizione da parte di alcuno spartano. I re venivano accompagnati da un gruppo selezionato di 300 uomini che componevano la guardia reale, chiamati \"hippeis\" (\u00abcavalieri\u00bb, anche se in realt\u00e0 erano soldati appiedati). Gli \"hippeis\" erano l'\u00e9lite dell'esercito spartano. Venivano selezionati ogni anno da tre ufficiali della guardia (\"hippagretai\", \"comandanti della cavalleria\"), che cercavano gli uomini con esperienza in battaglia e con figli, in modo che il nome della loro famiglia continuasse. \nCavalleria.\nNel 424 a.C. venne creato un corpo di cavalleria composto da 400 uomini, anche se era un reparto povero dell'esercito spartano, i cavalli appartenevano ai pi\u00f9 ricchi e gli uomini davano le selle quando venivano mobilitati per la battaglia. Il ruolo dei cavalieri era per lo pi\u00f9 di assistenza, un ruolo dedicato all'esplorazione e alla protezione delle truppe, molestie a distanza o alla persecuzione del nemico durante la fuga.\nFanteria leggera.\nNell'esercito spartano, a fianco della fanteria pesante, combattevano le unit\u00e0 di fanteria leggera, gli \"iloti\". Non avevano alcuna protezione ed erano armati prevalentemente di lancia. C'erano anche iloti frombolieri. Di solito le munizioni erano a forma di ghianda, fatte di argilla o di piombo, ed erano chiamate \"glandes\".\nNell'esercito, inoltre erano presenti suonatori di flauto: in battaglia la fanteria aveva il compito di non muoversi correndo in modo scomposto; il ritmo degli opliti era dettato dal suono del flauto, ritenuto pi\u00f9 adatto di altri, a mantenere l'ordine e la concentrazione dei soldati in battaglia .\nL'esercito in campo.\nTattiche.\nCome per gli altri stati greci, l'esercito spartano era basato sulla fanteria, e combatteva attraverso l'utilizzo di formazione a falange. Gli Spartani non introdussero alcuna innovazione tattica significativa o cambiamenti nella guerra dei soldati opliti. Utilizzavano la falange con lo stile classico: una sola riga con una profondit\u00e0 uniforme da 8 a 12 uomini.\nDurante la guerra del Peloponneso, gli scontri erano sempre pi\u00f9 frequenti, e le truppe venivano utilizzate in misura sempre maggiore di quello che le tattiche prevedevano. La falange spartana fu sconfitta quando i Tebani, con Epaminonda a comando, cambiarono la struttura della falange classica, inventando cos\u00ec \"la falange obliqua\". Epaminonda nella battaglia di Leuttra, aument\u00f2 la profondit\u00e0 del fianco sinistro della sua falange, poich\u00e9 doveva affrontare gli Spartani situati sul fianco destro della linea nemica. Gli Spartani mantennero la falange oplita tradizionale fino alle riforme di Cleomene III, quando vennero dotate della Sarissa macedone e iniziarono ad allenarsi nello stile della falange macedone.\nMarcia.\nSecondo Senofonte, l'esercito era mobilitato dagli efori, e solo dopo una serie di cerimonie e sacrifici religiosi l'esercito marciava verso il nemico. L'esercito marciava preceduto dal re e dalla cavalleria. I rifornimenti (orzo, formaggio, cipolle e carne salata), venivano trasportati con l'esercito, e ciascuno veniva accompagnato da un servo.\nL'esercito spartano offriva un sacrificio agli dei per determinare la loro volont\u00e0, ovvero se fosse stato il caso di marciare verso il nemico, ed era cos\u00ec ogni mattina prima della battaglia. Se gli auspici non fossero stati favorevoli, il re, gli ufficiali o un comandante avrebbero potuto rifiutarsi di marciare e affrontare il nemico.\nEquipaggiamento.\nL'esercito spartano era composto principalmente dagli opliti (unit\u00e0 della fanteria, pi\u00f9 comune della Grecia antica), essi erano dotati di lance (\"dory\"), spade corte (\"xiphos\") e uno scudo circolare di bronzo (\"oplon\") molte poleis greche inserivano nei propri eserciti dei tratti distintivi, in modo da distinguere i propri soldati da quelli di un altre poleis, quelli degli Spartani erano: la tunica (chitone), la lettera lambda (\u039b) usata come simbolo politico/militare, che faceva riferimento al primo nome della citt\u00e0, Lacedemone, e che veniva dipinta sugli scudi spartani, e lunghi capelli. Per gli spartani i lunghi capelli simboleggiavano l'uomo libero, inoltre fornivano una pur lieve protezione dai colpi di taglio sul collo. Nel periodo arcaico, gli spartani erano equipaggiati con armature di bronzo e un elmo, di solito un elmo corinzio. Gli opliti spartani venivano spesso rappresentati con una cresta sull'elmo (probabilmente un simbolo utilizzato per identificare gli ufficiali).\nMarina.\nAllo scoppio della guerra del Peloponneso, gli Spartani avevano il dominio militare sulla terra, ma gli Ateniesi il potere supremo in mare. Gli Spartani saccheggiarono l'Attica, ma gli Ateniesi rimasti ben forniti via mare furono in grado di fare un'incursione in tutto il Peloponneso, con la loro flotta. Con la creazione di una marina militare, Sparta pot\u00e9 sconfiggere Atene. Grazie ad una ingente somma di denaro presente nel tesoro persiano, Lisandro (nominato navarca nel 407 a.C.) venne finanziato e cos\u00ec fu in grado di assemblare un esercito abbastanza forte da distruggere la dominanza ateniese nel Mar Egeo. Tuttavia, il mantenimento di una simile flotta non sarebbe durato a lungo, poich\u00e9 nella battaglia di Cnido nel 394 a. C. l'esercito spartano fu sconfitto definitivamente da una flotta combinata tra Atene e la Persia. Ci\u00f2 comport\u00f2 la fine della breve supremazia navale spartana poich\u00e9 ricevette il colpo di grazia nella battaglia di Nasso del 376 a.C.\nDa allora, gli Spartani mantennero una piccola flotta su base regolare. L'ultimo periodo di massimo splendore della flotta spartana sarebbe sotto il dominio dei Nabis, quando fu creata una flotta con l'aiuto dei cretesi per controllare le coste della Laconia."}
{"id": "3519430", "revid": "125645257", "url": "https://it.wikipedia.org/wiki?curid=3519430", "title": "Comuni dell'Unione europea per popolazione", "text": "Quello che segue \u00e8 un elenco dei principali comuni \u2013 o delle entit\u00e0 amministrative assimilabili ai comuni (LAU) \u2013 dell'Unione europea con una popolazione superiore ai 500.000 abitanti.\nDescrizione.\nNella tabella sono riportate due statistiche di popolazione:\nLe differenze tra i sistemi statistici nazionali, tuttavia, fanno s\u00ec che le date di riferimento siano in alcuni casi diverse.\nInoltre, le differenze tra i sistemi statistici nazionali ed Eurostat fa s\u00ec che in alcuni casi ci siano differenze importanti di popolazione, come nel caso di Bruxelles (capitale e regione-capitale). Eurostat per creare le proprie statistiche, raccoglie spesso le statistiche degli istituti nazionali dei diversi paesi (pubblicate l'anno precedente), ci\u00f2 spiega perch\u00e9 i dati di alcune citt\u00e0 sono perfettamente identici (a volte con qualche anno di distanza).\nL'Unit\u00e0 amministrativa locale di Eurostat equivale:\nai \"Gemeenten\" / \"Communes\" belgi,\nagli \"Ob\u0161tini\" bulgari,\nagli \"Obce\" cechi,\nai \"Kommuner\" danesi,\nai \"Gemeinden\" tedeschi,\nai \"Municipios\" spagnoli,\nai \"Communes\" francesi,\nai Comuni italiani,\nai \"Telep\u00fcl\u00e9sek\" ungheresi,\nai \"Gemeenten\" olandesi,\nai \"Gemeinden\" austriaci,\nai \"Gminy\" polacchi,\nalle \"Freguesias\" portoghesi,\nai \"Kunnat\" / \"Kommuner\" finlandesi,\nai \"Kommuner\" svedesi, ecc.\nCirca le statistiche di Eurostat, sono state prese in considerazione le unit\u00e0 amministrative di tipo urbano. Molte citt\u00e0 europee presentano suddivisioni in quartieri dotati di rappresentanza politica, ma non di personalit\u00e0 giuridica distinta da quella del comune; come ad esempio i municipi di Roma, gli arrondissement municipali di Parigi o i distretti di Berlino.\nUn'eccezione \u00e8 Bruxelles: Eurostat prende solitamente in considerazione nelle sue statistiche la Regione di Bruxelles-Capitale, che \u00e8 composta da 19 comuni, tra cui quello di Bruxelles.\nDal momento che \u00e8 presa in considerazione la citt\u00e0 nei suoi limiti amministrativi (comune), la seguente tabella non tiene conto della dimensione della citt\u00e0 intesa come area urbana. Infatti, ad esempio Parigi, che \u00e8 la seconda area urbana dell'Unione europea, in questa tabella \u00e8 solamente quinta; ma essa ha una superficie comunale di 105,4\u00a0km\u00b2 con una densit\u00e0 di popolazione di \u00a0abitanti/km\u00b2; mentre, ad esempio, Roma ha una superficie di 1.287,36\u00a0km\u00b2 ed una densit\u00e0 di \u00a0abitanti/km\u00b2; Atene, con soli 38,96\u00a0km\u00b2 di superficie comunale, \u00e8 la seconda citt\u00e0 per densit\u00e0 di popolazione con \u00a0ab./km\u00b2.\nLe citt\u00e0 pi\u00f9 grandi in termini di popolazione sono (in ordine decrescente): Berlino, Madrid, Roma e Parigi.\nLe citt\u00e0 pi\u00f9 grandi in termini di superficie sono (in ordine decrescente): Roma, Saragozza, Berlino ed Amburgo.\nLe citt\u00e0 pi\u00f9 densamente popolate sono (in ordine decrescente): Parigi, Atene, Barcellona, Lione e Bucarest.\nLista di comuni.\nNella tabella seguente sono riportate \u2013 in ordine alfabetico e per nazione \u2013 le principali citt\u00e0 (comune o Unit\u00e0 amministrativa locale) degli stati membri dell'Unione europea.\nNella tabella seguente dei comuni con pi\u00f9 di 500.000 abitanti di Eurostat figurano 54 citt\u00e0:\n14 citt\u00e0 tedesche,\n6 citt\u00e0 italiane,\n6 citt\u00e0 spagnole,\n5 citt\u00e0 polacche,\n3 citt\u00e0 francesi,\n3 citt\u00e0 olandesi,\n2 citt\u00e0 belghe,\n2 citt\u00e0 svedesi,\n1 citt\u00e0 austriaca, bulgara, croata, danese, finlandese, greca, irlandese, lettone, lituana, portoghese, ceca, rumena ed ungherese."}
{"id": "3519436", "revid": "124159134", "url": "https://it.wikipedia.org/wiki?curid=3519436", "title": "Happy Hogan", "text": "Harold Joseph Hogan, detto \"Happy\", \u00e8 un personaggio dei fumetti, creato da Stan Lee (testi) e Don Heck (disegni), pubblicato dalla Marvel Comics. La sua prima apparizione avviene in \"Tales of Suspense\" (Vol. 1) n. 45 (settembre 1963).\nBiografia del personaggio.\nPrimi anni.\nPugile californiano di discendenze irlandesi contrassegnato dallo scarso successo, \"Happy\" Hogan rimane disoccupato dopo aver raggiunto il record di sconfitte svolgendo, consequenzialmente, un'enorme quantit\u00e0 di lavori di bassa manovalanza finch\u00e9, un giorno, salva la vita a Tony Stark (rimasto intrappolato in un'auto in fiamme durante un collaudo) che, per sdebitarsi, lo assume in qualit\u00e0 di sua guardia del corpo, chauffeur e assistente personale. Poco tempo dopo scopre la doppia identit\u00e0 del suo capo.\nSuccessivamente contrae una malattia rara e, per debellarla si sottopone volontariamente a una cura sperimentale a base di cobalto che, tuttavia, come effetto collaterale lo tramuta in un superessere chiamato Il Mostro (\"The Freak\") che, guidato solo dall'istinto animale, semina il panico per le strade della citt\u00e0 e rapisce \"Pepper\" Potts, prima che Iron Man riesca a fermarlo salvando la donna e riportando alla normalit\u00e0 Happy che in seguito ha una temporanea amnesia riguardo alle azioni compiute in forma mutata nonostante si trasformi nuovamente nel Mostro in numerose altre occasioni, sempre a causa dell'esposizione alle radiazioni di cobalto, venendo tuttavia riportato puntualmente alla normalit\u00e0.\nInnamorato di Pepper Potts, Happy \u00e8 a lungo parte di un triangolo sentimentale con Tony Stark; tuttavia \u00e8 lui che alla fine riesce a conquistarla e sposarla, trasferendosi poi a Cleveland assieme a lei, adottando due bambini e lasciando, per un certo periodo, le dipendenze di Tony.\nDiverso tempo dopo i due divorziano e tornano entrambi, per vie alterne, a lavorare per le Stark Industries, finendo per riappacificarsi e risposarsi.\nCivil War.\nDurante la guerra civile dei superumani Happy appoggia la posizione presa dal suo amico e principale, arrivando anche a fargli da consulente. In seguito, la notte dell'anniversario del suo matrimonio con Pepper, viene attaccato da Spymaster, intenzionato a servirsi di lui per attirare Iron Man allo scoperto, ma Happy, nel tentativo di proteggere la donna amata si scaraventa contro il supercriminale precipitando al suolo assieme a lui finendo consequenzialmente in coma vegetativo.\nRicordando la storia raccontatale dal marito anni prima sul suo amico pugile, Cobra McCoyle, ridotto a un vegetale per i troppi colpi in testa, ed il conseguente desiderio di Happy di non voler vivere un'esistenza simile, Pepper decide di staccargli la spina ma, non trovandone la forza, chiede a Tony di farlo in sua vece. Non \u00e8 chiaro se la morte di Happy, avvenuta dopo tale conversazione, sia stata naturale o a causa dello spegnimento del suo supporto vitale.\nAltre versioni.\nAmalgam.\nNell'universo Amalgam, il magnate dell'aeronautica Hal Stark/Iron Lantern (unione tra Hal Jordan e Tony Stark) ha per assistente Happy Kalmaku (unione tra Happy Hogan e Tom Kalmaku) innamorato, come il suo principale, della pilota Pepper Ferris (unione di Pepper Potts e Carol Ferris) che, per\u00f2, oltre a essere innamorata di Stark, \u00e8 anche la supercriminale Madame Sapphire (unione tra Madame Masque e Star Sapphire).\nRinascita degli Eroi.\nNell'universo de \"La Rinascita degli Eroi\", Happy \u00e8 il capo delle pubbliche relazioni di Stark ed ha una relazione sentimentale con Pepper. Dopo aver subito l'attacco del supercriminale Rebel, finisce in ospedale e le sue condizioni rimangono incerte.\nMarvel Zombi.\nNella serie \"Marvel Zombi\", Happy viene mutato in zombie da Giant Man e in seguito ucciso da James Rhodes.\nUltimate.\nNell'universo Ultimate, Tony Stark ha un giovane assistente che non ha mai completato i suoi studi al MIT e, pur comparendo di frequente, viene chiamato sempre e solo per cognome: Hogan.\nAltri media.\nCinema.\nMarvel Cinematic Universe.\nNel franchise del Marvel Cinematic Universe Happy Hogan \u00e8 interpretato da Jon Favreau, regista dei primi due film dedicati a Iron Man."}
{"id": "3519440", "revid": "1573940", "url": "https://it.wikipedia.org/wiki?curid=3519440", "title": "Apalone mutica", "text": "La tartaruga dal guscio molle liscia (Apalone mutica ) \u00e8 una tartaruga della famiglia dei Trionichidi che vive nel bacino idrografico del fiume Mississippi, nonch\u00e9 in quello del fiume Ohio e del corso inferiore del fiume Allegheny.\nTassonomia.\nGli studiosi riconoscono due sottospecie di \"Apalone mutica\":\nDescrizione.\nQuesta tartaruga \u00e8 solitamente di colore marrone o verde oliva e spesso \u00e8 ricoperta da puntini o linee pi\u00f9 scuri. \u00c8 l'unico trionichide privo di creste ossee sulle narici. I maschi misurano tra gli 11.5 cm ai 26,6 cm; mentre le femmine dai 16.5 cm ai 35.6 cm.\nBiologia.\nLa maturit\u00e0 sessuale media per le femmine \u00e8 compresa tra i 7 e 9 anni, mentre per il maschio, superati i 4 anni. Tra maggio e luglio la femmina depone 3-28 uova in terreni sabbiosi situati a circa 100 m di distanza dall'acqua.\nLa durata della vita di questa specie non \u00e8 registrata. Gli individui in cattivit\u00e0 hanno vissuto pi\u00f9 di 11 anni e si ritiene che siano in grado di vivere per 20 anni.\nMolto simile alla \"Apalone spinifera\", la \"Apalone mutica\" condivide gran parte del proprio areale con la tartaruga dal guscio molle spinosa (\"Apalone spinifera\")."}
{"id": "3519452", "revid": "767487", "url": "https://it.wikipedia.org/wiki?curid=3519452", "title": "Shin'ichir\u014d Tani", "text": "Carriera.\nClub.\nDurante tutta la sua carriera ha giocato con il Kashiwa Reysol.\nNazionale.\nConta una presenza con la Nazionale giapponese."}
{"id": "3519461", "revid": "599013", "url": "https://it.wikipedia.org/wiki?curid=3519461", "title": "Esther Vergeer", "text": "Esther \u00e8 stata una tennista diversamente abile, numero 1 del ranking mondiale, capace di vincere 42 prove del Grande Slam, 23 Tornei di fine anno e 8 medaglie alle Paralimpiadi, di cui 7 d'oro.Viene considerata la giocatrice che ha dominato maggiormente uno sport.\n\u00c8 stata la tennista in carrozzina numero uno al mondo ininterrottamente dal 1999, senza subire una sconfitta in singolare dal 30 gennaio 2003 e, con la vittoria del singolare femminile alle Paralimpiadi di Londra, ha raggiunto la quota record di 470 vittorie consecutive.\nIl 12 febbraio 2013, dopo aver gi\u00e0 saltato l'impegno degli Australian Open, annuncia il suo ritiro immediato dal tennis in carrozzina abbandonando la prima posizione mondiale dopo oltre quattordici anni.\nCarriera.\nEsther \u00e8 affetta da paraplegia dall'et\u00e0 di 8 anni a causa di un intervento chirurgico vicino al midollo spinale. Durante la riabilitazione ha imparato a giocare a pallavolo, basket e tennis in sedia a rotelle.\nDopo aver giocato diversi anni a basket viene invitata a far parte del team olandese di basket in carrozzina. Con la nazionale olandese riesce a vincere gli Europei del 1997.\nNel 1998 lascia perdere il basket e si concentra a tempo pieno sul tennis venendo seguita dall'allenatore Marc Kalkman. La sua prima grande vittoria fu agli US Open 1998, dopo questa vittoria pass\u00f2 dalla quindicesima alla seconda posizione mondiale. Nello stesso anno vince anche il Master di fine stagione.\nAl 6 luglio 2012 ha vinto 160 tornei nel singolare e 133 nel doppio con un totale di 679 vittorie 25 sconfitte nel singolare, e 436 vittorie e 34 sconfitte nel doppio.\nDal 2002 \u00e8 stata nominata per cinque volte al Laureus World Sports Awards nella categoria \"Sportsperson of the Year with a Disability\" riuscendo a vincere il titolo alla prima nomination e una seconda volta nel 2008.\nParalimpiadi.\nNel 2000 partecipa ai Giochi paralimpici di Sydney dove vince due medaglie d'oro, nel singolare vince il torneo senza mai perdere un set e nel doppio vince in coppia con Maaike Smit.\nNelle paralimpiadi 2004 ottiene nuovamente la doppia medaglia d'oro mentre nei Giochi paralimpici di Pechino vince la medaglia d'oro in singolare e quella d'argento nel doppio.\nGioca la quarta paralimpiade a Londra vincendo il quarto oro consecutivo in singolare superando Aniek van Koot per 6-0, 6-3 mentre si riprende l'oro nel doppio assieme a Marjolein Buis.\nIn totale pu\u00f2 quindi vantare 7 medaglie d'oro e una d'argento su otto tornei giocati, sommando singolo e doppio.\nTornei dello Slam.\nIn tutta la sua carriera ha partecipato in singolare a 21 tornei dello slam in singolare vincendoli tutti.\nIn totale nei tornei dello Slam ha vinto 9 volte gli Australian Open, 6 volte l'Open di Francia, 6 US Open.\nNel doppio ha vinto 7 Australian Open, 5 Open di Francia, 3 Wimbledon, 6 US Open riuscendo a completare il Grande Slam per ben due volte nel 2009 e nel 2011 risultato che non le \u00e8 permesso ottenere nel singolare visto l'inesistenza di un torneo a Wimbledon. Inoltre con la vittoria della medaglia d'oro \u00e8 riuscita a totalizzare il Grande Slam d'Oro.\nSe si fa un confronto globale nel tennis solamente due donne hanno vinto un numero maggiore di slam rispetto a Esther Vergeer ovvero Margaret Smith Court (64 vittorie) e Martina Navr\u00e1tilov\u00e1 (59 vittorie).\nMaster di fine anno.\nHa vinto un totale di 23 master di fine anno, 14 nel singolare e 9 nel doppio. Nel singolare ha vinto tutte le edizioni a cui ha partecipato ovvero dal 1998 al 2011. Nel doppio non ha vinto il titolo in tre occasioni nel 2000, 2004 e 2010, pu\u00f2 vantare per\u00f2 come detto nove titoli in dodici partecipazioni."}
{"id": "3519486", "revid": "599013", "url": "https://it.wikipedia.org/wiki?curid=3519486", "title": "Virna Dias", "text": "Giocava nel ruolo di schiacciatrice.\nCarriera.\nVirna Dias inizia a giocare a pallavolo nel 1982 in una delle squadre della sua citt\u00e0 natale, Natal. Nel 1985 inizia la carriera da professionista col Bradesco Esporte Clube, ma un anno dopo passa al Lufkin Esporte Clube, squadra con cui vince il suo primo campionato brasiliano. In questo periodo vince diverse competizioni con le nazionali giovanili. Nel 1990 resta inattiva per maternit\u00e0 pochi mesi dopo il suo matrimonio; nel 1991 riprende l'attivit\u00e0, esordendo in nazionale, ma giocando prevalentemente tornei minori. Per la stagione 1991-92 viene ingaggiata dalla Virtus Reggio Calabria, facendo la sua prima esperienza all'estero.\nNel 1992 torna subito in Brasile nel , mentre nelle due stagioni successive \u00e8 al Guaruj\u00e1 ed al Minas T\u011bnis Clube. In questo periodo diventa un punto cardine della sua nazionale: nel 1993 vince la medaglia d'argento al campionato sudamericano; nel 1994 vince la medaglia d'oro al World Grand Prix e la medaglia d'argento al campionato mondiale; nel 1995 vince la medaglia d'argento al World Grand Prix, al campionato sudamericano vince quella d'oro che le permette di partecipare alla Coppa del Mondo, dove si classifica al secondo posto.\nNelle tre stagioni successive \u00e8 al Tiet\u00ea V\u00f4lei Clube, al Minas T\u011bnis Clube e al Leites Nestl\u00e9 Jundia\u00ed, senza vincere alcuna competizione. Con la nazionale, invece, ottiene le maggiori soddisfazioni: nel 1996 vince il World Grand Prix, in cui viene premiata come Most Valuable Player, e la medaglia di bronzo ai Giochi della XXIX Olimpiade; nel 1997 vince il campionato sudamericano, venendo premiata anche in questa competizione come miglior giocatrice, e la medaglia di bronzo alla Grand Champions Cup; nel 1998 vince nuovamente il World Grand Prix.\nNel 1998 passa all'Uniban S\u00e3o Bernardo do Campo, con cui vince nuovamente la Superliga; nelle due stagioni successive gioca nel Clube de Regatas do Flamengo, con cui si aggiudina un altro campionato brasiliano. In questo periodo in nazionale vince due medaglie d'oro al campionato sudamericano, nel 1999 e nel 2001, la medaglia d'argento al World Grand Prix 1999, di cui \u00e8 Most Valuable Player, e quella di bronzo al World Grand Prix 2000; nel 1999 vince anche la medaglia di bronzo alla Coppa del Mondo ed ai XIII Giochi panamericani, mentre un anno si aggiudica la seconda medaglia di bronzo olimpica ai Sidney 2000.\nDopo due stagioni all'Associa\u00e7\u00e3o Desportiva Classista BCN di Osasco, in cui vince un altro campionato, torna a giocare al Minas T\u011bnis Clube. Con la nazionale nel 2003 vince un altro campionato sudamericano ed un'altra medaglia d'argento al alla Coppa del Mondo, nel 2004 vince il World Grand Prix, ma si classifica solo al quarto posto ai Giochi della XXVIII Olimpiade, al termine dei quali si ritira dalla nazionale.\nNella stagione 2004-05 torna a giocare in Italia nella Pallavolo Chieri, con cui vince la Top Teams Cup, venendo anche premiata come miglior ricevitrice. Al termine della stagione italiana lascia la pallavolo per dedicarsi al beach volley. Nella stagione 2008-09 torna a giocare nella pallavolo indoor per il Rio de Janeiro V\u00f4lei Clube, nel quale riveste il ruolo di riserva, riuscendo a vincere un'altra edizione della Superliga. Al termine della stagione si ritira definitivamente dall'attivit\u00e0 agonistica."}
{"id": "3519490", "revid": "110157", "url": "https://it.wikipedia.org/wiki?curid=3519490", "title": "Chiesa di San Michele Arcangelo (Cerveteri)", "text": "La chiesa di San Michele Arcangelo \u00e8 una chiesa di Cerveteri.\nStoria.\nLa chiesa e il monastero furono fondati alla fine del '400 dai monaci agostiniani,come si pu\u00f2 vedere nel chiostro porticato da un solo lato all'interno del convento. Qui era alloggiata la chiesa di San Pietro,che, cadendo in abbandono, venne delmolita per la costruzione di quest'ultima. La chiesa attuale risale al '600, ed inizialmente aveva il titolo di Santa Maria de Arudinientis, per poi essere intitolata a san Michele Arcangelo poich\u00e9 l'antica chiesa di San Michele Arcangelo sub ripa era in stato di degrado. Fu restaurata nel 1933 e nel 1941.\nLa chiesa, il convento e l'asilo sono curati dalle suore carmelitane missionarie\nDescrizione.\nLa chiesa si presenta oggi a navata unica voltata a botte e con tre altari, i laterali dedicati a sant'Agostino ed il maggiore \u00e8 dedicato a San Michele.Sopra l'altare maggiore vi \u00e8 una tela raffigurante San Michele nell'atto di uccidere il demonio, tra i santi Agostino e Monica. Le tele sopra i due altari laterali rappresentano l'Immacolata con i ss. Giovanni da S. Facondo, Nicola da Tolentino e Chiara da Montefalco a destra e a sinistra la messa di San Nicola da Tolentino per le anime del purgatorio. La prima pala \u00e8 databile al XV secolo mentre la seconda al XVIII secolo. Da notare sopra l'altare di sinistra un cartiglio con su scritto \"ALTARE PRIVILEGIATO PER I SOLI RELIGIOSI AGOSTINIANI\".\nLa chiesa ha copertura a volta a botte,ha cinque finestre di cui una in facciata,tre sul lato destro ed una che da sul convento sul lato sinistro.Vi sono due finestre murate sul lato sinistro. L'altare maggiore sorge all'interno di una grande cappella voltata a botte.Sopra l'arco della cappella vi \u00e8 scritto:\"SANCTE MICHAEL ARCHAGELE ESTO MEMOR NOSTRI\".Da notare in sagrestia il quadro della \"Madonna di Genazzano\".\nIl campanile.\nIl campanile si presenta come una piccola torretta in laterizio intonacata come la facciata.Presenta all'interno due campane,una delle quali vuole la tradizione sia del monastero di sant'Angelo alla valle della mola. La campana maggiore batte l'angelus 3-4-5-1 ogni giorno a Mezzogiorno, mentre ogni giorno suona a distesa alle 6:30 e alle 12:00. La piccola \u00e8 fissa e suona a scampanio con la grande nelle grandi occasioni e quando c'\u00e8 messa."}
{"id": "3519492", "revid": "767487", "url": "https://it.wikipedia.org/wiki?curid=3519492", "title": "Giusto Lodi", "text": "Giocava in cabina di regia. Aveva buona visione di gioco e senso geometrico; per contro non brillava particolarmente per rapidit\u00e0.\nCarriera.\nGiocatore.\nInizi\u00f2 la carriera nel Bolzano nel 1955 in IV Serie. Nella IV Serie 1955-1956 con i biancorossi vince il Girone D ma non ottiene l'accesso in terza serie poich\u00e9 perde le finali promozione contro la . La stagione seguente retrocede in Interregionale - Seconda serie.\nNel 1957 passa al Lanerossi Vicenza, club con cui esordisce in Serie A il 29 settembre dello stesso anno nella sconfitta per 2-0 contro la sul neutro di Napoli. Con i berici raggiunge il settimo posto della Serie A 1957-1958.\nNel 1958 si trasferisce al Forl\u00ec, club con cui milita due stagioni in Serie C.\nNel 1960 passa al , club con cui milita due stagioni in Serie C. Il primo gol tra le file dei \"labronici\" \u00e8 datato 4 dicembre 1960, nella vittoria esterna per 3-0 contro il .\nNel 1962 si trasferisce al ; con i lucani vince il Girone C della Serie C 1962-1963, ottenendo la promozione in Serie B. Nella prima stagione tra i cadetti con i \"rossoblu\" ottiene il nono posto.\nNel 1964 passa al Brescia, club con cui vince il campionato cadetto 1964-1965, conquistando la promozione in massima serie.\nNel 1965 torna a giocare in Basilicata, con il , club con cui ottiene il decimo posto tra i cadetti.\nNel 1966 passa al , club con cui esordisce l'11 settembre dello stesso anno nella vittoria casalinga per 1-0 contro l'. La stagione in \"rossoblu\" termin\u00f2 con il dodicesimo posto della Serie B 1966-1967.\nNel 1967 si trasferisce al Cosenza in Serie C. Con i calabresi milita cinque stagioni, assumendo anche la carica di capitano e diventandone allenatore/giocatore nella stagione 1970-1971 ed in quella seguente.\nIn carriera ha totalizzato complessivamente una presenza in Serie A e 120 presenze e 18 reti in Serie B.\nAllenatore.\nDivenuto allenatore/giocatore del Cosenza a partire dalla stagione 1970-1971, chiusa al nono posto, abbandona l'attivit\u00e0 agonistica per divenire solo allenatore dei \"silani\" nella Serie C 1972-1973, terminata al quattordicesimo posto.\nNel 1973 diventa allenatore del Messina, club con cui vince il Girone I della Serie D 1973-1974."}
{"id": "3519493", "revid": "1573940", "url": "https://it.wikipedia.org/wiki?curid=3519493", "title": "Battaglia di Giava (1942)", "text": " "}
{"id": "3519512", "revid": "3115", "url": "https://it.wikipedia.org/wiki?curid=3519512", "title": "Brodzany", "text": "Brodzany (in ungherese \"Brogy\u00e1n\") \u00e8 un comune della Slovacchia facente parte del distretto di Partiz\u00e1nske, nella regione di Tren\u010d\u00edn.\nNella dimora della famiglia Pu\u0161kin, Brodzany ospita il Museo slavo Aleksandr Sergeevi\u010d Pu\u0161kin, che documenta le relazioni fra la letteratura slovacca e le altre letterature slave. Il Museo slavo Aleksandr Sergeevi\u010d Pu\u0161kin \u00e8 parte della Biblioteca nazionale slovacca."}
{"id": "3519520", "revid": "3115", "url": "https://it.wikipedia.org/wiki?curid=3519520", "title": "Chynorany", "text": "Chynorany (in ungherese \"Kinor\u00e1ny\") \u00e8 un comune della Slovacchia facente parte del distretto di Partiz\u00e1nske, nella regione di Tren\u010d\u00edn."}
{"id": "3519521", "revid": "110157", "url": "https://it.wikipedia.org/wiki?curid=3519521", "title": "Cyber Spin", "text": "Cyber Spin \u00e8 un videogioco di corse futuristiche ispirato all'anime \"Future GPX Cyber Formula\", sviluppato dalla Arc System Works e pubblicato nel 1992 dalla Takara in Giappone e in America. Il videogioco \u00e8 conosciuto in Giappone con il titolo . Ad ogni livello di gioco, al giocatore vengono fornite delle password composte da lettere e numeri che servono a mantenere i propri progressi nel videogioco, senza necessit\u00e0 di utilizzare salvataggi. Dato che il videogioco \u00e8 basato sulla serie \"Future GPX Cyber Formula\", i personaggi che il giocatore pu\u00f2 utilizzare sono proprio i protagonisti dell'anime. La colonna sonora del gioco \u00e8 composta da Junya Kozakai."}
{"id": "3519526", "revid": "1543377", "url": "https://it.wikipedia.org/wiki?curid=3519526", "title": "Jonathan Levine", "text": "Biografia.\nLevine ha vinto l'Audience Award al Sundance Film Festival 2008 per il film \"Fa' la cosa sbagliata\" da lui diretto e scritto. Successivamente ha diretto altri due lungometraggi: \"50 e 50\", ispirato alla vita dello sceneggiatore Will Reiser, e \"Warm Bodies\", basato sull'omonimo romanzo dello scrittore Isaac Marion."}
{"id": "3519528", "revid": "6923", "url": "https://it.wikipedia.org/wiki?curid=3519528", "title": "Castello di Nus", "text": "Il castello di Nus, talvolta detto castello di Plane, \u00e8 un castello medievale della Valle d'Aosta. Posto nel comune di Nus, vicino alla frazione Plane, si trova sul promontorio a nord-ovest del borgo a guardia del vallone di Saint-Barth\u00e9lemy. Ancora oggi abitato, non \u00e8 visitabile se non in occasioni particolari, come in occasione della Giornata FAI del 2012.\nStoria.\nNon \u00e8 possibile definire con certezza la data di edificazione del castello, ma con tutta probabilit\u00e0 essa risale ad un periodo precedente al XIII secolo data la forma e l'antichit\u00e0 delle pietre del castello.\nSappiamo che esso era presente alla fine del XIII secolo: il castello di Nus compare infatti in un documento del 22 ottobre 1287, in cui Guillaume signore di Nus ne viene infeudato dal conte di Savoia. Nello stesso anno, a dicembre, e nel settembre 1295, il castello fu lasciato temporaneamente da Guillaume de Nus per ospitare gli inviati del conte di Savoia giunti in Valle d'Aosta per le \"audiences g\u00e9n\u00e9rales\", com'era consuetudine e precauzione dell'epoca, per evitare che i signori valdostani potessero cogliere l'occasione delle udienze per attentare alla vita del conte o dei suoi emissari. La consegna del castello per le udienze si ripet\u00e9 anche ad opera dei consignori Alexandre e Jean de Nus il 18 marzo 1337 e da parte di Pierre de Nus, che nell'agosto 1430 affid\u00f2 il maniero agli inviati del conte Amedeo VIII di Savoia.\nIl castello, in secoli successivi, venne modificato sino alle forme attuali raggiunte tra XIV e XV secolo oltre agli ultimi e radicali lavori di restauro eseguiti nel 1595 (come riporta la data incisa sull'architrave all'ingresso del cortile principale), necessari a seguito di un incendio scoppiato. Tali lavori consentirono di unire all'originario corpo del castello anche un torrione circolare.\nTra il XVII ed il XVIII secolo, il castello viene descritto come dimora confortevole, dotata di giardini e di ampi spazi per il soggiorno di piacere. Lavori di affresco delle sale interne vennero eseguiti sul finire del Seicento e poi nuovamente nell'Ottocento.\nIl castello disponeva anche di una piccola cappella dedicata a San Michele che rimase per molto tempo senza celebrazioni.\nNel XIX secolo, con l'estinzione della famiglia dei signori di Nus, il castello and\u00f2 in rovina sino a quando non venne recuperato in tempi recenti dall'amministrazione comunale.\nAd aprile 2012, in consiglio comunale \u00e8 stata presentata e subito ritirata una Mozione su \"Recupero e valorizzazione del castello di Plane\", per sollecitare nuovi interventi sul castello; comune e regione si stanno gi\u00e0 muovendo per accordarsi per un recupero del maniero.\nArchitettura.\nLe origini e il XIV secolo.\nFino agli inizi del XX secolo era ancora presente una torre quadrangolare, dal basamento a scarpa, poi crollata, simile a quelle presenti nei castelli valdostani di impianto primitivo e risalenti all'XI e al XII secolo, caratterizzati da un mastio centrale circondato da una cinta muraria.\nUn atto di spartizione del 1310 stipulato tra i fratelli Jean e Alexandre de Nus ci permette di farci un quadro generale del complesso di strutture presenti all'epoca. Nel documento che stabilisce gli ambienti comuni e quelli spettanti a ciascun fratello sono descritti alcun edifici del castello non contigui tra loro: uno di essi conteneva la cucina, una sala detta \"antica\", e una camera adiacente, al di sotto di essi si trovavano le stalle e la cantina. Un altro edificio conteneva una grande sala dipinta, ad indicare la volont\u00e0 da parte dei signori di Nus di attestare il proprio status elevato, al di sotto della quale c'era una stalla, collegata con una piccola camera e una balconata. \nTra gli elementi architettonici di propriet\u00e0 comune vi erano il mastio, il forno (ancora visibile oggi), la fontana nel cortile e la cappella di San Michele, e inoltre gli ingressi e i cortili interni ed esterni alle mura. \nNel castello vi era inoltre un'altra grande sala separata da questi due corpi principali e di propriet\u00e0 di Vuillermetus de Palacio, un nobile appartenente a un'altra famiglia valdostana.\nRisale all'epoca la finestra a crociera nella facciata meridionale del castello oggi in rovina.\nXV secolo.\nVari gli ampliamenti e le modifiche dalla seconda met\u00e0 del XV secolo in poi, sia per l'ingentilirsi della vita dei signori che per le mutate necessit\u00e0, con uno scarto della funzione primaria del castello, da difensiva a residenziale. \nTra gli ampliamenti, di cui sappiamo poco, si cita in un documento del 1474 una \"sala nova\"; \u00e8 degno di interesse il fatto che gi\u00e0 all'inizio del XIV secolo esistesse una \"sala decorata\", di cui per\u00f2 non restano tracce. Altri rimaneggiamenti importanti risalgono al 1595 circa, a stravolgere la struttura originaria del complesso. In quest'epoca il complesso di edifici frammentari probabilmente fu riunificato in un unico castello monoblocco a forma di T. Alla met\u00e0 del XVI secolo daterebbe il torrione circolare contenente una scala a chiocciola parzialmente scavata nella roccia viva a collegamento dei vari ambienti.\nXVI-XVII secolo.\nTra Seicento e Settecento all'interno del cortile si aprivano i loggiati dei vari piani a nord e a ovest, ed era per esempio in essi che venivano redatti gli atti: oggi chiusi, restano come traccia le tamponature eseguite in un periodo indeterminato. \nProprio in questo periodo la parte orientale del castello probabilmente fu progressivamente abbandonata: la torre diventa meno importante e viene relegata a una posizione marginale del castello abitato. Per il degrado e l'usura dei secoli l'ala orientale \u00e8 crollata in buona parte, e all'inizio del XX secolo era gi\u00e0 come la vediamo oggi.\nNel 1541 si parla di una stanza detta \"domus\" (in seguito definita \"salle rouge\") ossia una stanza del castello con funzione abitativa nei pressi della torre scaliera; tra le stanze, alcune sono indicate con il nome dell'occupante, come quella di Fran\u00e7ois-Ren\u00e9, o quella di \u00c9douard de Nus, che aveva soffitto a botte (era quindi al primo piano) ed era riscaldata.\nGli affreschi.\nNel salone di rappresentanza giunto fino a noi si conservano affreschi in stile barocco, forse a sovrapporsi, nel caso in cui si tratti della stessa \"sala decorata\" di cui abbiamo detto prima, ai dipinti pi\u00f9 antichi."}
{"id": "3519530", "revid": "1543377", "url": "https://it.wikipedia.org/wiki?curid=3519530", "title": "Lyari", "text": "Il fiume Lyari () \u00e8 un piccolo torrente effimero che scorre attraverso la megalopoli pakistana di Karachi da nord-est al centro e sfocia nelle acque del Mar Arabico. Si tratta di uno dei due fiumi di Karachi, l'altro \u00e8 fiume Malir. Il fiume \u00e8 lungo circa 50 chilometri. Esso nasce da un bacino idrografico che raccoglie le acque piovane.\nStoria.\nFino al 1950, il fiume aveva acqua pulita e pesci, con attivit\u00e0 agricole sulle sue sponde. Tuttavia, dopo l'indipendenza del Pakistan dal colonialismo britannico nel 1947, quando Karachi \u00e8 stato annunciato come la capitale del nuovo paese, un grande afflusso di profughi provenienti da diversi stati indiani cos\u00ec come da altre province del Pakistan \u00e8 venuto a vivere in citt\u00e0. Con la rapida crescita dell'economia della citt\u00e0, dell'industria e della popolazione, l'ecologia del fiume \u00e8 stata trasformata e sono aumentati gli scarichi delle acque reflue, dei liquami e dei reflui industriali nel torrente.\nOpere di riqualificazione urbana lungo il fiume.\nCon molti insediamenti abusivi creati nei dintorni del fiume, le inondazioni occasionali hanno causato perdite umane e di propriet\u00e0. Soprattutto, dopo la devastazione causata dalle piogge torrenziali nel 1977, \u00e8 stato necessario costruire argini lungo il fiume. Tuttavia nel 1990 ci sono state altre inondazioni. Nel 1986, \u00e8 stata fatta una proposta per costruire una superstrada sulle sue sponde che attraversasse la citt\u00e0.\nAutostrada.\nIl progetto dell'autostrada comprende un tratto di 16,5\u00a0km di sopraelevata che corre lungo entrambi i lati del fiume e che attraversa la citt\u00e0 di Karachi Port, come estensione alla tangenziale nord. I lavori sono iniziati nel 2002 senza alcun consenso pubblico, causando la demolizione di molte case e scuole con la motivazione che erano insediamenti abusivi.\nLe misure sono state fortemente discusse dalle popolazioni interessate, dalle organizzazioni della societ\u00e0 civile e delle Organizzazioni non governative per il fatto che almeno 200.000 famiglie avrebbero dovuto essere spostate dai siti di sviluppo oltre che per i costi economici e ambientali. Per questo motivo sono state fatte altre proposte per la costruzione dell'autostrada da parte di organizzazioni locali. Tuttavia, il progetto \u00e8 proseguito con il progetto di reinsediamento, che prevedeva un piano di delocalizzazione per spostare le famiglie interessate dalla costruzione dell'autostrada in aree appositamente costruite nella baia di Hawk's e a Taiser, nella periferia della citt\u00e0.\nAltri sviluppi ed ampliamenti.\nA parte lo sfratto e il reinsediamento delle molte famiglie a causa della costruzione dell'autostrada, in altre citt\u00e0 lungo il fiume come Gulberg, Nord Nazimabad, Saddar, Jamshed, Gulshan-e-Iqbal e Liaquatabad i piani di riqualificazione sono stati effettuati secondo lo schema di sviluppo del fiume Lyari.\nInquinamento.\nIl fiume \u00e8 il principale immissario di sostanze reflue nel mar Arabico, con un importo stimato di 909.000.000 di litri. L'unica entrata non-salina \u00e8 il locale di deflusso delle precipitazioni. Un gran numero di settori economici, tra cui il farmaceutico, il petrolchimico, il chimico, il tessile, le raffinerie e le industrie cartarie, opere di ingegneria e centrali termoelettriche che si trovano lungo il fiume, scaricano regolarmente i loro rifiuti industriali non trattati nel fiume. Con la crescente quantit\u00e0 di sostanze organiche fertilizzanti nell'acqua del fiume, l'ecologia marina lungo la scarpata costiera \u00e8 stata colpita in modo allarmante. Le sostanze inquinanti insieme ad altre perturbazioni ambientali hanno anche dimostrato di essere dannosi per la biodiversit\u00e0 di specie marine lungo il porto peschereccio di Karachi, tra cui le tartarughe verdi, gli uccelli e i mammiferi marini."}
{"id": "3519531", "revid": "287204", "url": "https://it.wikipedia.org/wiki?curid=3519531", "title": "Nicola Conci", "text": "Biografia.\nNicola Conci inizia a cinque anni lo studio del pianoforte sotto la guida di Aldo Ciccolini a Napoli, trasferitosi successivamente a Trento prosegu\u00ec gli studi musicali conseguendo il diploma con Iris Niccolini presso il Conservatorio di Bolzano, ove si iscrisse alla scuola di Composizione di Andrea Mascagni; conseguendo inoltre i diplomi di Canto, ramo didattico e di Musica corale e direzione di coro.\nFonda a Trento nel 1967 il coro di voci bianche I Minipolifonici, con il quale, dal 1970, partecipa a numerosi concorsi nazionali e internazionali (Arezzo, Prato, Tosculano Maderno), svolgendo concerti, recital, collaborazioni con orchestre sinfoniche e liriche in tutta Europa.\n\u00c8 chiamato al Teatro alla Scala di Milano dove, fra il 1988 e il 1993, ricopre la carica di direttore del Coro di Voci bianche, collaborando con direttori quali Riccardo Muti, Gianandrea Gavazzeni, Zubin Mehta, Lorin Maazel e altri.\nAssieme alla moglie, Eleonora Dalbosco, fonda nel 1993 \"I Minipolifonici della Citt\u00e0 di Milano\" con i quali esegue concerti in Italia e all'estero, incide un CD con musiche di Mozart, Haydn e Schubert in collaborazione con la Camerata strumentale e, per conto della Feniarco, il CD \"Giro, giro canto\", contenente canti per bambini.\nTiene corsi di Didattica corale, di Formazione musicale infantile e di Direzione di coro in Italia, in Francia, in Belgio e in Ungheria. \u00c8 autore di diverse pubblicazioni contenenti canti per bambini per la scuola materna per la primaria e per la scuola secondaria inferiore.\nIl Presidente della Repubblica Oscar Luigi Scalfaro gli ha conferito nel 1996 l'onorificenza di Commendatore per meriti artistici, pedagogici e culturali.\nTrasferisce nel 2002 la sede legale dei Minipolifonici in Umbria, dove dirige il centro didattico de \"I Minipolifonici\"."}
{"id": "3519536", "revid": "1776051", "url": "https://it.wikipedia.org/wiki?curid=3519536", "title": "Mike Rodgers", "text": "Il 13 agosto 2011 il suo agente, durante un'intervista televisiva, dichiara che Rodgers ha fallito un test antidoping risultando positivo ad uno stimolante proibito."}
{"id": "3519537", "revid": "287204", "url": "https://it.wikipedia.org/wiki?curid=3519537", "title": "TOCA Race Driver 2", "text": "TOCA Race Driver 2 \u00e8 un videogioco di guida, quinto titolo della serie TOCA, sviluppato e pubblicato da Codemasters nel 2004 per Microsoft Windows, PlayStation 2 e Xbox. Nel 2005 \u00e8 stato ripubblicato da Sumo Digital per PlayStation Portable.\nModalit\u00e0 di gioco.\nEsistono tre modalit\u00e0 distinte di gioco:\nNella modalit\u00e0 carriera il giocatore \u00e8 un pilota di un team privato in cerca di soldi e che correr\u00e0 in tutte le categorie presenti con altri piloti per entrare a far parte dello Shark Team, che partecipa al Masters Grand Prix, massima serie per monoposto a ruote scoperte.\nIl simulatore permette di affrontare 32 campionati di cui 3 extra e solo 2 licenziati (DTM e V8 Supercars), anche attraverso mezzi particolari come autoarticolati e vetture rally."}
{"id": "3519538", "revid": "767487", "url": "https://it.wikipedia.org/wiki?curid=3519538", "title": "Hradi\u0161te (Tren\u010d\u00edn)", "text": "Hradi\u0161te (in ungherese \"Sziklav\u00e1rhely\") \u00e8 un comune della Slovacchia facente parte del distretto di Partiz\u00e1nske, nella regione di Tren\u010d\u00edn."}
{"id": "3519541", "revid": "149485", "url": "https://it.wikipedia.org/wiki?curid=3519541", "title": "Michael Rodgers", "text": ""}
{"id": "3519542", "revid": "767487", "url": "https://it.wikipedia.org/wiki?curid=3519542", "title": "Ignazio Cuomo", "text": "Biografia.\nNotizie riguardanti la formazione dell'architetto sono sconosciute. Lavor\u00f2 al completamento della Villa Patern\u00f2, gi\u00e0 iniziata nel 1720 da Giovan Battista Nauclerio e conclusa nel 1739. Nel 1744 fu chiamato a risolvere il problema dell'approvvigionamento idrico del Palazzo Reale di Capodimonte e del Palazzo Reale di Portici, ma la sua idea, incentrata sull'utilizzo dell'acqua di Serino attraverso il restauro dell'antico acquedotto, fu scartata. Nel 1746 ebbe l'incarico dal Di Lecce nell'arredare il proprio appartamento.\nNel 1748 ebbe l'incarico di progettare la villa dell'avvocato Di Lecce a Portici, il cantiere dur\u00f2 fino al 1752; oggi la villa ha assunto il nome di palazzo Landriani ed \u00e8 sede di un istituto parificato cattolico. Nello stesso anno progett\u00f2 la trasformazione della residenza di Gaetano De Roberto a Chiaia. Nel 1749 fu chiamato presso la chiesa di Santa Maria di Portosalvo progettando la palazzina della congregazione; la palazzina fu decorata dal piperniere Gennaro Pagano, dallo stuccatore Nicola Scodes, dal falegname Antonio de Curtis e dal pittore Giuseppe Baldi. Nel 1751 ristruttur\u00f2 il palazzo di Gaetano Corletta a Chiaia e nel 1753 progett\u00f2 la masseria di Quattromani e la ristrutturazione del palazzo al Carmniello di Palazzo. Dal 1754 al 1759 si occup\u00f2 delle cristallerie di Raimondo di Sangro, poste nei sotterranei di palazzo di Sangro, e cur\u00f2 i lavori di ristrutturazione della cappella dei Sansevero.\nAgli inizi degli anni sessanta, sotto la supervisione di Antonio Joli, costru\u00ec macchine per il Teatro San Carlo. Tra il 1765 e il 1766 partecip\u00f2 alla sistemazione fognaria di via Foria dopo la lava dei Vergini, al concorso parteciparono quattro gruppi di idee: la prima era formata dagli ingegneri Sciarretta, Buonocore e Cimafonte; la seconda da Luca Arinello; la terza da Bartolomeo Vecchione; l'ultima, presentata nel giugno 1766, composta da Gennaro Papa, Gaetano de Tommaso ed il Nostro. L'intera opera fu, alla fine, affidata al Vanvitelli.\nTra il 1769 e la sua morte present\u00f2 una perizia sulla cupola della chiesa del Ges\u00f9 Nuovo, la perizia venne accettata nel 1772 - due anni dopo la morte dell'architetto - attraverso un dispaccio reale, ma venne respinta dal Vanvitelli che la trov\u00f2 irrilevante."}
{"id": "3519545", "revid": "767487", "url": "https://it.wikipedia.org/wiki?curid=3519545", "title": "Je\u0161kova Ves", "text": "Je\u0161kova Ves (in ungherese \"Jaskafalva\") \u00e8 un comune della Slovacchia facente parte del distretto di Partiz\u00e1nske, nella regione di Tren\u010d\u00edn."}
{"id": "3519546", "revid": "599013", "url": "https://it.wikipedia.org/wiki?curid=3519546", "title": "Pedro Jaro", "text": "Carriera.\nGiocatore.\nCadice.\nInizi\u00f2 a giocare nel Cadice nel 1982 e in quella stagione i gialloblu ottennero la promozione in Primera Divisi\u00f3n.\nLa stagione 1983-1984 si concluse con la retrocessione del Cadice. All'ultima giornata di campionato, quando la retrocessione era ormai matematica, l'allenatore Benito Joanet diede a Jaro, che allora aveva 20 anni, l'opportunit\u00e0 di esordire nella partita contro il Maiorca, era il 29 aprile 1984, Jaro gioc\u00f2 per tutti i 90 minuti e la partita fin\u00ec 1-1.\nNella stagione successiva fu il terzo portiere, dopo Claudio Silva Garcia e Andoni Cedr\u00fan, e il Cadice torn\u00f2 in Primera Divisi\u00f3n. Quindi si contese il posto da titolare con Jos\u00e9 Ram\u00f3n Bermell.\nNella stagione 1985-1986, Jaro fu titolare; nella stagione successiva scese in campo solo tre volte mentre Bermell gioc\u00f2 41 partite.\nNella stagione 1987-1988 torn\u00f2 titolare e il Cadice concluse il campionato al dodicesimo posto, il miglior risultato della sua storia.\nM\u00e1laga e Real Madrid.\nNell'estate del 1988 pass\u00f2 al M\u00e1laga, un'altra squadra della Primera Divisi\u00f3n.\nDifese la porta degli andalusi per due stagioni giocando sempre da titolare e collezionando 71 presenze.\nLe sue buone prestazioni non passarono inosservate e nel 1990 fu ingaggiato dal .\nAl Real fu il vice di Paco Buyo e vinse due Supercoppe spagnole e una Coppa del Re.\nBetis e Atl\u00e9tico Madrid.\nNel 1994 pass\u00f2 al Real Betis.\nAl termine della sua prima stagione con gli andalusi vinse il Trofeo Zamora, il premio assegnato ogni anno al miglior portiere della Liga tenendo conto del numero di gol subiti in base alle partite giocate.\nJaro gioc\u00f2 38 partite e sub\u00ec 25 gol.\nL'unico portiere del Betis che aveva vinto questo premio era Joaqu\u00edn Urquiaga, che lo aveva ottenuto nel 1935. Dal 1995 nessun altro portiere del Betis lo ha ricevuto.\nNella stagione 1995-1996 gioc\u00f2 40 partite, in quella successiva perse il posto da titolare, che pass\u00f2 a Toni Prats, ma scese in campo nella finale di Coppa del Re persa contro il per 3-2 a Madrid.\nAl termine della stagione lasci\u00f2 il Betis pass\u00f2 all', dove rest\u00f2 per due stagioni come sostituto di Jos\u00e9 Francisco Molina.\nCon i \"Colchoneros\" gioc\u00f2 soltanto tre partite, prima di ritirarsi nel 1999.\nDopo il ritiro.\nDopo il ritiro ha lavorato come allenatore dei portieri del Real Madrid.\nDal 2010 la 2014 ha fatto parte dello staff di Juande Ramos, come allenatore dei portieri della squadra ucraina del Dnipro Dnipropetrovs'k.\nDal 15 luglio 2016 entra a far parte dello staff tecnico della nazionale Ucraina guidato dall'allenatore Andriy Shevchenko, come allenatore dei portieri."}
{"id": "3519547", "revid": "287204", "url": "https://it.wikipedia.org/wiki?curid=3519547", "title": "Jeskova Ves", "text": ""}
{"id": "3519550", "revid": "767487", "url": "https://it.wikipedia.org/wiki?curid=3519550", "title": "Il diario del vampiro - Sete di sangue", "text": " Il diario del vampiro - Sete di sangue \u00e8 il secondo libro della serie \"I diari di Stefan\", facente parte della saga de \"Il diario del vampiro\" di Lisa J. Smith, pubblicato a gennaio 2011 negli Stati Uniti e in italiano a marzo. Il romanzo \u00e8 narrato dal punto di vista di Stefan e si configura come un antefatto delle vicende raccontate nella serie televisiva \"The Vampire Diaries\".\nTrama.\nDopo essere stati trasformati in vampiri, i fratelli Salvatore vivono in una caverna vicino a Mystic Falls, la loro citt\u00e0 natale. Mentre Damon \u00e8 apatico e ancora in lutto per Katherine, Stefan \u00e8 felice che la vampira che li ha trasformati sia morta e va a caccia tutti i giorni, mietendo vittime tra gli abitanti di Mystic Falls. Suo fratello beve solo se Stefan lo costringe perch\u00e9 non vuole essere un vampiro: preferirebbe, invece, morire e cerca anche di suicidarsi. Successivamente assistono al funerale del loro padre nascosti in un boschetto, ma la bussola di Jonathan Gilbert rileva la loro presenza e sono costretti a scappare, inseguiti dalla popolazione. All'ultimo momento salgono su un treno, che li conduce a New Orleans. Arrivati in citt\u00e0, Stefan riprende le sue battute di caccia, mentre Damon, irremovibile, rifiuta di nutrirsi per non diventare un mostro: giurando di vendicare le vittime del fratello, lo abbandona. Una notte, Stefan viene attratto in una macelleria dal sangue degli animali, e qui tre vampiri cercano di punirlo per aver cacciato nel loro territorio, ma vengono fermati dal loro capo, la vampira Lexi, che offre a Stefan una stanza a casa loro e gli insegna come usare i suoi poteri e controllare i suoi istinti. Lo introduce anche alla caccia degli animali, piuttosto che degli esseri umani: durante una battuta, il vampiro si allontana per seguire il battito di un cuore umano e trova un manifesto del \"Circo dei Mostri\" che annuncia il combattimento, previsto due giorni dopo, tra un puma e un vampiro: Damon, che \u00e8 stato catturato da Patrick Gallagher, proprietario del circo e occasionalmente cacciatore di vampiri. Per liberare il fratello, Stefan, fingendo di essere umano, ottiene un lavoro presso il circo. Assiste poi al combattimento, che vede Damon vincitore, ma non riesce a salvarlo. Intanto, inizia a frequentare la figlia di Gallagher, Callie, e se ne innamora. La ragazza capisce che Stefan \u00e8 un vampiro, ma non le importa perch\u00e9 anche lei lo ama e decide di aiutarlo a recuperare Damon. Due notti dopo, attuano il loro piano, ma il vampiro viene catturato, tramortito e rinchiuso in gabbia. Quando si risveglia, Gallagher gli comunica che combatter\u00e0 contro suo fratello in un duello all'ultimo sangue. Non vuole, mentre Damon sembra felice di avere un'occasione per ucciderlo. Stefan \u00e8 convinto che Callie l'abbia tradito, ma, durante la lotta, la ragazza incendia il tendone del circo, liberandoli. I fratelli Salvatore vengono accolti da Lexi, che li cura. Alcuni giorni dopo, Callie va a trovare Stefan di nascosto, informandolo che se ne sta andando e chiedendogli di seguirla perch\u00e9 lo ama. Il ragazzo accetta, ma improvvisamente Callie viene trafitta da un coltello da macellaio: Damon \u00e8 tornato dopo essersi nutrito di sangue animale e, dopo aver bevuto anche il sangue della ragazza, attacca Stefan, impalandolo, per poi andarsene. Lexi salva Stefan, ma per Callie non c'\u00e8 pi\u00f9 niente da fare. Ripresosi, parte in treno verso nuove destinazioni, continuando a spostarsi da una citt\u00e0 all'altra, bevendo solo sangue animale per espiare le sue colpe e onorare le sue precedenti vittime umane, sperando di non innamorarsi pi\u00f9 di una ragazza umana."}
{"id": "3519557", "revid": "767487", "url": "https://it.wikipedia.org/wiki?curid=3519557", "title": "Kl\u00e1tova Nov\u00e1 Ves", "text": "Kl\u00e1tova Nov\u00e1 Ves (in ungherese \"T\u0151k\u00e9s\u00fajfalu\") \u00e8 un comune della Slovacchia facente parte del distretto di Partiz\u00e1nske, nella regione di Tren\u010d\u00edn."}
{"id": "3519559", "revid": "287204", "url": "https://it.wikipedia.org/wiki?curid=3519559", "title": "Klatova Nova Ves", "text": ""}
{"id": "3519568", "revid": "767487", "url": "https://it.wikipedia.org/wiki?curid=3519568", "title": "The Girl Who Wouldn't Quit", "text": "The Girl Who Wouldn't Quit \u00e8 un film muto del 1918 diretto da Edgar Jones che aveva come interpreti Louise Lovely, Henry A. Barrows, Mark Fenton, Charles Hill Mailes, Gertrude Astor, William Chester, Philo McCullough.\nLa sceneggiatura di Doris Schroeder si basa su \"The Quest of Joan\", racconto di James Oliver Curwood di cui non si conosce la data di pubblicazione (un'altra fonte suggerisce che il soggetto sia un romanzo della stessa Schroeder).\nIl racconto di Curwood ebbe un altro adattamento cinematografico nel 1926 con il film \"Prisoners of the Storm\", diretto da Lynn Reynolds.\nTrama.\nJoan Tracy - dopo che suo padre Roscoe \u00e8 stato condannato per omicidio - \u00e8 stata cresciuta da Robert Carter, il sovrintendente del campo minerario dov'\u00e8 accaduto il delitto. Ormai adulta, la ragazza riceve un biglietto anonimo che le suggerisce di esaminare il contenuto di una cassa custodita in un magazzino. Carter si mette in allarme e tenta di comprare la cassa ad un'asta, dove, per\u00f2, viene venduta a Jim Younger. Joan informa Younger e, quando Carter e i suoi rubano la scatola, il giovane riesce a recuperarla. All'interno si trovano le prove che il delitto di cui era stato incolpato Roscoe era stato in realt\u00e0 commesso da Carter e da Morgan, il telegrafista del campo: i due avevano scaricato la colpa sul padre di Joan, incastrandolo con prove false. Roscoe finalmente esce di prigione e Joan sposa Younger.\nProduzione.\nIl film fu prodotto da Louise Lovely per l'Universal Film Manufacturing Company.\nDistribuzione.\nIl copyright del film, richiesto dalla Universal Film Mfg. Co., Inc., fu registrato il 13 marzo 1918 con il numero LP12179.\nDistribuito dall'Universal Film Manufacturing Company, il film usc\u00ec nelle sale cinematografiche statunitensi il 13 marzo 1918.\nNon si conoscono copie ancora esistenti della pellicola che viene considerata presumibilmente perduta."}
{"id": "3519570", "revid": "767487", "url": "https://it.wikipedia.org/wiki?curid=3519570", "title": "Kola\u010dno", "text": "Kola\u010dno (in ungherese \"Kalacsna\") \u00e8 un comune della Slovacchia facente parte del distretto di Partiz\u00e1nske, nella regione di Tren\u010d\u00edn."}
{"id": "3519571", "revid": "287204", "url": "https://it.wikipedia.org/wiki?curid=3519571", "title": "Kolacno", "text": ""}
{"id": "3519575", "revid": "124150027", "url": "https://it.wikipedia.org/wiki?curid=3519575", "title": "Sant'Ambrogio (Trebaseleghe)", "text": "Sant'Ambrogio \u00e8 una frazione del comune di Trebaseleghe, in provincia di Padova.\nGeografia fisica.\nSant'Ambrogio di Grion si colloca a met\u00e0 strada tra la linea lagunare veneta e la linea delle risorgive, una fascia alluvionale compresa tra i fiumi Brenta e Piave. Politicamente \u00e8 situato nella zona nordorientale della provincia di Padova e quindi in posizione centrale nelle Venezie, al confine con le provincie di Treviso (Scandolara di Zero Branco) e Venezia (Rio San Martino di Scorz\u00e8).\nIdrografia.\nZona ricchissima di risorgive l'abitato \u00e8 attraversato dal rio Storto (denominato rio Sant'Ambrogio in ambito consortile), a sud del centro abitato dal fiume Dese, a nord-ovest dallo scolo Corniana, a sud-ovest dallo scolo Trego e da numerosi altri corsi d'acqua denominati in veneto \"pioveghe\" (acque pubbliche), come la piovega dei Tre Comuni, a est.\nDese.\nOriginava a sud di Resana in provincia di Treviso ed era di risorgiva, attualmente per mezzo di una deviazione artificiale del suo corso verso nord del centro abitato vi confluiscono le acque provenienti da Castelfranco Veneto. \u00c8 il corso d'acqua pi\u00f9 importante del paese, v'entra ad ovest proveniente da Silvelle e prima ancora da Piombino Dese e dopo avere percorso un tratto a settentrione di via Ramo l'attraversa poco ad ovest dell'abitato per dirigersi in direzione sud-est ad attraversare poi la strada provinciale n. 44 \"Strada di Sant'Ambrogio\" a sud del centro paese. Lasciata quest'ultima il Fiume attraversa via Ponte Comune e sempre in direzione sud-est lascia poco dopo il territorio di Sant'Ambrogio di Grion per entrare in localit\u00e0 Ca' Nove di Scorz\u00e8.\nLungo il corso del Fiume Dese, l'\"Eridesius Flumen\" dei latini, a Sant'Ambrogio di Grion sono sorti durante l'alto Medioevo e soprattutto nel lungo periodo della Serenissima Repubblica Veneta numerosi Mulini azionati da ruote ad acqua. Nel Paese ve ne sono ben quattro, tre per la produzione di farine (Mulino Zanini, Bellato, Gumierato) e uno adibito a segheria (Mulino Barbiero).\nIl Fiume Dese nel suo sinuoso corso non manca d'avere creato aree di raro pregio ambientale-naturalistico come quella che ha il suo epicentro nel Mulino Zanini (detto Mulino dei Rossi) al quale si giunge da via Mulino Vecchio, una laterale di via Ramo, una zona di pace e tranquillit\u00e0 adatta alle gite in bicicletta della bella stagione. Pi\u00f9 a valle oltrepassata Via Ramo e il Mulino Bellato si arriva ai Prati di Sant'Ambrogio. Dei prati di cinquant'anni fa dove si andava il luned\u00ec dell'Angelo \"Pasquetta\" con la famiglia e gli amici a distendersi, giocare, \"ciacolare\" e consumare uova sode pane e salame \"de casada\" vino buono e i dolci della nonna, non rimane molto oggi a causa delle arature agricole precedute da abbondanti spargimenti di liquame, che se da un lato sono il guadagno dell'agricoltore, dall'altro hanno privato la comunit\u00e0 di uno spazio sociale-ambientale prezioso. Proseguendo ancora, tra il ponte di via Comune e il Mulino Gumierato (l'antico Mulino Duini) nell'area di contorno della \"Casa Celeghin\" troviamo un altro pregevole scorcio naturale con un ottimo mix formato dall'antico della dimora di via Grion, dal placido scorrere delle acque del Fiume e dall'ombra sulle sue acque formata dalle fronde dei pioppi cresciuti lungo le sue rive.\nIn passato il Fiume Dese \u00e8 stato interessato da eventi di piena che tanto danno hanno causato alle colture, ecco spiegato il motivo per cui il centro abitato \u00e8 sorto in sponda sinistra del corso d'acqua, difatti con la pendenza dei terreni tendente a sud-est \u00e8 molto pi\u00f9 probabile che il Fiume \"rompa\" in caso di piena l'argine in destra idraulica anzich\u00e9 quello in sinistra idraulica. Interventi pluridecennali fatti di escavazione e ricarico di terreno sugli argini attuati dall'allora Consorzio di Bonifica Dese Sile ora Acque Risorgive che hanno interessato tutta l'asta del Fiume escludendo solamente il tratto pi\u00f9 a monte dello stesso di pregio ambientale per non alterarne le peculiarit\u00e0, hanno finalmente garantito e salvaguardato i terreni e le comunit\u00e0 lungo lo stesso da fenomeni alluvionali causati da eccezionali eventi atmosferici. Anche se va detto che negli ultimi tempi gli eventi atmosferici localizzati in aree ristrette si sono fatti frequenti e potrebbero mettere a dura prova la tenuta degli argini del Dese.\nDopo avere lasciato Sant'Ambrogio di Grion il Fiume Dese attraversa i Comuni di Scorz\u00e8, Martellago, Mogliano Veneto/Venezia (Trevignano, Zelarino, Marocco), Marcon/Venezia (Zuccarello, Ca' Noghera, Tessera) per sfociare nella Laguna di Venezia poco a nord dell'Aeroporto \"Marco Polo\" di Tessera.\nRio Storto (Rio Sant'Ambrogio).\nIn ambito consortile (Consorzio di bonifica Acque Risorgive) \"nasce\" dal ponte di via Bovi a poche decine di metri dall'immissione della stessa nella SP 44 di Sant'Ambrogio. In realt\u00e0 il corso d'acqua continua a monte di via Bovi con il nome di Piovega di Levada transitando a nord di via dei Marcello e oltrepassato il centro abitato di Levada costeggiando via Munaron prendendo acqua dal Fiume Zero a monte del ponte in destra idraulica per mezzo di una chiavica. Sempre sull'attraversamento stradale di via Bovi confluisce lo Scolo Corniana proveniente da Silvelle e prima ancora Torreselle. Il Rio Sant'Ambrogio lasciata via Bovi attraversa la SP 44 e la costeggia per un tratto per deviare ad est dietro alla Chiesa Parrocchiale, dopodich\u00e9 attraversata poi via Berti si dirige verso sud. Il tratto tra via Berti e Via Rio San Martino pi\u00f9 a sud giustifica l'antico nome Rio Storto con un'infinit\u00e0 di anse appena ridotte di numero (fortunatamente) nei passati decenni da una mentalit\u00e0 prettamente contadina che privilegiava linee rette degli appezzamenti di terreno pi\u00f9 facilmente lavorabili a scapito di curve da dovere lasciare incolte. Col tempo ci si \u00e8 accorti che la rettifica delle curve dei corsi d'acqua aumentava di conseguenza la pendenza dei fondali e quindi la velocit\u00e0 dell'acqua e soprattutto in zone come quella di Sant'Ambrogio di Grion, con strati sabbiosi presenti a poche decine di centimetri dal piano di campagna facilmente erodibili dall'azione della corrente, ci\u00f2 provocava e provoca tuttora numerosi fenomeni di erosione delle sponde. Recenti interventi di ingegneria idraulica operati dal Consorzio di Bonifica Dese Sile ora Acque Risorgive hanno in parte rimediato ai danni del passato arrecati al corso d'acqua con la formazione nel tratto di canale a valle dell'abitato di aree golenali che nel caso di eventi di piena fungono da casse di espansione oltre ad avere funzione fitodepurante tramite la vegetazione ivi messa a dimora (fragmites soprattutto). Lasciato il ponte di via Rio San Martino il Rio si dirige verso sud-est per attraversare dapprima via San Benedetto e subito dopo via J.F. Kennedy a nord di Scorz\u00e8 e dopo avere transitato verso sud parallelamente a quest'ultima strada sfocia nel Fiume Dese.\nScolo Corniana.\nNasce in prossimit\u00e0 del Cimitero di Torreselle in Comune di Piombino Dese proprio dove vi era il tracciato di una delle quattro direttrici della via Cornelia Augusta (quello dei due nord-sud pi\u00f9 ad ovest), strada romana all'interno della centuriazione dell'agro altinate occidentale. Il corso d'acqua origina il suo nome da quello dell'antica strada, Cornelia Cornara Corniana. Durante il suo corso verso est arriva, attraversa e affianca per un tratto prima di lasciare sempre in direzione di levante via Gattoeo a Silvelle. Toccato poi Borgo Furo attraversa l'ex ferrovia Ostiglia e dopo avere percorso un tratto parallelamente e ad una certa distanza da via Bovi di Sant'Ambrogio confluisce nel Rio Sant'Ambrogio nel punto dove vi getta le proprie acque anche la Piovega di Levada a monte del ponte sulla via stessa.\nIl Corniana attualmente si presenta in uno stato pietoso quasi totalmente privo di una minima manutenzione che ne garantisca il normale deflusso dell'acqua con caratteristiche del tutto simili a quelle di molti ormai troppi fossati privati buoni solo ad essere tombati (interrati) per produrre qualche quintale di mais in pi\u00f9, meglio se privi di alberature che con la loro ombra ne riducono la produttivit\u00e0, con l'inevitabile conseguenza di fenomeni di allagamento in concomitanza ad eventi atmosferici anche di modesta entit\u00e0.\nTrego.\nLo scolo Trego vede l'inizio del suo corso nei pressi di via Dotti, che prende nome dall'omonimo mulino sul Fiume Dese pi\u00f9 a nord, sul confine tra i comuni di Piombino Dese e Trebaseleghe (Silvelle). Nel territorio di Silvelle prosegue col suo corso attraversando via Albare seguitando in direzione sud est parallelamente alla Strada Regionale \"Castellana\" (quella Mestre-Castelfranco Veneto). Dall'attraversamento di via Ottiva poi il corso d'acqua in localit\u00e0 \"Crosariole\" si dirige perfettamente rettilineo e parallelo ai decumani dell'Agro Altinate Ovest verso est per deviare bruscamente a sud prima e poco dopo ad est nuovamente per poi attraversare via Montello II Tronco entrando nel territorio di Trebaseleghe. Proseguendo verso est parallelamente a nord di via Lazzaretto il Trego si dirige verso la sponda destra del Fiume Dese nella localit\u00e0 che oggi \u00e8 denominata \"Obbia Alta\" ma che nel Medioevo era la Regola di Zuccareda. Entrato quindi nel territorio di Sant'Ambrogio di Grion, pochi metri prima di scontrarsi col Dese nei pressi del Mulino Barbiero (antica propriet\u00e0 degli Zuccareda) il canale devia di colpo verso sud per poi dirigersi nuovamente ad est costeggiando a nord prima via Obbia Alta II Tronco e dopo avere attraversato la S.P. n. 44 \"Strada di Sant'Ambrogio\" via Ponte Comune e sfociando finalmente nel Fiume Dese a monte del ponte della via stessa che l'attraversa.\nIn passato il Trego era frequente che esondasse anche con fenomeni atmosferici di non elevata intensit\u00e0 ma da quanto il fiume Dese dove sfocia \u00e8 stato escavato dal Consorzio di Bonifica Dese Sile ora Acque Risorgive e con la manutenzione operata annualmente dallo stesso, gli allagamenti sono scomparsi.\nI colmelli di Sant'Ambrogio.\nIl territorio paesano si suddivide in colmelli con denominazione antica e altri formatisi in epoca recente.\nIl termine colmello, di origine medioevale, si attesta nella citt\u00e0 di Treviso col significato di contrada cittadina, nelle campagne denominava e tuttora indica una piccola porzione del Paese cos\u00ec come ci riferisce \"Giacomo Dal Maistro\" nella sua opera postuma \"Noale tra storia e memoria\".\nUna prima macro-divisione rilevabile dalle mappe catastali della fine del XIII secolo vede il \"Commun di Grion\" posto a sud e il \"Commun di Sant'Ambrogio\" posto a nord. Occorre precisare che il territorio di Grion \u00e8 molto pi\u00f9 vasto di quanto attualmente si pensi, oggi viene localizzato a sud est del centro abitato lungo via Rio San Martino, ma Grion \u00e8 anche tutta l'area a sud ovest compresa tra la strada provinciale n. 44 fino al confine con Trebaseleghe (ovest) e Scorz\u00e8 (sud). Il Castello di Grion (Cigotto) era situato appunto appena al confine con l'abitato di Sant'Ambrogio subito ad occidente della provinciale che \u00e8 di recente costruzione e amministrativamente gli appartenevano le propriet\u00e0 e i fondi posti a sud fino al confine con Scorz\u00e8, ad est con Rio San Martino e ad Ovest con Trebaseleghe.\nVi sono poi all'interno dei due \"Communi\" sotto-denominazioni (colmelli) derivanti da toponomastica risalente a nomi di regole, contrade, casati, morfologia del territorio e di origine religiosa.\nZuccareda.\nUn antico colmello \u00e8 quello di Zuccareda, posto a sud dell'abitato nel quadrante nord-ovest dell'attuale incrocio stradale denominato \"Crosara Cagnin\", dal nome della nobile famiglia di notai che aveva la propria dimora dove oggi risiede la fam. Pastrello. Il termine \"Zochareda\" poteva indicare un luogo dove si andava a \"zocche\" e quindi a fare legname, a sterpaglia, forse in un bosco pubblico, una \"vizza\", dove potevano avere accesso i contadini per \"bruscare\". Dell'Abitazione non vi \u00e8 traccia da secoli a parte alcuni elementi edilizi che affiorano durante le arature dei campi limitrofi. Il Catastico dell'Agro di Treviso descrive questo \"quartiere\" con il nome di \"Regula de Zuchareda\" appartenente alla \"Pleve de tre Basseleghe\" cos\u00ec come le altre regole limitrofe compresa quella di Sant'Ambrogio di Grion. Incluso nel territorio di Zuccareda e quindi di propriet\u00e0 del casato vi era anche a nord un mulino sul Fiume Dese (Mulino Barbiero nell'attuale denominazione consortile).\nMazente (contrada).\nConfinante ad est con Zuccareda vi era la contrada denominata al \"Mazente\" racchiusa a nord e ad est dall'attuale via Rio San Martino. Essa \u00e8 identificabile con la propriet\u00e0 del patrizio veneziano Benedetto Capello la cui casa dominicale, seppure con pesanti rifacimenti di epoca moderna, persiste tutt'oggi. Di elevato pregio una parete interna affrescata databile alla fine del XV secolo di circa tre metri di lunghezza per l'intera altezza del piano (originariamente l'affresco si estendeva per sei metri), con dipinte scene fantastiche di caccia.\nFontane.\nLa regola di Fontane, oggi compresa nel territorio di Rio San Martino, confina ad ovest con il Grion, a sud con le Ca' Nove, a nord con Scandolara. Gran parte di Fontane e dei suoi abitanti (via Favorita) sono da sempre stati parte integrante della comunit\u00e0 di Sant'Ambrogio e solamente in tempi recenti queste terre sono state attribuite al Comune di Scorz\u00e8. Soprattutto in ambito ecclesiastico in passato ci\u00f2 \u00e8 stato causa di proteste da parte della Parrocchia di Rio San Martino che vedeva gli abitanti di Fontane versare la \"decima\" a quella di Sant'Ambrogio di Grion. Fontane \u00e8 attualmente solcato da via Favorita, via dall'Acqua, via Leonardo da Vinci, via Michelangelo Buonarroti e naturalmente via Fontane. Dai toponimi Fontane e dall'Acqua si deduce che la zona \u00e8 ricchissima di acqua di falda che sgorga naturalmente in superficie (fontanassi).\nMalcana.\nIl toponimo sopravvive nel nome della via che dall'attuale strada provinciale si dirige verso est fino al confine con Scandolara. Nelle mappe del Catasto Austriaco del 1845 liberamente consultabili on line nell'Archivio Storico del Catasto di Padova a lato dell'abitazione, tuttora esistente, posta a nord della strada in posizione mediana tra l'attuale strada provinciale n. 44 e il Capitello della Malcana, troviamo la scritta \"Masotto\" che con ogni probabilit\u00e0 era ad indicare l'allora casato proprietario dell'immobile. L'area interessata \u00e8 situata a nord-est della chiesa parrocchiale e per un buon tratto il suo sedime ricalca e coincide con il Decumano V Nord della centuriazione ovest di Altino. Nei secoli di abbandono seguiti alla caduta dell'Impero Romano d'Occidente la zona, che si presentava depressa e soggetta a fenomeni di allagamento in seguito ad eventi meteorologici di una certa intensit\u00e0, si impalud\u00f2 divenendo insalubre per la popolazione ivi residente. Le denominazioni malcanton, malcana quindi malsana stavano ad indicare aree depresse paludose non adatte alle attivit\u00e0 agricole infestate da zanzare portatrici della malaria. Non a caso la localit\u00e0 di Scandolara detta anche delle \"Tre Province\" dove prosegue il tracciato della strada che mantiene il nome Malcana, da sempre viene indicata dalla popolazione locale con il nome di \"Scandolara Bassa\", toponimo indicante terreni sotto quota e soggetti perci\u00f2 a ristagno d'acqua. In tempi recenti la via Malcana con il territorio circostante ha visto risolti i problemi di ristagno idrico con opere di espurgo dei fossati stradali eseguite dall'Amministrazione Comunale di Trebaseleghe.\nBoscalti.\nIl toponimo ora scomparso denominava il territorio a nord ovest di Sant'ambrogio di Grion ai confini con Levada Ca' Marcello a nord dell'attuale Via che dall'incrocio denominato \"Crosara\" conduce appunto a Levada in Comune di Piombino Dese.\nIl nome indica chiaramente lo stato boschivo e quindi incolto della zona e tale denominazione la si trovava ancora indicata nelle mappe del Catasto Austriaco del 1845 liberamente consultabili on line nell'Archivio Storico del Catasto di Padova .\nLe Fioron.\nIl toponimo ora scomparso compare nelle mappe del Catasto Austriaco del 1845 liberamente consultabili on line nell'Archivio Storico del Catasto di Padova . La scritta \u00e8 posta a lato di un'abitazione, tuttora esistente, localizzata in fregio all'attuale via Sant'Ambrogio di poco a nord della Canonica ma sul lato opposto della strada ad ovest di questa quindi.\n\"Le Fioron\" potrebbe avere una radice floreale oppure pi\u00f9 semplicemente essere il nome del casato sul quale insisteva.\nRisara.\nIl toponimo, amministrativamente scomparso, lo troviamo ancora riportato nelle mappe del Catasto Austriaco del 1845 liberamente consultabili on line nell'Archivio Storico del Catasto di Padova . La zona interessata \u00e8 quella posta a sud di via Ramo verso il confine con Silvelle (est) e Trebaseleghe (sud).\nL'area depressa e attraversata da cospicui corsi d'acqua in passato era soggetta a ristagno d'acqua ed \u00e8 facile ipotizzare che per queste peculiarit\u00e0 vi si effettuasse la coltura del riso \"Risare\" appunto.\nLe Motte.\nIl toponimo, recentemente ripreso (2013-2014) nel nome di una piovega, \"Fosso delle Motte\" appunto, espurgata recuperandone la funzionalit\u00e0 idraulica dal Consorzio di Bonifica Acque Risorgive, lo troviamo riportato nelle mappe del Catasto Austriaco del 1845 liberamente consultabili on line nell'Archivio Storico del Catasto di Padova . Sebbene in epoca moderna amministrativamente sia stato abbandonato, il toponimo \u00e8 sopravvissuto ad opera degli anziani abitanti della zona che hanno continuato a chiamarla con in nome \"Le Motte\"; inoltre lo stesso toponimo \u00e8 sopravvissuto nel soprannome di una famiglia originaria della zona \"Motta\" appunto. La zona interessata \u00e8 quella posta a nord e a sud dell'attuale via Prati racchiusa da est ad ovest dall'attuale via S. Ambrogio e dal corso del fiume Dese. \"Le Motte\" sta ad indicare un luogo importanza storico militare (sede del Castello di Cigotto) di epoca antica andato in disuso (distruzione ad opera delle truppe di Ezzelino da Romano) e successivamente abbandonato.\nI prati degli acquiferi.\nPer oltre un secolo Sant'Ambrogio ha rappresentato una localit\u00e0 fondamentale per l'approvvigionamento idrico destinato all'acquedotto di Venezia grazie alla presenza dei cosiddetti prati degli acquiferi (nelle mappe IGM sono indicati come \"sorgenti Nuove\" quelle attorno alla chiesa e \"sorgenti Vecchie\" quelle pi\u00f9 a sud). Nei decenni scorsi queste aree sono state soggette lo scavo di pozzi artesiani, ma attualmente risultano abbandonate o destinate all'attivit\u00e0 agricola.\nSono cinque (per un totale di meno di 10 ettari) le aree che conservano interessanti aspetti floro-faunistici in virt\u00f9 delle loro peculiarit\u00e0. La cosiddetta \"area ovest\", di fronte alla chiesa, risulta essere quella pi\u00f9 antropizzata perch\u00e9 soggetta ad attivit\u00e0 ricreative e sociali legate alla parrocchia.\nNel 2004 in occasione della firma di un accordo di programma tra il Comune di Venezia, il Comune di Trebaseleghe, VESTA per il risanamento dell'area dei pozzi di Sant'Ambrogio e la creazione del Museo dell'Acqua, il 15 marzo, alle ore 12.30, a Ca' Farsetti Venezia, si \u00e8 svolta una conferenza stampa di presentazione. Il progetto esposto aveva l'obiettivo di aumentare il grado di sicurezza degli impianti, riqualificando i manufatti di archeologia industriale che sono un'importante testimonianza storica dell'uso delle risorse idriche della citt\u00e0 di Venezia. Vesta aveva gi\u00e0 predisposto, con l'architetto Pietro Mainardis, un progetto preliminare per la sistemazione delle aree e la realizzazione di un parco tematico.\nLa situazione al 2012 \u00e8 la seguente:\nL'area delle \"fontane\" ad ovest della Chiesa \u00e8 stata acquisita dal Comune di Trebaseleghe che ad ogni Amministrazione che si sussegue ne vede cambiare la destinazione d'uso. Attualmente \u00e8 utilizzata a parcheggio auto e per la sagra paesana nonch\u00e9 per manifestazioni come il \"pan e vin\";\nLe aree a nord e ad est della Chiesa sono rimaste di propriet\u00e0 VESTA-VERITAS ad eccezione dell'ex abitazione del custode venduta all'asta a privati. In queste due zone sono stati trivellati due enormi pozzi, anzi tre uno \u00e8 stato eseguito fuori asse e quindi abbandonato e semi-tappato e come si poteva chiaramente osservare dalla strada ha scaricato per mesi acqua purissima direttamente sul Rio di Sant'Ambrogio in via Berti, i nuovi pozzi vanno a sostituire i vecchi ormai asciutti;\nLa piccola area a sud-ovest del centro abitato anch'essa non ha mutato di propriet\u00e0, VESTA-VERITAS ha effettuato anche qui la trivellazione di un pozzo;\nInfine l'area a sud-est del centro abitato che comprende una seconda ex abitazione del custode \u00e8 stata quella interessata dai lavori per il museo dell'acqua compresi incontri con i cittadini per illustrare i contenuti progettuali e finalit\u00e0 di salvaguardia di specie rare come le orchidee. Le opere tutt'oggi completate sono state la formazione di una \"tabula rasa\" al posto della centenaria siepe di multispecie arboree autoctone posta lungo il fossato di contorno con successiva messa a dimora di alberature del tipo \"aiuola cittadina\" a distanza di quattro cinque metri da albero ad albero.\nStoria.\nEpoca Classica.\nL'area dove situa Sant'Ambrogio ha avuto da millenni vocazione agricola, distante da venti a pi\u00f9 di trenta chilometri dai pi\u00f9 vicini Municipia quali Altinum, Tarvisium e Patavium, molto pi\u00f9 lontano era poi Acelum.\nLe tracce e i resti di epoca classica sono emersi sporadicamente e in quantit\u00e0 modesta soprattutto nei dintorni; ma il pi\u00f9 grandioso e duraturo monumento romano presente da duemila anni nel territorio \u00e8 senza dubbio la centuriazione, la divisione della terra in rettangoli (scamna) per l'assegnazione dei poderi ai veterani delle legioni imperiali\nSant'Ambrogio di Grion nell'agro ovest di Altino.\nIl territorio di Sant'Ambrogio di Grion era compreso nella centuriazione romana dell'Agro di Altino (Altinum), quella posta ad ovest del fiume Sile (Silis flumen) realizzata probabilmente nel 49 a.C. I principali tipi di divisione agraria erano fondamentalmente due, a centuriae, divisione in quadrati come nel caso dell'Ager Cis Musonem di Padova e a scamna, divisione in rettangoli ed \u00e8 il caso dell'Agro Altinate Ovest. Gli scamna, secondo quanto scrive Plinio Fraccaro, misuravano 30\u00d740 actus, i decumani erano grossomodo orientati in direzione est-ovest mentre i cardini ortogonali ai decumani erano orientati in direzione nord-sud. Una volta individuato il centro della centuriazione (Umbilicus Soli) mediante un rito religioso officiato da un augure, venivano tracciati i due assi principali ortogonali tra loro. L'Agro Altinate ovest, sempre secondo Plinio Fraccaro, aveva il Decumanus Maximus, partendo da ovest dallo scolo Rustega, antico corso del Fiume Muson (Musonius flumen) al confine con l'Ager Cis Musonem di Padova (Patavium), rintracciabile, oltre che con fossati e confini di propriet\u00e0 catastali, con le attuali Via Pitoche e Via Fossalta (Camposampiero, fraz. Rustega), Via Rustega e Via Cornariola (Trebaseleghe, fraz. Fossalta), il tratto di confine tra i Comuni di Noale e Trebaseleghe subito a nord della Chiesa di Cappelletta di Noale, Via Santa Margherita (Noale, fraz. Cappelletta), Via Ronchi, Via Venezia e Via Moglianese (Scorz\u00e8) fino a poco dopo la frazione di Cappella, tratto di Via Venier (Scorz\u00e8, fraz. Peseggia), tratto del confine tra i Comuni di Scorz\u00e8 e Mogliano Veneto, tratto di Via Vanzo (Mogliano Veneto), Via Sozzi (Mogliano Veneto, loc. Olme) e Via Cortellazzo (Mogliano Veneto, loc. Lazzaretto), Via Monte Grappa e Via San Valentino (Marcon). Il Kardo Maximus, partendo da sud sul ponte di Via Palazzone sul Fiume Muson a Salzano, \u00e8 rintracciabile, oltre che con fossati e confini di propriet\u00e0 catastali, con le attuali Via Ferrara e Via Spagnolo (Noale e fraz. di Moniego), tratto di Via Contea (Scorz\u00e8), tratto del confine tra i Comuni di Trebaseleghe (fraz. di Sant'Ambrogio di Grion) e Scorz\u00e8 (fraz, di Rio San Martino) coincidente con la Piovega dei Tre Comuni (dal latino publicus confermando l'origine di strada pubblica del tracciato), Via Peroni, Via Bramante e Via San Zuane (Zero Branco, fraz. Scandolara), Via Molin Cappello (Morgano), per perdersi e arrestarsi in prossimit\u00e0 del Fiume Sile al confine con l'Agro centuriato di Treviso (Tarvisium). Dall'incrocio di cardine e decumano massimi cos\u00ec tracciati si rileva la posizione dell'Umbilicus Soli lungo Via Ronchi di Scorz\u00e8 ad occidente del paese.\nI terreni da centuriare o erano frutto di bottini di guerra (\"Coloniae Militum\") oppure venivano acquistati dai possessori (\"Coloniae Agrariae\"), cos\u00ec avvenne nelle terre dei Veneti alleati di Roma soprattutto all'epoca dell'imperatore Augusto, tra il I secolo a.C. e il I secolo d.C. Gli appezzamenti di terreno venivano normalmente assegnati da Roma ai veterani dell'esercito a fine carriera ed \u00e8 molto probabile che agli stessi Veneti soldati di Roma fossero intestate le terre ridotte a coltura della X Regio - Venetia et Histria. Una prova di ci\u00f2 sono vari attuali toponimi di localit\u00e0 venete, pagi vici e conciliabula, che deriverebbero dai nomi dei possessori dei terreni coltivati, nomi di chiara origine veneta.\nDecumani e cardini a Sant'Ambrogio di Grion.\nLe tracce della centuriazione a Sant'Ambrogio di Grion sono tutt'oggi ancora visibili, facilmente rilevabili osservando una corografia con la disposizione dei campi coltivati che ancora ricalca quella di oltre duemila anni fa sempre secondo gli studi del sopra menzionato Plinio Fraccaro. Alcuni tratti di strade comunali, inoltre, corrispondono fedelmente al tracciato della centuriazione.\nIniziando da sud si rilevano tracce del Decumano II Nord in loc. Malcanton nel tratto lineare intersecante la strada provinciale 44 \"Strada di Sant'Ambrogio\" poco a nord dell'incrocio della \"Crosarona\" coincidente con una piovega proveniente dalla parte occidentale di Sant'Ambrogio di Grion. La vetust\u00e0 di questa linea \u00e8 confermata dalla presenza della Piovega (publicus), i decumani e cardini erano in antichit\u00e0 per legge suolo pubblico e pubblici erano i fossati e corsi d'acqua che li costeggiavano,\nalle strade sono sopravvissuti i corsi d'acqua che hanno mantenuto nei secoli il carattere giuridico di acqua pubblica. In altri casi l'antichit\u00e0 si evince dal toponimo o dal fatto che vi cade il confine tra fogli di mappa catastale o comunale/provinciale. In questo caso il decumano funge da confine meridionale di Sant'Ambrogio di Grion con Scorz\u00e8. Proseguendo verso Nord il Decumano III Nord \u00e8 evidenziabile in un tratto di Via Grion tra la sponda sinistra del Fiume Dese (Eridesius Flumen) e Via Ca' Nove. Il successivo Decumano IV Nord coincide col tracciato di una piovega sfociante nel Fiume Dese, pi\u00f9 ad oriente lo ritroviamo in una corta laterale di Via Sant'Ambrogio e attraversata la SP 44 nel rettilifilo di Via Rio San Martino. A settentrione della Chiesa parrocchiale vi \u00e8 il tracciato del Decumano V Nord identificabile con la Via Malcana. L'ultimo decumano presente a Sant'Ambrogio di Grion lo si individua in corrispondenza di una piovega che scorre a nord-est del paese che segna anche il confine settentrionale con Badoere.\nI cardini che attraversavano Sant'Ambrogio di Grion erano tre, il primo e pi\u00f9 importante che si ritrova ad est \u00e8 il Cardine Massimo (Kardo Maximus) che per un tratto segna il confine tra Sant'Ambrogio di Grion e Rio San Martino e che coincide con il corso della Piovega denominata dei \"Tre Comuni\" sfociante sul Rio Storto (denominato dal Consorzio di Bonifica Dese Sile Rio Sant'Ambrogio per distinguerlo da altri corsi d'acqua consortili aventi lo stesso nome) poco a monte del ponte sullo stesso lungo Via Rio San Martino. Proseguendo verso ovest si trovano tracce del Cardine II Sinistra in un tratto di una piovega che scorre ad occidente del paese (la stessa che attraversata la SP 44 evidenzia il Decumano II Nord), pi\u00f9 a nord in un altro tratto di piovega sfociante sul Fiume Dese in sponda sinistra a valle del \"Mulino Barbiero\", altre tracce si rilevano in un tratto di Via Olmi e lasciata questa nel tracciato del Rio Sant'Ambrogio da Via Bovi a Via levada. L'ultimo, il Cardine III Sinistra, \u00e8 identificabile in una piovega che scende da Via Ramo fino ad incrociare il Decumano IV Nord segnalato da un'altra piovega, lo stesso cardine segna un tratto del confine con Silvelle.\nLa centuriazione \u00e8 uno dei pi\u00f9 grandi monumenti romani giunta a noi nella sua quasi integrit\u00e0, sopravvissuta ai secoli di abbandono dovuti allo spopolamento delle campagne in seguito alle invasioni barbariche del Medioevo, e se si esamina lo strumento utilizzato per tracciarla, la Groma (traguardo orizzontale a quattro braccia disposte ad angoli retti)\n, cos\u00ec lontano dalla super tecnologia degli attuali strumenti ottici e satellitari, si intuisce la ragione per cui Roma fu incontrastata \"Caput Mundi\".\nIl Castrum a Sant'Ambrogio di Grion.\nNell'Ager Altinate Ovest oltre a quelli ancora visibili che hanno mantenuto e adeguato alle esigenze belliche delle varie epoche le proprie strutture, vi sono tracce di antichi castelli tutt'oggi rilevabili in toponimi come \"fratta\" dal greco medievale Phr\u00e0ktes, \"motta\"\" indicante un'altura, \"castellaro\" che indica un castello in rovina oppure osservando in una mappa catastale la forma tondeggiante di alcuni mappali che li individuano che segna discontinuit\u00e0 con la regolarit\u00e0 pressoch\u00e9 ortogonale delle altre particelle. Molti castelli furono edificati con la funzione di difesa dei coloni e delle terre coltivate dal pericolo delle invasioni barbariche, molti di essi di epoca romana, gotica e bizantina continuarono ad essere utilizzati in epoca medioevale\nDiversi \"castrum\" o \"vallum\" vennero innalzati lungo le grandi strade romane come la Via Aurelia, la Via Annia, la Via Cornelia Augusta, ecc., altri lungo i cardini e decumani della centuriazione. Non \u00e8 quindi per caso che il Castello di Cigotto, il Castello di Sant'Ambrogio di Grion, venga situato esattamente all'incrocio di due \"limites\" (linee rette \"rigores\" incrociantesi ad angolo retto \"normales\"), il Decumano IV Nord e il Cardine II Sinistra dell'Agro Altinate Ovest secondo la suddivisione in \"saltus\" (rettangoli) riscoperta e studiata dal Fraccaro.\nLa presenza di un castello a Sant'Ambrogio di Grion quasi certamente fin dall'epoca romana testimonia l'importanza del sito prima economica per la produzione cerealicola, successivamente in epoca medievale strategica in possesso del Vescovo-Conte di Treviso al confine con i territori dei Carraresi di Padova e la Serenissima Repubblica di Venezia futura \"dominante\" del Veneto.\nMedioevo.\nLe vicende della localit\u00e0 dal basso impero all'alto medioevo sono comuni a quelle dell'ex X Regio - Venetia et Histria, con continue incursioni di popolazioni barbariche ultima quella degli Ungari. Dapprima governate dai vassalli dell'imperatore del Sacro Romano Impero Germanico, le citt\u00e0 venete si organizzarono in liberi Comuni che sovente si coalizzavano in guerra contro l'Impero per staccarsi dalla sua autorit\u00e0.\nSpesso erano le une contro le altre in armi, ed \u00e8 in questo scenario che Sant'Ambrogio di Grion si trova conteso tra le signorie di Padova, Treviso e il dogado di Venezia, per non dire degli sconfinamenti degli Scaligeri di Verona o le mire espansionistiche di Ezzelino da Romano. Tutto questo si traduceva per la popolazione in saccheggi e distruzioni nonch\u00e9 soprusi ed eccidi con conseguenti carestie.\nL'ultimo e fatale colpo ai castelli di Trebaseleghe e Cigotto lo diede il terribile Ezzelino, rimasero da allora in rovina perdendo d'importanza militare e politica a favore della vicina Noale.\nA riunire nuovamente gran parte delle Venezie sotto un unico governo fu la Serenissima Repubblica di Venezia tra i XIV e il XVI secolo che, a parte la parentesi della Guerra contro la Lega di Cambrai, assicur\u00f2 ai Veneti circa quattrocento anni di pace e prosperit\u00e0.\nOrigine del toponimo \"Grion\".\nLa localit\u00e0 ebbe una certa importanza nel medioevo come zona strategica al confine con Padova e per questo fu sede di un fortilizio alle dirette dipendenze del vescovo di Treviso (il \"castrum S. Ambrosii cum ecclesia et pertinentiis suis\" \u00e8 citato nella bolla \"Justis fratrum\" del 1152). Secondo Carlo Agnoletti, lo stesso toponimo \"Grion\" deriverebbe dal nome di monsignor Gregorio Giustiniani, che resse la diocesi nel XII secolo; un'altra ipotesi la mette in relazione con la famiglia veneziana dei Grioni. Allora il territorio era diviso in due regole, Grion e Sant'Ambrogio appunto: la prima ospitava il castello e le milizie, la seconda la chiesa e la popolazione civile.\nDante Olivieri nel pi\u00f9 importante repertorio di toponomastica veneta del 1919 fa derivare Grion da nome di persona \"Graecone(m)\" (da \"greco\").\nIl toponimo \u00e8 diffuso anche nel Friuli attestato nella forma \"Griglons\" in documenti del XIII secolo. \"Griglons\" potrebbe avere una radice celtica e indicherebbe la pianta dell'erica.\nMulini sul Fiume Dese a Sant'Ambrogio di Grion.\nMulino Zanini.\n\u00c8 il primo mulino che si incontra sul Fiume Dese nel territorio paesano partendo da monte. Vi si giunge da una laterale di via Ramo, via Mulino Vecchio in posizione mezzana rispetto a questa. Proseguendo lungo la via oltre il mulino si sbocca in via Bovi. L'antico manufatto si trova nel bel mezzo di un'autentica oasi agro-naturale di rara bellezza. Nelle mappe del Catasto Austriaco del 1845 liberamente consultabili on line nell'Archivio Storico del Catasto di Padova l'opificio \u00e8 denominato \"Molino Benaja\" questo a conferma che nelle varie epoche i Mulini (molini in veneto) prendevano nome dal cognome del loro proprietario. Quest'usanza si \u00e8 protratta fino alla dismissione e cessazione dell'attivit\u00e0 molitoria (dagli anni sessanta del diciannovesimo secolo), da l\u00ec in avanti, soprattutto in ambito consortile (Consorzio di Bonifica Acque Risorgive) i mulini hanno mantenuto il nome dell'ultimo proprietario mugnaio anche dopo la cessione ad altri.\nMulino Bellato.\n\u00c8 il secondo mulino di Sant'Ambrogio di Grion che si incontra sul fiume Dese e se ne possono scorgere i ruderi voltando lo sguardo a mezzogiorno posizionandosi sul ponte dell'attuale via Ramo. Vi si giunge appunto da una laterale verso sud di via Ramo coincidente con la sommit\u00e0 dell'argine sinistro del fiume. \u00c8 desolante osservare una testimonianza storica della cultura rurale locale e veneta deperire anno dopo anno per incuria, il tetto dell'opificio \u00e8 crollato da anni e gli elementi atmosferici uniti alle piante che vi hanno trovato dimora lo stanno inesorabilmente sgretolando. Nelle mappe del Catasto Austriaco del 1845 liberamente consultabili on line nell'Archivio Storico del Catasto di Padova l'opificio \u00e8 identificabile ma \u00e8 privo di specifica denominazione.\nIl castello di Cigotto.\nLa bolla \"Justis fratrum\" del 1152 di Papa Eugenio III riporta che tra i possessi e le pertinenze del Vescovo-Conte di Treviso vi erano anche i beni della \"pieve di Trebaseleghe con il castello...e il castello di Sant'Ambrogio\".\nNegli \"Acta comunitatis tarvisinii\" del XIII secolo viene quantificato in lire 1614 il valore del castello di Grion con dipendenze e diritti annessi al fine di effettuare un'equa permuta con la rocca di Cornuda di propriet\u00e0 del vescovo di Treviso Alberto. In essi si menziona chiaramente \"...\"de uno castellare Grigloni cum circa, iurisditione, et signoria et cum omnibus aliis iuribus et racionibus pertinentibus dicto castellari et curie Grigloni\"; segue un elenco di \"clausurae\", \"mansi\" e coloni giacenti nel territorio di Grion, tra cui \"...de una clausura iacente in eodem territorio Sancti Ambrosi laboratum per Henricum...et de parte et rata que ipsi abebant in castro sancti Ambrosii et in frata de castro predicto Sancti Ambrosii...\".\nNel \"Cathasticum Agri Tarvisini\" del 1423 per la \"regula de S. Ambroso della Pleve de tre baseleghe\" si descrive \"...una via publica per la qual se va della ditta alla regula de grjon et in quella se tre ponti uno \u00e8 sora una plovega de una fontana de quella regula de santo ambruoso che corre per lo ditto territorio e finisse in lo fiume drie e per li Commun e homini delle regule de Santo Ambruoso e grion el ditto ponte die sir tignu in conzo el segondo ponte sora una plovega che corre per lo ditto territorio e finisse in lo fiume preditto et ditto ponte die rir tegnu in conzo per li habitador del vescovo de Treviso per li habitador che fo de Nicol\u00f2 da castelzigoto\"\"; ci\u00f2 a conferma che il Castello si trovava nella regola di Sant'Ambrogio al confine con la regola di Grion..\nMonumenti e luoghi d'interesse.\nChiesa parrocchiale.\nUno studio recente ipotizza che la fondazione e la dedica al Santo della chiesa di S.Ambrogio di Grion possa essere legata al passaggio di Sant'Ambrogio, il quale, per recarsi da Milano al Concilio di Aquileia nel settembre del 381, avrebbe percorso un'antica via venetica che passava dove era situato l'antico castello, per evitare le strade romane in disfacimento e frequentate da banditi in cerca di bottino. La coincidenza temporale del mese di settembre con l\u2019antica sagra di S. Ambrogio di Grion (terza domenica di settembre) e con la Fiera di Trebaseleghe (7 settembre) crea un legame, e una probabile origine motivata, tra le due manifestazioni e il passaggio del Santo lungo la strada in esame. \nIl primo documento che parla della Chiesa di S.Ambrogio di Grion \u00e8 la Bolla pontificia stilata da Papa Eugenio III il 3 maggio 1152 indirizzata la Vescovo di Treviso Bonifacio; con essa si poneva la cattedrale di San Pietro sotto la diretta protezione del Pontefice e si elencavano, confermandole, le varie pertinenze della diocesi. \u00c8 un documento storico preziosissimo in quanto permette di ricostruire con precisione l'estensione e l'organizzazione di quest'ultima: vi sono riportati pievi e monasteri, ma anche villaggi, corti, porti e castelli. Sono citati anche i diritti vescovili sul fiume Sile. Il testo \u00e8 sottoscritto, oltre che dal Papa stesso, da undici cardinali. In essa si legge: \"Castrum Sancti Ambrosii cum ecclesia et pertinentiis suis\": il castello di Sant'ambrogio con la Chiesa. Risulta chiaro quindi che la prima chiesa citata era situata all'interno dell'antico castello, il quale sorgeva all'incrocio tra un decumano ed un cardo romano e l'antica via venetica, circa 400 metri a sud dell'attuale chiesa, spostato circa un centinaio di metri a ovest dell'attuale via S.Ambrogio.\nNell'ambito del vescovado di Treviso la Parrocchia di Sant'Ambrogio di Grion appartiene al Vicariato di Camposampiero.\nLa sagra patronale, fino al 1874, si svolgeva la terza domenica di Settembre, giorno della consacrazione della vecchia chiesa. A causa della sopraggiunta ricorrenza della Braccia di Porta Pia (20 Settembre 1870) il Vescovo ordin\u00f2 che tutte le sagre paesane della diocesi fossero spostate alla quarta domenica di ottobre \"...\"affinch\u00e9 non fosse adito a violazione di rubbriche\"\", allo scopo di contrastare la crescente onda anticlericale che si appropriava delle festivit\u00e0 ecclesiali trasformandole in festivit\u00e0 civili con il pretesto di nuove ricorrenze legate al Regno d'Italia. Col passare del tempo, le sagre delle altre parrocchie della diocesi tornarono ai giorni soliti. Per S.Ambrogio, con la chiesa in costruzione e da consacrare, rimase la quarta di ottobre. La nuova chiesa fu consacrata il 7 dicembre 1937 (giorno di S.Ambrogio), ma la sagra non fu spostata.\nVilla Berti, Scarpis, Paganini, Marcon.\nSorta poco pi\u00f9 a est del centro, \u00e8 una tipicissima villa veneta secentesca con evidenti tratti palladiani.\nLa casa padronale si organizza in piano nobile, mezzanino e volume rialzato timpanato, cui si aggiungono i caratteristici camini con canna fumaria aggettante rispetto alla facciata e comignolo a piramide rovesciata. Al centro del primo piano si apre una trifora somigliante a una serliana, affiancata da una coppia di finestre architravate con davanzale aggettante. Sul mezzanino si trovano quattro aperture ovali e, al centro della sopraelevazione, si trova un'altra trifora simile alla precedente. Il timpano che corona la sopraelevazione, fiancheggiata da volute, presenta un oculo al centro.\nCompletano la villa le due belle barchesse e il semplice oratorio di San Giovanni Nepomuceno, quest'ultimo di propriet\u00e0 della parrocchia.\nVilla Celeghin.\nSi trova a sudest del centro, presso il confine con Scorz\u00e8. Risalente al Cinquecento, mantiene ancora i tratti originali e si articola in un corpo centrale, organizzato in due piani e soffitta, affiancato da un volume laterale.\nIn piano terra dell'edificio principale si caratterizzava per una serie di arcate a tutto sesto in parte tamponate. Al centro del piano nobile si apre una bifora con archi acuti trilobati separati da una colonnina con capitello corinzio; gli si aggiungono altre due finestre e un'ulteriore monofora con arco trilobato tamponata. Il sottotetto presenta una finestra archivoltata per illuminare la soffitta. Il tetto si imposta su una cornice di gronda a dentelli.\nLa costruzione laterale ha linee pi\u00f9 semplici, con le aperture disposte in modo regolare."}
{"id": "3519579", "revid": "599013", "url": "https://it.wikipedia.org/wiki?curid=3519579", "title": "Secondo voi", "text": ""}
{"id": "3519582", "revid": "220472", "url": "https://it.wikipedia.org/wiki?curid=3519582", "title": "Kr\u00e1sno (Slovacchia)", "text": "Kr\u00e1sno (in ungherese \"\u00d3sz\u00e9plak\") \u00e8 un comune della Slovacchia facente parte del distretto di Partiz\u00e1nske, nella regione di Tren\u010d\u00edn."}
{"id": "3519583", "revid": "599013", "url": "https://it.wikipedia.org/wiki?curid=3519583", "title": "Castello di Quart", "text": "Il castello di Quart \u00e8 uno dei castelli della Valle d'Aosta, attualmente in restauro, posto nel comune di Quart, in Valle d'Aosta.\nDescrizione.\nIl castello di Quart compare anche nello stemma e nel gonfalone cittadino.\nSotto il castello si trova il villaggio di Vollein, adagiato su una collina ove nel 1968 sono stati ritrovati i resti di una necropoli del neolitico tra le pi\u00f9 antiche testimonianze di insediamenti umani in Valle d'Aosta. Anche salendo lungo il sentiero che parte dal castello si possono incontrare alcune coppelle preistoriche: la passeggiata panoramica \u00e8 corredata da pannelli didattici su flora, fauna, geologia e ritrovamenti preistorici e porta all'eremo del Beato Emerico, con prato attrezzato per i pic nic.\nStoria.\nIl castello di Quart sorge su un promontorio scosceso da due lati, posto all'imbocco della Valsainte. La sua parte pi\u00f9 antica venne eretta nel 1185 da Jacques de la Porte de Saint-Ours, capostipite della dinastia dei signori di Quart.\nIl castello, successivamente, sub\u00ec delle importanti modifiche quando ricadde sotto la signoria dei Savoia dopo che l'ultimo erede della famiglia dei signori di Quart, Henri, era morto nel 1378. I Savoia mantennero il controllo del castello sino al 1550 quando il duca Carlo II decise di concedere il feudo di Quart al presidente Laschis che l'anno successivo lo vendette a Charles-Fran\u00e7ois Balbis.\nNel 1610 il castello venne nuovamente venduto, questa volta al conte Nicola Coardo il quale dopo due anni lo cedette alla famiglia dei Perrone di San Martino la quale mantenne la propriet\u00e0 del castello sino all'anno 1800 quando lo stabile venne venduto al comune di Quart.\nIl comune, nel 1874, vendette il castello ad una famiglia privata che vi instaur\u00f2 un'azienda agricola che fece perdere allo stabile molto del suo carattere originario. Nel 1991 quest'ultima lo rivendette alla regione Valle d'Aosta che ne \u00e8 l'attuale proprietaria. .\nGli importanti lavori di restauro, iniziati negli anni duemiladieci sono ancora in corso per riportare il castello al suo antico splendore. Al termine delle operazioni, inizialmente previste per il 2013, esso ospiter\u00e0 il Museo Etnografico Valdostano.\nNel 2003, in occasione dell'apertura al pubblico, all'interno del castello Sarriod de la Tour, \u00e8 stata allestita una mostra denominata \"Fragmenta picta\", in cui erano esposti alcuni antichi frammenti di pitture ritrovati durante i lavori di scavo nel castello di Quart.\nNel 2016 un cantiere evento (Ch\u00e2teaux Ouverts) ha permesso di visitare il castello in restauro."}
{"id": "3519589", "revid": "120987700", "url": "https://it.wikipedia.org/wiki?curid=3519589", "title": "Dan Boren", "text": "Biografia.\nDan \u00e8 il figlio di David Boren, attuale rettore dell'Universit\u00e0 dell'Oklahoma, ex-senatore e governatore dell'Oklahoma.\nBoren ottenne un master in gestione aziendale nel 2000. Due anni dopo ottenne un seggio alla \"Camera dei Rappresentanti dell'Oklahoma\", dove rimase fino al novembre 2004. In quel periodo infatti venne eletto al Congresso per rappresentare il secondo distretto congressuale dell'Oklahoma. Boren venne rieletto per altri cinque mandati fino a quando nel 2012 annunci\u00f2 il suo ritiro dalla Camera.\nBoren \u00e8 un democratico moderato ed era membro della Blue Dog Coalition. Ci\u00f2 vuol dire che si trova in disaccordo con alcune idee liberali del suo partito; ad esempio nel 2009 si oppose alla decisione del Presidente Obama di chiudere il carcere di Guantanamo. In seguito si \u00e8 schierato con i repubblicani opponendosi alla riforma sanitaria di Obama.\nFa parte del consiglio di amministrazione della National Rifle Association, oltre ad esservi iscritto da molti anni."}
{"id": "3519590", "revid": "247222", "url": "https://it.wikipedia.org/wiki?curid=3519590", "title": "Men in Black (brano musicale)", "text": ""}
{"id": "3519591", "revid": "767487", "url": "https://it.wikipedia.org/wiki?curid=3519591", "title": "Livina", "text": "Livina (in ungherese \"L\u00e9vna\") \u00e8 un comune della Slovacchia facente parte del distretto di Partiz\u00e1nske, nella regione di Tren\u010d\u00edn."}
{"id": "3519596", "revid": "963244", "url": "https://it.wikipedia.org/wiki?curid=3519596", "title": "Vicariato apostolico della Germania settentrionale", "text": "Il vicariato apostolico della Germania settentrionale (in latino: \"Vicariatus Apostolicus Germaniae Septentrionalis\") \u00e8 una sede soppressa della Chiesa cattolica.\nTerritorio.\nIn origine, il vicariato apostolico si estendeva in Europa Settentrionale e comprendeva i territori settentrionali della Germania (Sassonia, Brema, Renania, Vestfalia) nonch\u00e9 i territori dell'odierna Danimarca, Svezia, Norvegia e la Slesia.\nAl momento della soppressione, il vicariato apostolico si estendeva sui seguenti territori della Repubblica di Weimar: lo Stato di Brema, la citt\u00e0 libera di Amburgo, la citt\u00e0 libera di Lubecca, l'exclave di Lubecca del Libero Stato di Oldenburg, il Meclemburgo-Schwerin, il Meclemburgo-Strelitz e lo Schaumburg-Lippe.\nStoria.\nCon l'avvento della Riforma protestante la Chiesa cattolica aveva visto sopprimere \"de facto\" la totalit\u00e0 delle diocesi del nord della Germania e della Scandinavia. Solo piccoli gruppi erano rimasti fedeli al cattolicesimo e per questi la Congregazione di Propaganda Fide istitu\u00ec nel 1622 le \"missioni nordiche\", affidate a tre nunzi apostolici: al nunzio di Colonia erano affidate le missioni nella Germania settentrionale; a quello di Varsavia le missioni della Svezia e del Meclemburgo; infine al nunzio di Bruxelles erano affidate le missioni cattoliche in Danimarca e Norvegia.\nIl lieve aumento del numero dei cattolici in questi Paesi determin\u00f2 Propaganda Fide all'erezione del vicariato apostolico delle Missioni del Nord, il 28 aprile 1667, con sede a Brema.\nNel XVIII secolo il territorio si ridusse per l'erezione del vicariato apostolico dell'Alta e Bassa Sassonia, eretto il 6 aprile 1709 e soppresso nel 1780; del vicariato apostolico della Sassonia, eretto nel 1743 e soppresso nel 1921; e del vicariato apostolico di Svezia (oggi diocesi di Stoccolma), eretto il 23 settembre 1783.\nA seguito del congresso di Vienna (1815) e della ridefinizione dei confini degli Stati membri della Confederazione germanica, la Santa Sede intervenne con una serie di bolle pontificie che ridisegnarono la geografia ecclesiastica tedesca. Nel 1821 e nel 1824, con le bolle \"De salute animarum\" e \"Impensa romanorum pontificum\", il vicariato apostolico cedette porzioni del suo territorio che vennero incorporate nelle diocesi di M\u00fcnster, Paderborn, Breslavia, Osnabr\u00fcck e Hildesheim.\nNel 1834 cedette un'ulteriore porzione del suo territorio per l'erezione del vicariato apostolico di Anhalt.\nPapa Gregorio XVI il 17 settembre 1839 con il breve \"Ex pastoralis\" stabil\u00ec ad Amburgo la residenza del vicariato apostolico.\nIl 7 agosto 1868 cedette altre porzioni del suo territorio a vantaggio dell'erezione della prefettura apostolica di Danimarca (oggi diocesi di Copenaghen) e della prefettura apostolica dello Schleswig-Holstein e contestualmente assunse il nome di vicariato apostolico della Germania settentrionale.\nA partire dal 1846 il vicariato apostolico fu amministrato, in qualit\u00e0 di pro-vicari, dai vescovi di Osnabr\u00fcck, ai quali, dal 15 novembre 1921, fu attribuito il titolo di vicari apostolici.\nNei primi anni del XX secolo il vicariato apostolico contava all'incirca 79.000 cattolici distribuiti in 17 parrocchie e altrettante stazioni missionarie; i preti erano circa 47 e 10 le comunit\u00e0 religiose femminili.\nInfine, il 13 agosto 1930 fu soppresso con la bolla \"Pastoralis officii\" di papa Pio XI ed il suo territorio incorporato in quello della diocesi di Osnabr\u00fcck."}
{"id": "3519603", "revid": "767487", "url": "https://it.wikipedia.org/wiki?curid=3519603", "title": "Livinsk\u00e9 Opatovce", "text": "Livinsk\u00e9 Opatovce (in ungherese \"Ap\u00e1tl\u00e9vna\") \u00e8 un comune della Slovacchia facente parte del distretto di Partiz\u00e1nske, nella regione di Tren\u010d\u00edn."}
{"id": "3519604", "revid": "287204", "url": "https://it.wikipedia.org/wiki?curid=3519604", "title": "Livinske Opatovce", "text": ""}
{"id": "3519605", "revid": "287204", "url": "https://it.wikipedia.org/wiki?curid=3519605", "title": "Cima del Vallonetto", "text": "La Cima del Vallonetto (3.217 ) \u00e8 una montagna del Gruppo d'Ambin nelle Alpi Cozie. Si trova in Val di Susa (Piemonte).\nDescrizione.\nLa montagna si trova fuori dallo spartiacque principale tra la Francia e l'Italia in quanto \u00e8 collocata a sud della Punta Sommeiller ed \u00e8 da questa separata dalla Punta Galambra.\n\u00c8 collocata alla testata della cresta che divide la Val di Susa dalla \"Valfredda\" e che ha il Monte Jafferau come elevazione pi\u00f9 significativa.\nIl Bivacco Sigot si trova nei pressi della montagna e costituisce un buon punto d'appoggio per la sua ascensione.\nSalita alla vetta.\nSi pu\u00f2 salire sulla vetta partendo dal Rifugio Levi Molinari oppure dal Rifugio Scarfiotti (2.165 m). In quest'ultimo caso si seguir\u00e0 la strada sterrata per il Colle del Sommeiller fino al pianoro del \"Pian dei Frati\" (2.600 m circa), e si devier\u00e0 quindi sulla destra lungo un sentiero che conduce al \"Passo dei Fourneaux\" (3.137 m). Percorrendo una lunga ma facile cresta interamente detritica si perviene, con alcuni saliscendi, al \"Passo Galambra\" (3.078 m), a brevissima distanza dalla Punta Galambra. Dal passo si seguono le tracce di sentiero che costeggiano i poco lontani torrioni della Cima del Vallonetto e, con un ultimo passaggio un po' esposto, si sbuca sulla cresta finale dove \u00e8 collocata una piccola croce metallica. Poco sotto la vetta \u00e8 posizionato il bivacco Gianfranco Joannas (3.216 m), ex ricovero militare inaugurato nel 2015 e sempre aperto per tutti gli alpinisti.\nL'ascensione \u00e8 generalmente valutata con difficolt\u00e0 EE (escursionisti esperti), e comporta dalle 3 alle 4 ore di cammino dal rifugio."}
{"id": "3519609", "revid": "124808", "url": "https://it.wikipedia.org/wiki?curid=3519609", "title": "Clipart", "text": ""}
{"id": "3519615", "revid": "1781667", "url": "https://it.wikipedia.org/wiki?curid=3519615", "title": "Mal\u00e9 Kr\u0161te\u0148any", "text": "Mal\u00e9 Kr\u0161te\u0148any (in ungherese \"Kiskeresnye\") \u00e8 un comune della Slovacchia facente parte del distretto di Partiz\u00e1nske, nella regione di Tren\u010d\u00edn."}
{"id": "3519617", "revid": "287204", "url": "https://it.wikipedia.org/wiki?curid=3519617", "title": "Male Krstenany", "text": ""}
{"id": "3519619", "revid": "1543377", "url": "https://it.wikipedia.org/wiki?curid=3519619", "title": "Japan Soccer League Cup 1991", "text": "La Japan Soccer League Cup 1991 \u00e8 stata la sedicesima edizione del torneo calcistico organizzato dalla Japan Soccer League, massimo livello del campionato giapponese di calcio.\nSi tratta dell'ultima edizione del torneo, che dal 1992 fu sostituita dalla J. League Cup.\nRisultati.\nPrimo turno.\nLe gare del primo turno preliminare si sono disputate il 16 agosto 1991, ad eccezione di due incontri (Toshiba-Otsuka Pharma e Yomiuri-Ch\u016b\u014d B\u014dhan) avuti luogo il giorno successivo.\nSecondo turno.\nLe gare del secondo turno preliminare si sono svolte il 24 agosto: videro in lizza le dodici squadre qualificate al turno precedente (6 provenienti dal primo raggruppamento, 6 dal secondo) pi\u00f9 Nissan Motors e JR-East Furukawa (nome assunto dal Furukawa Electric), qualificate automaticamente in quanto finaliste dell'edizione precedente.\nQuarti di finale.\nGli incontri validi per i quarti di finale del torneo si sono svolti il 25 agosto.\nSemifinali.\nLe semifinali del torneo hanno avuto luogo il 30 agosto.\nFinale.\nPer il secondo anno consecutivo, la finale si disput\u00f2 al Mizuho Rugby Stadium di Nagoya: l'incontro, svoltosi il 1\u00ba settembre 1991 vide lo Yomiuri disputare la sua terza finale, contro l'Honda Motor, che per la prima volta disput\u00f2 la finale del torneo."}
{"id": "3519620", "revid": "24443", "url": "https://it.wikipedia.org/wiki?curid=3519620", "title": "Colle di Ambin", "text": ""}
{"id": "3519623", "revid": "767487", "url": "https://it.wikipedia.org/wiki?curid=3519623", "title": "Mal\u00e9 Uherce", "text": "Mal\u00e9 Uherce (in ungherese \"Kisugr\u00f3c\") \u00e8 un comune della Slovacchia facente parte del distretto di Partiz\u00e1nske, nella regione di Tren\u010d\u00edn."}
{"id": "3519624", "revid": "287204", "url": "https://it.wikipedia.org/wiki?curid=3519624", "title": "Male Uherce", "text": ""}
{"id": "3519630", "revid": "767487", "url": "https://it.wikipedia.org/wiki?curid=3519630", "title": "Piet Punt", "text": ""}
{"id": "3519634", "revid": "729019", "url": "https://it.wikipedia.org/wiki?curid=3519634", "title": "Castello di Introd", "text": "Il castello di Introd (in francese, Ch\u00e2teau d'Introd) \u00e8 uno dei castelli della Valle d'Aosta, e sorge a Introd, in localit\u00e0 Plan d'Introd.\nStoria.\nIl castello di Introd fa risalire le proprie origini al XII secolo quando venne costruito con una struttura piuttosto semplice, costituita da un mastio quadrato circondato da una cinta muraria non eccessivamente spessa. Viene nominato nei documenti della castellania del Ch\u00e2tel-Argent nel 1244.\nPer esigenze di migliorare la struttura, Pierre Sarriod nel 1260 lo fece ampliare facendolo divenire una vera fortezza. Ulteriori modifiche nel XV secolo portarono il castello a una forma pi\u00f9 arrotondata.\nIl castello sub\u00ec due traumi in tempi moderni che costrinsero a nuovi restauri: un incendio nella seconda met\u00e0 dell'Ottocento e uno all'inizio del Novecento. In particolare in quest'ultimo caso i lavori vennero diretti nel 1910 dall'architetto Jean Chevalley per commissione del proprietario, il cavalier Gonella, portando il castello alla forma attuale.\nOggi il castello, di propriet\u00e0 dei conti Caracciolo di Brienza, nella sua parte aperta al pubblico \u00e8 gestita dalla Fondation Grand-Paradis, grazie alla concessione in comodato data dai conti al comune di Introd.\nA luglio 2012 la torre del castello \u00e8 stata riaperta al pubblico dopo un intervento del restauro che ha coinvolto anche altre parti del complesso.\nDescrizione.\nIl salone interno \u00e8 decorato con un affresco che corre nel salone lungo le pareti: vicino al soffitto sono incorniciate tante singole scene in ciascuna delle quali \u00e8 raffigurato un albero diverso. Al di sotto si trova una tappezzeria a \"trompe-l'\u0153il\".\nGli annessi rurali.\nIl granaio.\nDi fronte al castello, caso raro di conservazione, si trova un granaio rinascimentale completamente in legno con splendidi portali in ferro battuto.\nL'\u00d4la: la scuderia del castello.\nNon distante si trova l'antica scuderia, oggi nota col nome di \"cascina L'\u00d4la\", nome che deriverebbe dal termine \"ala\" in patois, per il tetto a un solo versante. L'\u00d4la, che presenta sulla facciata principale 5 colonne di 1,8 m di diametro, ha influenzato l'architettura delle stazioni ferroviarie della linea Aosta - Pr\u00e9-Saint-Didier, nell'alta Valle d'Aosta."}
{"id": "3519636", "revid": "124866371", "url": "https://it.wikipedia.org/wiki?curid=3519636", "title": "Personaggi di Mad Men", "text": "Questa voce contiene un elenco dei personaggi presenti nella serie televisiva Mad Men e comparsi in pi\u00f9 di un episodio.\nPersonaggi principali.\nDon Draper.\nDonald \"Don\" Draper (vero nome Richard \"Dick\" Whitman) \u00e8 interpretato da Jon Hamm.\nIl passato di Don, uno dei filoni principali della narrazione, viene mostrato in vari flashback che si susseguono nel corso delle puntate della serie. Il suo vero nome \u00e8 in realt\u00e0 Dick Whitman: nato da una giovanissima prostituta morta nel darlo alla luce, egli viene cresciuto nella fattoria di famiglia dal suo padre naturale, Archie Whitman (Joseph Culp), e dalla moglie di lui, Abigail (Brynn Horrocks). Nel contesto dell'America impoverita degli anni della Grande depressione, vive un'infanzia misera e infelice accanto a un padre violento e a una matrigna dura e severa (l'unico rapporto che ricorder\u00e0 con affetto di quel periodo sar\u00e0 quello con il fratellastro, Adam, di qualche anno pi\u00f9 piccolo di lui). Quando \u00e8 ancora bambino, Dick \u00e8 testimone della morte accidentale del padre, rimasto ucciso sul colpo dal calcio di un cavallo imbizzarrito. Dopo qualche tempo, la matrigna inizia a frequentare un altro uomo, \"zio\" Mac. Nel 1950, allo scoppio della guerra di Corea, Dick si arruola volontario, esclusivamente allo scopo di fuggire da un ambiente familiare che gli era divenuto intollerabile. Arrivato sul luogo del conflitto, viene messo agli ordini del tenente Don Draper (Troy Ruptash); poco tempo dopo, questi rimane ucciso in un'esplosione: Dick, ferito, prima di perdere i sensi riesce a scambiare le loro piastrine identificative. Quando si risveglia in un letto d'ospedale da campo, tutti ormai lo credono \"Don Draper\": \u00e8 la sua occasione per cambiare totalmente vita. Incaricato di scortare a casa la salma del commilitone \"Dick Whitman\", osserva non visto dal treno la scena dei suoi parenti giunti a ritirare la bara alla stazione: solo Adam riesce a scorgerlo da lontano, ma nessuno crede al bambino, che dice di aver visto Dick ancora vivo. Assunta quindi l'identit\u00e0 di Don Draper, negli anni cinquanta egli inizia a lavorare come venditore di auto usate: a un certo punto viene rintracciato da Anna Draper (Melinda Page Hamilton), la vedova del vero Don, di cui egli non sapeva l'esistenza. Riconosciuto da lei come un impostore, l'uomo \u00e8 costretto dunque a rivelarle la verit\u00e0, ma la donna, invece di smascherarlo, decide di aiutarlo a mantenere il segreto e col tempo diventer\u00e0 la sua migliore e pi\u00f9 fidata amica. Mentre lavora come rappresentante per una ditta di pellicce, Don conosce Betty (January Jones), che lavora come modella e che sposa nel 1953, dopo aver ottenuto il \"divorzio\" da Anna, con la quale, formalmente, risultava ancora sposato: Betty viene per\u00f2 tenuta completamente all'oscuro sul suo passato, sulla sua vera identit\u00e0 e sulla stessa esistenza di Anna. Dal matrimonio nasceranno tre figli, Sally (Kiernan Shipka), Bobby e Eugene. Il primo incontro fra Don e Roger Sterling (John Slattery), il proprietario dell'agenzia pubblicitaria presso cui far\u00e0 carriera, avviene nel 1955 circa, nel negozio di pellicce in cui Don lavora: saputo che Sterling fa il pubblicitario, egli gli sottopone con insistenza le idee che era andato realizzando autonomamente, convinto di avere un certo talento. \u00c8 cos\u00ec che inizia a lavorare presso l'agenzia Sterling Cooper di Madison Avenue, New York, teatro delle storie di \"Mad Men\": all'avvio della prima stagione, ambientata nell'anno 1960, Don ne \u00e8 ormai diventato il direttore del reparto creativo, dove il suo carisma ed il suo talento sono ampiamente riconosciuti.\nPrima stagione\nNella prima stagione, la vita di Don \u00e8 apparentemente quella di un uomo di successo: lui, Betty e i figli vivono in una bella casa nel sobborgo di Ossining, vicino a New York, nel suo lavoro ha fama di pubblicitario brillante e talentuoso (come dimostra anche risolvendo lo spinoso caso della campagna pubblicitaria per le sigarette Lucky Strike, che i recenti studi sui danni del fumo sulla salute avrebbero potuto mettere in difficolt\u00e0) e inoltre, nonostante sia sposato, ha numerose donne, come la pittrice Midge (Rosemarie DeWitt), donna libera e anticonformista, e Rachel Menken (Maggie Siff), proprietaria di un grande magazzino, cliente della Sterling Cooper, che riesce a sedurre dopo un intenso corteggiamento. In ufficio gode del generale rispetto di tutti i colleghi e dell'ammirazione della neoassunta segretaria, la giovane Peggy Olson (Elisabeth Moss), della quale anzi \u00e8 fra i primi a riconoscere talento e potenzialit\u00e0, e che promuover\u00e0 a copywriter. Gli unici contrasti sono con il giovane e ambizioso account manager Pete Campbell (Vincent Kartheiser), che non si sente sufficientemente valorizzato e che cerca invano di scavalcarlo proponendo sue idee ai clienti.\nIn realt\u00e0, come confessa a Rachel, la sua filosofia di vita essenzialmente nichilista \u00e8 improntata al pi\u00f9 freddo cinismo e alla consapevolezza della vacuit\u00e0 di sentimenti come l'amore e della profonda solitudine di ciascun individuo. Anche la moglie Betty, dietro l'apparenza realizzata, si sente insoddisfatta e infelice, tanto che Don, dopo qualche iniziale resistenza, acconsente a che ella si sottoponga a delle sedute di psicoanalisi. Ma la vera crisi giunge quando Don riceve la visita inaspettata del fratellastro Adam (Jay Paulson), riuscito a rintracciarlo dopo anni: riportato bruscamente a un passato che aveva cercato in tutti i modi di cancellare, Don per\u00f2 lo respinge, dandogli del denaro e pregandolo di non cercarlo mai pi\u00f9. Deluso, Adam accetta, ma, qualche tempo dopo, disperato, si impicca, non prima di aver spedito a Don un pacco contenente vecchie fotografie e i ricordi della loro vita insieme. Questo finisce casualmente nelle mani di Pete Campbell, che quindi viene a sapere il segreto sulla vera identit\u00e0 di Don: egli cerca di sfruttare questa informazione per ricattarlo e ottenere una promozione, ma il suo piano fallisce miseramente.\nSeconda stagione\nNella seconda stagione, ambientata nel 1962, sul lavoro Don trova un avversario nel nuovo responsabile delle vendite dell'agenzia, Herman \"Duck\" Phillips (Mark Moses), con il quale spesso le opinioni differiscono e che non apprezza il temperamento creativo e \"anarchico\" di Don. Intreccia una relazione con Bobbie Barrett (Melinda McGraw), moglie e manager del comico Jimmy Barrett (Patrick Fischler), testimonial di una marca di patatine. I due amanti, mentre si recano alla villa sull'oceano di lei, hanno un incidente automobilistico, e vengono soccorsi da Peggy: \u00e8 evidente che fra capo ed ex segretaria non vi \u00e8 solo un semplice rapporto di lavoro, perch\u00e9 la ragazza viene in aiuto a Don in un momento di difficolt\u00e0 e mantiene il riserbo su un suo segreto, proprio come l'uomo aveva fatto per lei in passato.\nMessa in sospetto dalle allusioni di Jimmy, Betty, fino ad allora ignara dei numerosi tradimenti del marito, giunge alla conclusione che Don e Bobbie abbiano una relazione, e caccia l'uomo di casa; l'improvviso aggravarsi della salute del padre di lei, Gene, la costringe per\u00f2 a richiamarlo. Mentre si trovano a casa di quest'ultimo, attenti a dissimulare la loro crisi coniugale di fronte ai parenti, hanno un rapporto sessuale, ma ci\u00f2 non induce Betty a riaccogliere in casa il marito.\nDesideroso di sfuggire a quella penosa situazione, Don approfitta di un viaggio di lavoro in California per sparire per qualche tempo e andare a trovare la sua amica Anna: egli le confida che teme di aver distrutto tutto quello che aveva cercato di costruire in quegli anni, ma ella lo rincuora e gli dice che non \u00e8 troppo tardi per salvare il suo matrimonio. Tornato a New York, Don scopre che i maneggi di Duck hanno portato alla vendita della Sterling Cooper all'agenzia britannica Puttnam Powell &amp; Lowe: Duck per\u00f2, che sperava in tal modo di avere la meglio su Don accaparrandosi la carica di nuovo presidente, finisce per avere la peggio, perch\u00e9 i nuovi proprietari decidono di sacrificarlo per non perdere l'apporto prezioso di Don. A casa, invece, Betty comunica al marito che ha scoperto di essere di nuovo incinta: i due decidono di provare a ricucire il loro rapporto.\nTerza stagione\nNel 1963, mentre la gravidanza di Betty procede normalmente, la famiglia Draper deve fronteggiare il rapido aggravarsi della salute di Gene, che muore improvvisamente poco prima della nascita del nipotino; la morte del nonno colpisce soprattutto la piccola Sally, a lui molto legata, che proprio a seguito di ci\u00f2 inizia a comportarsi in modo stranamente indisciplinato, come la sua insegnante, Suzanne Farrell (Abigail Spencer), informa i genitori. Proprio nei confronti di Suzanne Don intraprende un prolungato corteggiamento, e infine i due diventano amanti; nel frattempo, anche Betty inizia a essere attratta da un altro uomo, di nome Henry Francis (Christopher Stanley).\nSul lavoro, Don, Roger e gli altri colleghi devono constatare la loro diminuita importanza, ora che l'agenzia ha cambiato proprietario: a rappresentare i nuovi proprietari \u00e8 giunto dall'Inghilterra il nuovo direttore finanziario Lane Pryce (Jared Harris), i cui tagli alle spese e al personale sono causa di frequenti contrasti con Don. Anche l'amicizia con Roger attraversa un periodo poco felice: Don disapprova il fatto che l'amico abbia deciso di divorziare per sposare una giovane segretaria, e soprattutto che lo abbia costretto a formare un contratto con la Sterling Cooper (il rapporto di lavoro fino ad allora era basato su un accordo verbale, ritenuto sufficiente visto il rapporto di amicizia). In compenso, Don riesce a conquistare la fiducia di un cliente pi\u00f9 che prestigioso, il proprietario della catena alberghiera Conrad Hilton, personaggio eccentrico.\nQuando Betty scopre finalmente il pacco che anni prima Adam aveva spedito a Don, nonch\u00e9 altri documenti compromettenti come l'atto di divorzio da Anna Draper, il marito \u00e8 costretto a confessarle tutta la verit\u00e0: il suo vero nome, il suo passato, lo scambio di identit\u00e0. Betty non lo denuncia, ma capisce di non conoscere affatto l'uomo che ha sposato, di non potersene fidare e anzi di non amarlo pi\u00f9: i due convengono che \u00e8 arrivato il momento di separarsi, e danno la notizia ai figli, che reagiscono con grande tristezza.\nNel frattempo, saputo che la Sterling Cooper \u00e8 stata messa di nuovo in vendita, Don decide, proprio nel momento in cui la sua vita privata raggiunge il momento pi\u00f9 basso, di riprendere il controllo almeno della sua carriera: convince l'altro socio anziano, Bert Cooper (Robert Morse), Roger e anche Lane Pryce a fondare una nuova agenzia, e coinvolgono nell'impresa anche Peggy, Pete, la segretaria Joan Holloway (Christina Hendricks) e il responsabile del settore televisione Harry Crane (Rich Sommer): sono i primi passi della nuova Sterling Cooper Draper Pryce.\nQuarta stagione\nSiamo alla fine del 1964: un anno dopo il termine della terza stagione, Don e Betty sono ormai divorziati, e la donna si \u00e8 risposata con Henry. Dopo un anno di attivit\u00e0, la Sterling Cooper Draper Pryce \u00e8 ormai affermata, anche se dipende ancora grandemente dal suo cliente principale, la Lucky Strike. Tornato single, Don \u00e8 pienamente libero di frequentare tutte le donne che vuole, e inoltre di indulgere un po' pi\u00f9 che in passato al fumo e all'alcol: gli effetti del suo lasciarsi andare si fanno sentire quando, ubriaco, seduce la sua segretaria Allison, per poi scaricarla freddamente; la donna, mortificata e furiosa, si licenzia. Sul lavoro comunque Don sembra non perdere colpi: una pubblicit\u00e0 da lui ideata in collaborazione con Peggy vince un prestigioso premio, ma lo scarso riconoscimento dell'apporto fornito dalla ragazza da parte di lui amareggia la giovane. I due giungono a un chiarimento una notte in cui rimangono fino a tardi in ufficio, in cui finiscono per scambiarsi varie confidenze sulle loro vite e in cui la loro amicizia si rinsalda: \u00e8 anche la notte in cui Don riceve la tragica notizia della morte della sua amica Anna, da tempo malata.\nIn famiglia, Don si trova a dover fare i conti con le crescenti tensioni tra l'ex moglie Betty e la figlia Sally: la ragazzina, che desidererebbe andare a vivere col padre, si reca a dei colloqui con una psichiatra infantile. Una presenza positiva al fianco di Don, che potrebbe frenare la sua discesa nell'alcolismo, \u00e8 quella della dott.ssa Faye Miller (Cara Buono), che svolge ricerche di mercato per conto dell'agenzia, donna forte e indipendente, con la quale Don inizia una relazione (Faye sar\u00e0 anche una delle poche persone a venire a conoscenza della vera identit\u00e0 di Don). Ma, sul finire della stagione, due eventi sconvolgono la situazione: un'indagine di routine partita dal Dipartimento della difesa degli Stati Uniti, che, grazie al lavoro di Pete, potrebbe diventare un prossimo cliente della Sterling Cooper Draper Pryce, rischia di far venire alla luce il segreto sul passato di Don, e Don pretende dal collega di rinunciare a quel redditizio contratto, e la Lucky Strike pone termine alla sua collaborazione con l'agenzia, mettendola praticamente alle corde. Don tenta di rimediare pubblicando un'inserzione sul \"The New York Times\" in cui presenta la vicenda come una loro scelta autonoma di non lavorare pi\u00f9 per le industrie del tabacco, suscitando per\u00f2 l'ira dei suoi soci, da lui non avvisati del suo piano.\nNel mezzo della crisi, Don trova sollievo in un'avventura con la sua nuova segretaria, Megan (Jessica Par\u00e9), che, iniziata come una storia non impegnativa, si sviluppa in modo abbastanza sorprendente quando Don le chiede di sposarlo, cosa che la ragazza accetta.\nQuinta stagione\nAll'inizio della quinta stagione, Don e Megan sono ormai marito e moglie, e la donna \u00e8 stata promossa da segretaria a copywriter. Il rapporto fra i due \u00e8 molto buono, l'uomo non cerca pi\u00f9 avventure con altre donne e si fida talmente tanto della ragazza da averle rivelato il segreto sulla sua vera identit\u00e0. La felicit\u00e0 domestica influisce negativamente sull'efficienza lavorativa di Don: \u00e8 molto meno concentrato e presente in agenzia, si disinteressa degli affari e lascia che delle campagne pubblicitarie si occupino Peggy e il neoassunto Michael Ginsberg. Questo suo atteggiamento gli viene infine rimproverato da Cooper, e Don, punto nell'orgoglio proprio dal crescente successo di Ginsberg, torner\u00e0 a buttarsi nel lavoro nella seconda parte della stagione. Nel frattempo Megan, che pure stava facendo bene come copywriter, gli rivela che in realt\u00e0 il suo sogno \u00e8 fare l'attrice: Don non ostacola la sua decisione di licenziarsi, ma da quel momento i due cominciano a essere pi\u00f9 distanti. Proprio quando Don fa il suo ritorno in grande stile in ufficio, occupandosi in modo aggressivo di due nuovi potenziali grossi clienti, la Jaguar e la Dow Chemical, la sua ex \"protetta\", Peggy, la ragazza che con il suo aiuto \u00e8 stata promossa da segretaria a brillante copywriter, ma che da tempo cominciava a sentirsi sottovalutata e trascurata, gli comunica che ha deciso di passare a un'altra agenzia per far fare un salto alla sua carriera.\nSesta stagione\nLa stagione inizia con i coniugi Draper ad Honolulu, Hawaii, ospiti di un hotel per il quale la SCDP sta preparando una campagna pubblicitaria. I due sembrano riavvicinati, mischiando piacere e lavoro durante la loro vacanza ma tornati a casa, la notte di Capodanno, si scopre che Don va a letto con Sylvia, la moglie di Arnold Rosen (il vicino del piano di sotto). Questa relazione, per\u00f2, sembra aver fatto nascere dei sentimenti in Don; in seguito alla morte di Martin Luther King, in tutto il paese cominciano violenti scontri e la situazione \u00e8 critica e Don sembra seriamente preoccupato per Sylvia, che si trovava al momento a Washington (uno dei luoghi pi\u00f9 colpiti dalle sommosse). A Detroit, a Don viene l'idea di fondere la Sterling Cooper Draper Pryce con la Cutler Gleason &amp; Chaough, che diventeranno un tutt'uno. La vita di Don, sia dal punto lavorativo che da quello personale, comincia a precipitare; \u00e8 spesso ubriaco e tra lui e Ted Chaough ci sono continui punzecchiamenti. Dopo un gioco erotico tra dominatore e schiava, Sylvia decide di chiudere la loro storia. Qualche tempo dopo, in occasione della visita dei genitori al campo estivo dove si trova Bobby, Don e Betty vanno a letto insieme. I Rosen scoprono che Mitchell, loro figlio, ha lasciato gli studi e per questo \u00e8 stato chiamato alle armi; Sylvia \u00e8 sconvolta e Don decide di rimboccarsi le maniche per cercare un lavoro al ragazzo ed evitargli cos\u00ec la leva. Ma la tragedia \u00e8 dietro l'angolo: Sally, la figlia di Don, scopre il padre e Sylvia a letto insieme e, dunque, la relazione tra i due giunge definitivamente al termine. La situazione ormai \u00e8 appesa ad un filo: Sally non vuole vedere suo padre nemmeno nei weekend ed anche Peggy, in ufficio, ha un brutto litigio con lui per i suoi comportamenti nei confronti di Ted. Don pensa di trasferirsi a Los Angeles per cominciare una nuova vita con Megan, che ne \u00e8 entusiasta e lascia subito il suo lavoro. Ma dopo una riunione, dopo la richiesta di Ted, Don decide di cedergli il posto a L.A., mandando su tutte le furie sua moglie. La stagione termina con Don che viene congedato dal lavoro per alcuni mesi, in seguito ai suoi comportamenti.\nPeggy Olson.\nMargaret \"Peggy\" Olson \u00e8 interpretato dall'attrice Elisabeth Moss. Assunta come segretaria di Don Draper (Jon Hamm), direttore creativo dell'agenzia pubblicitaria Sterling Cooper, viene in seguito promossa copywriter, la prima donna a raggiungere questa posizione nell'agenzia dopo la seconda guerra mondiale (la serie \u00e8 ambientata negli anni sessanta). Quando, al termine della terza stagione, Draper lascia la Sterling Cooper per diventare socio fondatore della Sterling Cooper Draper Pryce, Peggy lo segue; alla fine della quarta stagione \u00e8 ormai il braccio destro di Draper all'interno del reparto creativo, ma, al termine della stagione seguente, decide di dimettersi e passare a un'altra agenzia per dare una svolta alla sua carriera.\nPrima stagione\nPeggy Olson nasce a Brooklyn in una famiglia profondamente cattolica di origini norvegesi. Il padre muore quando ella ha appena 12 anni.\nNell'episodio pilota della serie, \"Fumo negli occhi\", ambientato nel marzo 1960, Peggy, dopo essersi diplomata alla scuola per segretarie, \u00e8 stata appena assunta alla Sterling Cooper come segretaria di Don Draper: il suo capo, la segretaria Joan Holloway (Christina Hendricks), la istruisce sui suoi compiti, oltre a darle consigli di natura pi\u00f9 privata, come quello di rivolgersi a un ginecologo per farsi prescrivere pillole contraccettive. Nel suo primo giorno di lavoro Peggy incontra quindi Pete Campbell (Vincent Kartheiser), rappresentante delle vendite, che fa alcuni commenti poco carini sull'aspetto e sull'abbigliamento dimesso e semplice di lei, cosa per cui viene criticato da Don. Nonostante questo approccio infelice, tuttavia, quella stessa notte Pete, ubriaco dopo aver festeggiato il suo addio al celibato (sta per sposarsi con Trudy Vogel), si presenta a casa di Peggy, che lo fa entrare e passa la notte con lui. Al ritorno dal viaggio di nozze, per\u00f2, Pete non ha intenzione di proseguire la relazione con Peggy, cosa che la ragazza accetta mascherando la sua delusione.\nGli inizi per Peggy sono difficili, anche a causa delle \"avances\" e dei commenti sessisti che, come le altre ragazze, \u00e8 costretta a subire dai colleghi: comincia a maturare in lei la coscienza dello scarso rispetto di cui godevano le donne all'epoca, cosa che nelle stagioni successive si impegner\u00e0 sempre pi\u00f9 a combattere. Una svolta nella sua carriera avviene quando le sue potenzialit\u00e0 vengono notate dall'anziano collega Fred Rumsen, che apprezza alcune sue idee per la campagna pubblicitaria di una linea di rossetti e la incoraggia a svilupparle. In seguito, visti i buoni risultati, viene consultata anche per altre campagne pubblicitarie di prodotti rivolti principalmente a un target femminile: Peggy si getta con passione nel nuovo lavoro, prendendo a modello Don Draper, il quale sempre pi\u00f9 apprezza le sue capacit\u00e0 ed \u00e8 per ora l'unico a non trattarla con sufficienza perch\u00e9 donna.\nNel frattempo, il matrimonio di Pete attraversa presto un periodo di crisi: una mattina, Pete e Peggy arrivano casualmente insieme nell'agenzia ancora deserta con largo anticipo sull'orario di ingresso, e prima dell'arrivo degli altri colleghi hanno di nuovo un rapporto sessuale nell'ufficio di lui, che neppure stavolta, per\u00f2, d\u00e0 avvio a una relazione stabile.\nNei mesi successivi, concentrata totalmente sul lavoro, Peggy trascura la propria vita privata e il suo aspetto: inizia ad aumentare vistosamente di peso, cosa che suscita commenti offensivi alle sue spalle da parte dei colleghi maschi: Pete, pur essendosi pentito di essere stato a letto con lei, prova ancora un certo attaccamento per Peggy, e reagisce male a queste battute, arrivando persino in un'occasione a colpire il collega Ken Cosgrove. La stessa Joan dice sarcasticamente a Peggy che se continuer\u00e0 a ingrassare e a vestirsi cos\u00ec sciattamente rimarr\u00e0 vergine, al che Peggy replica di non esserlo affatto.\nNell'ultima puntata della prima stagione, \"La ruota del destino\", poco prima del giorno del ringraziamento 1960, Peggy viene promossa finalmente da segretaria a copywriter, ma avverte degli improvvisi e lancinanti dolori di stomaco, e si reca al St. Mary's Hospital a Brooklyn: qui apprende con sua enorme sorpresa che sta per partorire. Inizialmente non ci crede e cerca di andarsene, ma non riesce a rimanere in piedi: il medico ordina che sia portata in sala parto e che sia chiamato anche uno psichiatra. Nasce un maschio, ma, quando il bambino le viene portato, Peggy rifiuta di prenderlo in braccio.\nSeconda stagione\nLa seconda stagione della serie prende il via quindici mesi dopo questi eventi, nel febbraio 1962: Peggy, dopo una prolungata assenza dal lavoro che gli altri colleghi non sanno spiegarsi, \u00e8 tornata in ufficio, di nuovo snella. Nessuno al lavoro sa che ha avuto un figlio, tanto meno Pete, il padre del bambino.\nNel corso della stessa stagione, in una serie di flashback, si scopre che la madre e la sorella di Peggy, per coprire la sua assenza dalla Sterling Cooper, hanno detto al suo capo, Don Draper, che Peggy era stata messa in quarantena a causa della tubercolosi. La spiegazione non convince Don, che va a cercarla in ospedale e la trova in uno stato fisico e mentale ancora molto precario (non viene detto esplicitamente se egli venga a sapere ora anche della gravidanza, sebbene nel corso della serie sia chiaro che prima o poi ne sia venuto a conoscenza), capendo subito che il motivo del suo ricovero \u00e8 un altro. Don consiglia a Peggy di lasciarsi alle spalle tutto ci\u00f2, dimenticarsene e andare avanti come se non fosse mai successo. Nella puntata \"Il compleanno\", della quarta stagione, Peggy confida a Don che, poich\u00e9 egli era stato l'unico a venire a cercarla in ospedale, la sua famiglia si era convinta che fosse lui il padre del bambino.\nL'incidente occorso a Peggy suscita il biasimo e il risentimento di sua sorella, sebbene ella non glielo esprima direttamente: rivela l'accaduto soltanto in confessione al prete della loro parrocchia, il quale in seguito prover\u00e0 senza successo a convincere Peggy a liberarsi la coscienza confessando i suoi peccati.\nSul lavoro Peggy cerca di guadagnarsi il rispetto dei colleghi, sebbene spesso si senta tagliata fuori dalle riunioni e dalle decisioni pi\u00f9 importanti e trattata ancora con condiscendenza. Nella puntata \"Un nuovo inizio\" Fred Rumsen, colui che per primo aveva avuto fiducia in lei, si ubriaca in orario di lavoro e la sua mancanza, riferita da Pete ai superiori, gli costa il licenziamento: Peggy pu\u00f2 cos\u00ec spostarsi dal suo piccolo ufficio in quello lasciato libero da lui, anche se disapprova quanto fatto da Pete ed \u00e8 dispiaciuta per Fred. Anche la sua immagine comincia poco a poco a essere pi\u00f9 femminile e sbarazzina, a cominciare da un nuovo taglio di capelli.\nNell'ultima puntata della stagione, \"Rivelazioni\", nel pieno della crisi dei missili di Cuba, Pete dice a Peggy di amarla e di voler stare con lei, non con la moglie Trudy. Peggy gli risponde per\u00f2 che, se ella avesse voluto, avrebbe potuto costringerlo a farlo gi\u00e0 da tempo: due anni prima, infatti (siamo nell'ottobre 1962), ha partorito il loro bambino e lo ha dato via in adozione. Peggy lascia quindi l'ufficio di Pete, costernato alla notizia, con la sensazione di essersi finalmente liberata la coscienza da un grosso peso.\nTerza stagione\nNella terza stagione, ambientata nel 1963, Peggy deve confrontarsi con il fatto che le sue idee vengono rispettate, ma spesso comunque ignorate: in particolare, la sua opinione che la campagna pubblicitaria pensata per una bibita della Pepsi, che si ispirava a una scena del musical \"Ciao, ciao Birdie\" con Ann-Margret, non sarebbe stata adatta a un pubblico femminile, non viene ascoltata, e poi si rivela esatta.\nConstatata la scomodit\u00e0 di continuare a vivere a Brooklyn, Peggy decide di trasferirsi a Manhattan, suscitando la perplessit\u00e0 e la disapprovazione della madre. Delusa dalle difficolt\u00e0 incontrate sul lavoro, Peggy sembra prendere in considerazione l'offerta dell'ex collega Herman \"Duck\" Phillips, che aveva lasciato in modo piuttosto polemico la Sterling Cooper al termine della seconda stagione, di un nuovo impiego presso l'attuale agenzia di lui. Anzi, sebbene alla fine decida di non lasciare la Sterling Cooper, inizia comunque una relazione clandestina con Duck, che per\u00f2 ha breve durata. Al termine della stagione, quando Don Draper, Roger Sterling, Bertram Cooper e Lane Pryce fondano una nuova agenzia, Don convince Peggy a prendere parte a quella nuova impresa, dicendole finalmente quanto egli abbia sempre apprezzato il suo lavoro e la consideri molto simile a s\u00e9.\nQuarta stagione\nNella quarta stagione (1964\u20131965), continua la maturazione di Peggy da ragazza timida e insicura a donna indipendente: l'ambiente di lavoro \u00e8 ancora pervaso da un certo maschilismo (inoltre, Peggy non \u00e8 ignara dei pettegolezzi che girano sul suo conto: molti in ufficio sono convinti che la sua affermazione non sia dovuta alla sua bravura ma al fatto che in passato sia stata l'amante di Draper), ma Peggy mostra un'inedita sicurezza di s\u00e9 nel tenere a bada i colleghi pi\u00f9 fastidiosi, e anzi \u00e8 il membro dello staff creativo su cui Don fa maggiore affidamento. Entra inoltre in contatto, grazie all'amicizia con Joyce, un'artista lesbica, con i nuovi fermenti culturali che attraversano il mondo giovanile in quegli anni, la scena beat, il movimento per i diritti civili.\nChiusa la storia con Duck, frequenta per un certo tempo un ragazzo di nome Mark, che poi per\u00f2 lascia senza troppi rimpianti. \u00c8 costretta a confrontarsi con il suo doloroso passato quando viene a sapere che il suo ex amante Pete avr\u00e0 presto un figlio dalla moglie Trudy: Peggy si congratula con lui e i due si riconoscono implicitamente comunque legati, pur nella crescente distanza che ormai li separa.\nIl rapporto di stima reciproca che la lega a Don Draper si rafforza quando i due rimangono per l'intera notte in ufficio per lavorare a un progetto; \u00e8 il compleanno di Peggy ed ella inizialmente \u00e8 arrabbiata per aver dovuto rinunciare ai suoi programmi, ma alla fine i due si abbandonano a confidenze reciproche sulle loro vite: Don rivela a Peggy alcuni dettagli della sua triste infanzia, Peggy accenna brevemente a suo figlio e (senza nominarlo) al padre del bambino e consola Don quando, quella stessa notte, questi riceve la notizia della morte della sua grande amica Anna.\nTramite Joyce, Peggy conosce lo scrittore e attivista Abe Drexler, con cui inizia una storia d'amore. L'inaspettata notizia del matrimonio di Don con la sua segretaria Megan Calvet la lascia sorpresa e alquanto perplessa: parlando con Joan, commenta che per i colleghi uomini \u00e8 pi\u00f9 importante la notizia del fidanzamento piuttosto che il fatto che ella abbia trovato un nuovo cliente, in un periodo di difficolt\u00e0 finanziarie.\nQuinta stagione\nPeggy \u00e8 impegnatissima nelle varie campagne pubblicitarie della Sterling Cooper Draper Pryce, tanto pi\u00f9 perch\u00e9 Don Draper, distratto dal suo recente nuovo matrimonio, \u00e8 ora meno interessato e presente in ufficio. La ragazza fa assumere un nuovo, brillante creativo, Michael Ginsberg, ma proprio costui, che si rivela un vero talento, rischia di metterla in ombra. Peggy continua a non sentirsi sufficientemente apprezzata dai suoi superiori, e non \u00e8 soddisfatta. Dal punto di vista della vita privata, la sua storia con Abe continua, e anzi i due decidono di iniziare a convivere, anche se la madre di lei non \u00e8 affatto contenta. Alla fine della quinta stagione, Peggy decide finalmente di provare a mettersi in gioco, e contatta Ted Chaough, socio di un'agenzia pubblicitaria rivale: costui, che apprezza il suo talento, le fa un'offerta molto vantaggiosa, che Peggy accetta. La ragazza si dimette: nel congedarsi da Don, che \u00e8 stato il primo a scoprirla e a incoraggiarla, lo ringrazia emozionata per quanto ha fatto per lei.\nPete Campbell.\nPeter \"Pete\" Campbell \u00e8 interpretato da Vincent Kartheiser.\nPete Campbell \u00e8 nato a New York in una famiglia appartenente all'alta borghesia tipicamente WASP. Nell'episodio pilota della serie, ambientato nel marzo 1960, ha appena compiuto ventisei anni, da cui si deduce che il suo anno di nascita \u00e8 il 1934. Sua madre, Dorothy Dyckman Campbell, proviene dalla prestigiosa famiglia Dyckman, proprietaria di gran parte della Upper Manhattan prima del 1929. Il bisnonno di Pete, il primo a giungere in America dai Paesi Bassi, si chiamava Silas Dyckman. Il nonno materno di Pete perse gran parte delle sue propriet\u00e0 a causa del crollo di Wall Street del 1929, e anche suo padre, Andrew Campbell, scialacqua il resto della fortuna di famiglia prima di morire nel 1962. Ci\u00f2 nonostante, la giovinezza e l'educazione di Pete non si discostano da quelle degli altri ragazzi provenienti da questo ceto: frequenta la Buckley School e la Deerfield Academy e passa le vacanze estive nella tenuta dei suoi genitori a Fishers Island, o in country club esclusivi agli Hamptons e a Newport. Negli anni passati al Dartmouth College Pete entra a far parte di una confraternita studentesca. La relazione di Pete con entrambi i suoi genitori \u00e8 piuttosto difficile: sia la madre sia il padre sono molto freddi con lui e disapprovano la decisione del figlio minore di tentare una carriera nel mondo della pubblicit\u00e0. Nella seconda stagione, appresa la morte del padre nell'incidente aereo del volo American Airlines 1 da New York a Los Angeles, schiantatosi poco dopo il decollo (avvenuto il 1\u00ba marzo 1962), Pete \u00e8 incapace di piangere (nella realt\u00e0, la morte improvvisa dell'attore Christopher Allport, che interpretava il padre di Pete, costrinse gli autori a cancellare il suo personaggio dalla serie). A seguito del decesso, il fratello maggiore di Pete, Bud, esaminando la gestione finanziaria del padre in relazione all'eredit\u00e0, scopre che Andrew ha dilapidato gran parte del denaro conducendo uno stile di vita molto dispendioso. Quando Bud comunica a Pete la notizia, entrambi sembrano poco sorpresi della condotta del padre. Sempre nel corso della seconda stagione, Pete rivela alla sua collega (ed ex amante) Peggy Olson (Elisabeth Moss) di \"odiare\" sua madre. Anche Bud sembra covare risentimento nei confronti dei genitori, ma viene comunque trattato come il figlio prediletto. Nel corso di una conversazione in cui i due fratelli esprimono reciprocamente il loro scarso affetto per la madre, Bud e Pete citano il film di Alfred Hitchcock \"Nodo alla gola\", che trae spunto dalla vicenda realmente accaduta della coppia di assassini Leopold e Loeb. Quando la madre critica nettamente l'idea di Pete e di sua moglie, Trudy, di ricorrere all'adozione per avere un bambino, Pete si vendica informandola acidamente che i loro risparmi sono stati sperperati dal suo defunto marito, cosa che inizialmente aveva deciso, assieme a Bud, di tenerle nascosto.\nNel lavoro Pete \u00e8 estremamente ambizioso, ansioso di dimostrarsi capace e di fare carriera, privo di scrupoli (dopo un iniziale rifiuto, \u00e8 disposto a lavorare anche per l'American Airlines, nonostante l'incidente aereo dovuto a un guasto che ha ucciso suo padre sia ancora molto recente), ma anche convinto che le sue capacit\u00e0 siano spesso sottostimate. Fino al termine della terza stagione della serie, il cui ultimo episodio \u00e8 ambientato nel dicembre 1963, Pete ricopre il ruolo di account executive presso l'agenzia pubblicitaria Sterling Cooper: in seguito, passer\u00e0 alla Sterling, Cooper, Draper &amp; Pryce, di nuova fondazione. Tra i suoi incarichi vi sono procacciare nuovi clienti, organizzare incontri con loro, ma anche trattarli con tutti i riguardi, vezzeggiarli e averne cura, pagando cene e inviti a spettacoli (in un'occasione, Pete procura loro anche un appuntamento con delle prostitute). Nelle prime puntate della serie, il personaggio sembra insoddisfatto della sua posizione, ansioso di lavorare invece sull'aspetto creativo delle campagne pubblicitarie: a questo scopo, Pete tenta frequentemente di sabotare il lavoro di Don Draper (capo del dipartimento creativo, interpretato da Jon Hamm), proponendo le sue idee ai clienti. In una di queste occasioni la sua condotta rischia di farlo licenziare, e conserva il posto solo perch\u00e9 grazie alla sua famiglia e ai suoi numerosi contatti con i circoli pi\u00f9 esclusivi di New York pu\u00f2 pur sempre tornare utile all'agenzia. Il suo rapporto con Don Draper diventa in seguito pi\u00f9 ambivalente e ricco di sfumature, poich\u00e9 sembra che Pete veda Don contemporaneamente sia come un mentore sia come un ostacolo: Don \u00e8 spesso la prima persona fra i colleghi cui egli va a chiedere consiglio, ma non esita a tramare contro di lui se questo pu\u00f2 aiutarlo a raggiungere i suoi obiettivi. Nell'undicesimo episodio della prima stagione, \"Un caldo tropicale\", Pete si trova nell'ufficio di Don, dopo che questi ha gi\u00e0 lasciato l'agenzia, quando viene consegnato un pacco a lui indirizzato. Pete porta via con s\u00e9 il pacco, spedito a Don da suo fratello Adam, lo apre e scopre grazie al suo contenuto (vecchie fotografie, ricordi) che Don Draper non \u00e8 il suo vero nome. Pete usa questa informazione compromettente per ricattare Don e costringerlo a nominarlo a capo della sezione vendite, ma non riesce nel suo intento perch\u00e9 Don lo sfida apertamente a mettere in pratica la sua minaccia di rivelare il suo segreto ai loro superiori: quando viene informato della reale identit\u00e0 di Don, Bertram Cooper, uno dei fondatori dell'agenzia, replica serenamente a Pete che la cosa non gli interessa affatto. Nel corso della serie, tuttavia, Pete sembra diventare progressivamente sempre pi\u00f9 leale e collaborativo nei confronti di Don, ad esempio quando lo avvisa del tentativo di Herman \"Duck\" Phillips di prendere il controllo dell'agenzia. All'inizio della terza stagione, Pete viene messo a capo della sezione vendite dai nuovi proprietari della Sterling Cooper, l'agenzia britannica Puttnam, Powell &amp; Lowe. La sua gioia per\u00f2 sfuma rapidamente quando scopre che deve dividere la posizione con Ken Cosgrove, al quale non nasconde di avere tutte le intenzioni di superarlo, nonostante sia chiaro che i loro superiori li abbiano deliberatamente messi in competizione l'uno con l'altro. Sempre nel corso della stessa stagione, Pete, assieme a Peggy, viene contattato da Herman \"Duck\" Phillips, loro ex collega alla Sterling Cooper e ora impiegato presso un'agenzia concorrente, che gli offre la prospettiva di una promozione e di maggiori guadagni se vorr\u00e0 seguirlo: Pete sceglie per\u00f2 di non abbandonare i suoi vecchi colleghi e di entrare a far parte della nuova agenzia fondata da Roger Sterling, Bertram Cooper, Don Draper e Lane Pryce, portando in dote il suo portafogli di clienti e con la prospettiva di poter diventare partner. Nella quarta stagione, Pete lavora duramente e proficuamente per attirare nuovi clienti alla Sterling Cooper Draper Pryce e consolidare i rapporti con quelli gi\u00e0 presenti: i suoi sforzi e la sua abilit\u00e0 in questo campo sono ampiamente apprezzati dai suoi colleghi. Il suo maggiore successo \u00e8 l'accordo ottenuto con la North American Aviation, impegnata in un'importante impresa di potenziamento dell'arsenale militare e nella corsa allo spazio, e disposta a investire considerevoli somme nella propria campagna pubblicitaria. Tuttavia, con sua grande rabbia, \u00e8 costretto a lasciar cadere la cosa poich\u00e9 le indagini di routine richieste dal Dipartimento della Difesa statunitense sull'agenzia rischiano di far venire allo scoperto il segreto di Don Draper (che continua a essere noto, in agenzia, solo a Pete e a Cooper). Pur rimpiangendo amaramente quella mancata possibilit\u00e0 di guadagno, che sarebbe stata anche un suo grande successo personale, Pete aiuta Don e rinuncia al contratto, prendendosene la responsabilit\u00e0 e subendo anche il pesante rimprovero del socio Roger Sterling. Al termine della quarta stagione, Don ripagher\u00e0 questo favore versando spontaneamente al posto di Pete i 50.000 dollari con cui egli sarebbe stato costretto a contribuire alle casse dell'agenzia, in un periodo di cattive acque. Nella quinta stagione Pete \u00e8 ormai uno dei soci della Sterling Cooper Draper Pryce, tuttavia continua a sentirsi non adeguatamente considerato, e soprattutto mal sopporta le intromissioni nel suo lavoro di Roger Sterling.\nNell'episodio pilota della serie, \"Fumo negli occhi\", Pete \u00e8 in procinto di sposare Trudy Vogel (interpretata dall'attrice Alison Brie), una ragazza proveniente da una famiglia di recente arricchitasi: il matrimonio \u00e8 fissato per il marzo 1960. Questo non gli impedisce, tuttavia, di cercare avventure occasionali con altre donne, e in particolare con la neoassunta segretaria di Don Draper, Peggy Olson: sebbene alcune ore prima, al lavoro, avesse fatto alcuni commenti poco carini sull'aspetto e sull'abbigliamento dimesso di lei, quella stessa notte, dopo aver festeggiato con alcuni colleghi il suo addio al celibato, Pete si presenta, ubriaco, a casa di Peggy, e passa la notte con lei. Di ritorno dal viaggio di nozze, per\u00f2, la informa di non avere intenzione di continuare quella relazione, cosa che la ragazza accetta, riuscendo a nascondere la sua delusione. Pete e Trudy acquistano un appartamento a Park Avenue, nell'Upper East Side di New York: l'acquisto \u00e8 per\u00f2 causa delle prime tensioni all'interno della coppia, poich\u00e9 lo stipendio di Pete non gli consente una spesa tanto importante, e dover chiedere aiuto ai suoi genitori, visto il clima pesante presente in famiglia, \u00e8 per lui particolarmente difficile. Quando finalmente, pressato dalla moglie, si decide, i suoi genitori rifiutano di aiutarlo, non avendogli ancora perdonato la scelta di una carriera per loro non adatta al suo status. Alla fine, l'acquisto \u00e8 reso possibile grazie all'aiuto dei genitori di Trudy, cosa che infastidisce e mette in imbarazzo Pete. I suoceri sono anche particolarmente pressanti e invadenti nella vita della giovane coppia per il loro desiderio di avere presto dei nipoti; anche Trudy desidererebbe diventare madre, mentre Pete non ne ha la minima intenzione. I frequenti litigi con la moglie spingono Pete a cercare di nuovo la compagnia di Peggy, con la quale ha un altro rapporto sessuale, stavolta negli uffici della Sterling Cooper, e tuttavia neanche ora fra i due si instaura una vera e propria relazione: l'incontro rimane un episodio isolato. Proprio a seguito del loro primo rapporto, per\u00f2, Peggy rimane incinta: la gravidanza tuttavia rimane sconosciuta a tutti, persino alla ragazza stessa, e scambiata per un vistoso aumento di peso. Nell'ultimo episodio della prima stagione, \"La ruota del destino\", Peggy (e con lei gli spettatori) apprende di essere incinta solo quando, recatasi in ospedale per un malore, il dottore la informa che sta per partorire. Viene alla luce un maschio, che la madre decide di dare in adozione: di tutto questo Pete non sa assolutamente nulla. Nel corso della seconda stagione, Pete e Trudy, dopo aver tentato per pi\u00f9 di un anno di avere un figlio, si rivolgono a una clinica per la fertilit\u00e0, dove, a seguito degli esami, si scopre che Trudy ha problemi di fertilit\u00e0. Trudy e i suoi genitori fanno pressione su Pete perch\u00e9 prenda in considerazione l'ipotesi di adottare un bambino, egli \u00e8 all'inizio molto contrario all'idea, n\u00e9 d'altra parte appare ansioso di diventare padre, ma alla fine accetta quanto meno di pensarci su, e ne parla con il fratello. Bud lo riferisce alla madre, che disapprova decisamente, affermando davanti a Pete che le persone del suo status non dovrebbero abbassarsi a prendere dagli \"scarti\": questo commento offensivo e sprezzante contribuisce ad alimentare la profonda avversione del figlio per la madre. Impaziente, Trudy prende l'iniziativa di rivolgersi a un'agenzia per le adozioni senza consultarsi con il marito, provocando l'ira di Pete: il matrimonio entra quindi in un periodo di crisi (nell'episodio 6 della seconda stagione, \"Marilyn o Jackie\", Pete ha un'avventura di una notte con una modella di biancheria intima conosciuta in agenzia). Nell'episodio finale della seconda stagione, \"Rivelazioni\", mentre scoppia la crisi dei missili di Cuba (ottobre 1962), Trudy decide di lasciare New York per andare a casa dei genitori; Pete si rifiuta di seguirla, affermando che se scoppier\u00e0 la guerra ed \u00e8 destinato a morire, allora vuole morire a Manhattan. Durante l'assenza della moglie, alla Sterling Cooper, nel momento di alta tensione e paura generale per la possibilit\u00e0 di un imminente attacco sovietico, Pete invita Peggy nel suo ufficio per dirle che l'ama, la trova perfetta per lui e avrebbe dovuto sposare lei invece di Trudy. Peggy replica di non essere affatto perfetta, e gli rivela finalmente di aver avuto un figlio da lui e di averlo dato in adozione: se avesse voluto, avrebbe potuto costringerlo a stare con lei. Quindi se ne va, lasciando Pete sconvolto da quella notizia. Egli passa la notte all'interno del suo ufficio. Fin dall'inizio della terza stagione, che prende il via all'incirca dopo sei mesi dagli eventi conclusivi della seconda, Pete e Trudy sembrano aver superato la loro crisi ed essere in armonia l'uno con l'altra: non si parla pi\u00f9 di adozione, e Trudy non pare pi\u00f9 ossessionata dall'idea di avere subito un figlio. Durante l'estate del 1963, tuttavia, quando Trudy lascia la citt\u00e0 per una vacanza, Pete, rimasto da solo a New York, ne approfitta per andare a letto con la ragazza alla pari tedesca che vive presso i suoi vicini, Gudrun, approfittando della sua posizione di potere sulla giovane. La cosa viene scoperta dal suo vicino, che non lo biasima, ma lo invita in confidenza a scegliere per prudenza le sue nuove conquiste al di fuori del condominio: questo imbarazzante colloquio sembra colpire Pete, che, al ritorno di Trudy, si sente colpevole e, quando la moglie intuisce qualcosa, promette di cambiare condotta in futuro. Nel quarto episodio della quarta stagione, \"Focus Group\", Pete viene a sapere che Trudy \u00e8 finalmente incinta, notizia che lo rende molto felice. Quando lo scopre, Peggy si fa forza e si reca da lui per congratularsi: nessuno dei due osa sollevare l'argomento del figlio che hanno avuto insieme, diventato un discorso tab\u00f9 per entrambi, ormai avviati verso una nuova fase della loro vita, ma l'esistenza di un legame comunque incancellabile fra i due \u00e8 testimoniata dal lungo sguardo che si scambiano silenziosamente attraverso l'ingresso della Sterling Cooper Draper Pryce verso la fine dell'episodio. Nell'undicesimo episodio della quarta stagione, \"Piani di sopravvivenza\", Trudy d\u00e0 alla luce una bambina, che viene chiamata Tammy. All'inizio della quinta stagione, Pete e Trudy hanno lasciato il loro appartamento di Manhattan e vivono ora in un'elegante casa fuori dalla metropoli. Sebbene egli sembri avere tutto ci\u00f2 che si pu\u00f2 desiderare dalla vita, una moglie devota, una bambina, un buon lavoro, continua a essere profondamente insoddisfatto e a covare dentro di s\u00e9 rabbia, frustrazione e malcontento. Trudy probabilmente \u00e8 a conoscenza delle infedelt\u00e0 del marito e gli concede la possibilit\u00e0 di avere un appartamento in citt\u00e0 per mantenere un minimo di riserbo ed evitare di privare la famiglia della sua dignit\u00e0. Il peggio per\u00f2 accade quando Pete va a letto con la loro vicina di casa, Brenda. Trudy va su tutte le furie perch\u00e9, tra tante donne, ha scelto proprio la loro vicina e lo caccia di casa. I due non vivono pi\u00f9 insieme, dunque, ma Trudy non accetta l'idea di divorziare. Alla fine della sesta stagione, Pete viene scelto per seguire Ted Chaough a Los Angeles e, prima della sua partenza, lui e Trudy si riappacificano per il bene della piccola Tammy, pur rimanendo separati.\nBetty Francis (Betty Draper).\nElizabeth \"Betty\" Francis (nata Hofstadt, ex signora Draper; January Jones) \u00e8 la moglie di Don Draper nelle prime tre stagioni della serie e la madre dei suoi tre figli, Sally, Bobby e Gene. Dopo il loro divorzio, si risposa con Henry Francis. Bella ed elegante, in passato ha lavorato come modella, ora fa la casalinga.\nJoan Harris (Joan Holloway).\nJoan Harris (nata Holloway; Christina Hendricks) \u00e8 la capoufficio della Sterling Cooper prima e della Sterling Cooper Draper Pryce poi, figura di riferimento per le altre segretarie.\nRoger Sterling.\nRoger Sterling Jr. \u00e8 interpretato da John Slattery. Il padre di Roger Sterling fond\u00f2, assieme a Bertram Cooper (Robert Morse), l'agenzia pubblicitaria Sterling Cooper nel 1923: Roger Sterling Jr. eredit\u00f2 lo status di socio e i clienti al momento della morte del genitore. Cooper lo conosce da quando era bambino, ed \u00e8 lui ad avergli presentato la donna che ha sposato, Mona (Talia Balsam). Roger combatt\u00e9 durante la seconda guerra mondiale sul fronte del Pacifico contro l'esercito giapponese, ed \u00e8 un momento della sua vita di cui va particolarmente fiero e che rievoca spesso; l'odio per il popolo giapponese gli \u00e8 rimasto ancora vivo anche dopo molti anni dalla fine del conflitto. Nel sesto episodio della quarta stagione della serie, \"Il premio\", nel corso di un flashback viene mostrato il primo incontro tra Roger Sterling e il suo grande amico, Don Draper (Jon Hamm), avvenuto qualche tempo prima del 1960 (la serie \u00e8 ambientata negli anni sessanta): Draper lavorava all'epoca in un negozio di pellicce e, quando Sterling vi si rec\u00f2 per acquistare un capo, saputo che egli dirigeva un'agenzia ne approfitt\u00f2 per sottoporgli le sue idee pubblicitarie. Poco tempo dopo Draper riusc\u00ec a farsi assumere, e da allora il rapporto con Sterling si tramut\u00f2 in una solida amicizia.\nPrima stagione\nNella prima stagione della serie, ambientata appunto nel 1960, Sterling viene presentato come un forte bevitore e fumatore, nonch\u00e9 un accanito donnaiolo: bench\u00e9 sposato con Mona, ha una relazione clandestina con la segretaria Joan Holloway (Christina Hendricks), per la quale si dichiara quasi tentato di chiedere il divorzio (la donna lo dissuade dal farlo), ma si concede anche altre avventure. Il suo stile di vita eccessivo lo porta ad avere due attacchi cardiaci ravvicinati, che per\u00f2 riescono solo per breve tempo a fargli cambiare abitudini. La preoccupazione per la salute del suo socio induce per\u00f2 Cooper a far diventare anche Draper socio dell'agenzia.\nSeconda stagione\nNella seconda stagione (l'anno \u00e8 il 1962), Sterling, chiusa la storia con Joan, \u00e8 per\u00f2 sempre pi\u00f9 insoddisfatto della sua routine familiare (Mona e Roger hanno una figlia, Margaret, una ragazza viziata e capricciosa, che ha col padre un rapporto burrascoso, costellato di litigi): incoraggiato da un colloquio con Don, lascia finalmente la moglie per la giovane e bella segretaria Jane Siegel (Peyton List), che, ottenuto il divorzio, sposer\u00e0. Le spese per il divorzio per\u00f2 fanno s\u00ec che egli si dichiari estremamente favorevole, a differenza di Cooper, alla vendita della Sterling Cooper all'agenzia britannica Puttnam Powell &amp; Lowe, che ha luogo proprio al termine della stagione.\nTerza stagione\nNella terza stagione (1963), quindi, il suo ruolo all'interno dell'ufficio comincia a diventare gradualmente sempre pi\u00f9 marginale: il suo nome non viene neppure citato in un organigramma dell'agenzia mostrato nel corso di una riunione. L'unico cliente i cui rapporti con l'agenzia sono effettivamente curati da Roger \u00e8 ormai la Lucky Strike, che per\u00f2 \u00e8 anche il contratto pi\u00f9 redditizio e importante per la Sterling Cooper: con Lee Garner Jr. (Darren Pettie), dirigente della multinazionale del tabacco, Roger ha un saldo rapporto. La sua amicizia con Don per\u00f2 inizia a incrinarsi: oltre a criticare aspramente la sua scelta di sposare Jane, Don \u00e8 anche seccato per l'insistenza inopportuna di Roger nel convincerlo a firmare un contratto di lavoro con l'agenzia, cosa che l'uomo non desidera, preferendo continuare il rapporto sulle basi di un accordo verbale. La situazione di progressiva marginalizzazione sul lavoro per\u00f2 sembra non dispiacere pi\u00f9 di tanto a Roger: i soldi incassati dalla vendita gli consentono di mantenere il suo stile di vita dispendioso e, contrariamente a quanto molti pensavano al momento delle nozze, il suo matrimonio con Jane sembra felice, tanto che egli respinge le \"avances\" di una sua ex fiamma, Annabelle Mathis. \u00c8 quindi solo a fatica che Cooper e Draper riescono a convincerlo, al termine della stagione, a rinunciare alle sue sicurezze per buttarsi in un'impresa rischiosa, fondare una nuova agenzia, la Sterling Cooper Draper Pryce.\nQuarta stagione\nNella quarta stagione (fine 1964-1965), Roger continua a curare esclusivamente i rapporti con la Lucky Strike, che \u00e8 ora il cliente di gran lunga pi\u00f9 importante della neonata Sterling Cooper Draper Pryce, sebbene sia chiaro che Lee Garner Jr. approfitti di questa posizione di forza per pretendere un trattamento di favore da Roger, divertendosi talvolta anche ad umiliarlo sottilmente, come quando, a un party natalizio in agenzia, lo costringe a indossare un costume da Babbo Natale, incurante del fatto che l'uomo avesse mostrato di gradire poco lo scherzo. Degli altri clienti si interessa poco, anzi, si rende anche protagonista di episodi spiacevoli, come quando cerca di far saltare un redditizio contratto con la giapponese Honda a causa del suo odio viscerale per gli ex nemici. Nonostante sia all'apparenza all'apice del successo, tanto che inizia anche a dettare la propria autobiografia, anche la sua vita privata inizia a mostrare segni di crisi: il rapporto con la frivola Jane comincia a stancarlo, ed egli continua a provare qualcosa per la sua vecchia fiamma, Joan, ormai sposata.\nLa situazione giunge a un punto di rottura quando Lee Garner Jr. gli comunica inaspettatamente che il consiglio di amministrazione della Lucky Strike ha deciso di abbandonare la Sterling Cooper Draper Pryce. Consapevole che la perdita rischia di mettere in ginocchio l'agenzia, Roger tiene per qualche tempo la cosa nascosta ai soci e tenta vanamente di riallacciare i contatti con altri vecchi clienti da lui a lungo trascurati; ben presto per\u00f2 la notizia diventa di dominio pubblico, e Don, Cooper e Pete Campbell (Vincent Kartheiser) lo rimproverano aspramente per la sua superficialit\u00e0 sul lavoro. Neppure la fidata Joan si mostra pi\u00f9 disposta a dargli spago nella sua autocommiserazione. Contemporaneamente, proprio con quest'ultima, la situazione si \u00e8 notevolmente complicata, poich\u00e9 i due, cedendo a un momento di passione, hanno fatto l'amore e ora la donna aspetta un figlio. Roger la spinge subito ad abortire: Joan, pur dichiarandosi inizialmente d'accordo, decide invece, all'insaputa dell'amante, di tenere il bambino, facendo credere per\u00f2 al marito (che, arruolatosi nell'esercito, si trova in Vietnam) che il figlio sia il suo.\nQuinta stagione\nL'apporto di Roger all'attivit\u00e0 dell'agenzia continua a essere quasi nullo anche all'inizio della quinta stagione (ambientata nel 1966): la Mohawk Airlines torna a essere cliente della Sterling Cooper Draper Pryce, ma quasi esclusivamente per merito di Pete, le cui mosse Roger cerca paradossalmente di anticipare e ostacolare. Anche il matrimonio di Roger con Jane \u00e8 ormai soffocato dalla noia, tanto che, sotto l'effetto dell'LSD, i due parlano a cuore aperto e decidono di divorziare. Nei giorni successivi Jane sembra non essere pi\u00f9 della stessa idea, ma la decisione ormai \u00e8 presa. Inoltre, Roger non sembra aver alcun interesse a essere coinvolto nella crescita del figlio avuto con Joan.\nSesta stagione\nMentre Roger \u00e8 a telefono con una nuova fidanzata, la segretaria entra nel suo ufficio piangendo a dirotto; una volta riagganciato, questo li informa che sua madre \u00e8 morta, ma lui sembra non rimanerci troppo male. Successivamente viene avvisato anche della morte di Giorgio, il suo lustrascarpe. A quella notizia Roger scoppia in lacrime, dando finalmente sfogo alle sue emozioni. Sua figlia Margareth gli chiede un aiuto economico per suo marito; inizialmente accetta ma poi, durante la seduta dal suo psichiatra, comincia a credere che Margareth lo cerchi solo quando ha bisogno di soldi, dunque in un secondo momento si rifiuta di aiutarli. Sua figlia si arrabbia molto, perch\u00e9 lei e suo marito si trovavano in un momento economicamente molto difficile, e gli proibisce anche di vedere il piccolo Ellery. In seguito, Roger comincia a sentire il bisogno di far parte della vita del piccolo Kevin, avuto con Joan, ma lei glielo vieta. Alla fine della stagione, insieme ad altri soci dell'agenzia, dar\u00e0 a Don un congedo forzato dal lavoro per alcuni mesi. Inoltre, Joan lo invita al pranzo del Ringraziamento, permettendogli di far parte della vita di suo figlio, ma non della sua.\nPersonaggi secondari.\nMegan Calvet.\nMegan Calvet (Jessica Par\u00e9) \u00e8 una splendida ragazza che lavora alla Sterling Cooper Draper Pryce. Dopo la morte di Miss Blankenship, la sostituisce come segretaria di Don Draper. Pi\u00f9 smaliziata della dolce e fragile Allison, ha con Don un rapporto sessuale, ma promette di non fare scenate da innamorata. Nell'episodio finale della quarta stagione, Don le chiede di accompagnarlo in California per fare da baby-sitter ai suoi figli e, al loro ritorno, le chiede a sorpresa di sposarlo. La ragazza accetta felice. Nella quinta stagione, Megan e Don sono sposati e lei ora lavora come copywriter alla Sterling Cooper Draper Pryce. Il loro rapporto sembra ottimo, anche se Megan, a differenza della prima moglie di Don, Betty, \u00e8 molto pi\u00f9 indipendente e moderna e non si adatta al ruolo di moglie remissiva e ubbidiente. In compenso, il rapporto con la figliastra Sally \u00e8 molto buono, finch\u00e9 Betty non interviene a mettere zizzania. I genitori di Megan, Emile e Marie (Julia Ormond), sono invece ai ferri corti. La ragazza, pur ottenendo brillanti successi nel suo lavoro all'agenzia (riesce a trovare un'idea per la campagna pubblicitaria di un cliente insoddisfatto, la Heinz), in cuor suo non ha abbandonato il suo sogno, che \u00e8 quello di diventare attrice: a un certo punto, rivela a Don che intende licenziarsi, temendo che lui ci rimanga male: invece, Don accetta la sua scelta. Megan lascia l'agenzia e inizia a presentarsi a vari provini, ma senza successo. Sempre pi\u00f9 demoralizzata e scontenta, sebbene gli amici e la madre la critichino per il suo atteggiamento infantile e l'ammoniscano che in realt\u00e0 la sua situazione \u00e8 migliore di quella di tanti altri che lottano per fare quello stesso lavoro, alla fine ricorre all'appoggio del marito per ottenere la parte in uno spot pubblicitario.\nTrudy Campbell.\nGertrude \"Trudy\" Campbell (nata Vogel; Alison Brie) \u00e8 la moglie di Pete Campbell. Figlia unica di Tom e Jeannie Vogel, nella prima stagione \u00e8 presentata con una personalit\u00e0 molto decisa e impositiva, anche sul marito, ma anche viziata e capricciosa. Trudy e Pete si sposano all'inizio della prima stagione e vanno ad abitare in un appartamento in Park Avenue, Manhattan, acquistato con l'aiuto dei genitori di lei. Trudy \u00e8 innamorata del marito, e si sforza di aiutarlo in vari modi, ad esempio pregando un suo ex fidanzato perch\u00e9 pubblichi un racconto di Pete nella sua rivista. Nel corso della seconda stagione, fra i due aumentano i dissidi a causa del forte desiderio di Trudy di avere un figlio, desiderio non condiviso da Pete: quando scopre di avere problemi di fertilit\u00e0, Trudy vorrebbe adottare un bambino, ma Pete si oppone. Nella terza stagione, Trudy e Pete sembrano andare pi\u00f9 d'accordo, sebbene Pete sia occasionalmente infedele verso la moglie. Nella quarta stagione, Trudy finalmente riesce a rimanere incinta, per la gioia di Pete, e d\u00e0 quindi alla luce una bambina, che viene chiamata Tammy (dal nome del padre di Trudy, Tom). Nella quinta stagione, Pete e Trudy hanno lasciato il loro appartamento a Manhattan per trasferirsi in una villa unifamiliare fuori citt\u00e0: quella nuova sistemazione \u00e8 l'ideale per Trudy, che con la maternit\u00e0 \u00e8 diventata molto pi\u00f9 \"casalinga\" e si dedica con passione alla bambina, mentre \u00e8 molto sgradita a Pete, che rimpiange la metropoli. Nonostante il marito si lamenti, Trudy boccia decisamente la possibilit\u00e0 di un loro ritorno a New York, e neppure vuole che Pete cerchi un appartamento per s\u00e9 da usare saltuariamente. La donna non si accorge per\u00f2 del progressivo allontanamento del marito, sempre pi\u00f9 insoddisfatto e frustrato e stanco della noiosa vita matrimoniale: solo nell'ultima puntata della quinta stagione, preoccupata perch\u00e9 Pete torna a casa tardi e malconcio e dispiaciuta per la faticosa vita da pendolare cui \u00e8 costretto (in realt\u00e0 ha avuto una lite con il marito della sua amante), acconsente a cercare un appartamento per lui a Manhattan.\nBert Cooper.\nBertram \"Bert\" Cooper (Robert Morse) \u00e8 il socio anziano della Sterling Cooper, un gentiluomo un po' eccentrico, trattato con grande rispetto da Sterling e Draper. Ha fondato l'agenzia nel 1923 assieme al padre di Roger Sterling e conosce Roger Sterling Jr. fin da quando questi era bambino; la defunta signora Cooper ha fatto conoscere a Roger la sua futura moglie Mona, ed egli tiene in ufficio una vecchia foto dei due Sterling insieme. Anche la sorella minore di Cooper, Alice, \u00e8 socia della Sterling Cooper e, al termine della seconda stagione, suggerisce al fratello di acconsentire alla vendita dell'agenzia alla Puttnam, Powell &amp; Lowe. Cooper \u00e8 il proprietario di un dipinto di Mark Rothko e di una riproduzione dell'illustrazione erotica \"Il sogno della moglie del pescatore\", dell'artista giapponese Hokusai, entrambi appesi nel suo ufficio, ed \u00e8 un ammiratore di Ayn Rand. \u00c8 appassionato dell'arte e della cultura giapponese, e fra le sue manie vi \u00e8 la pretesa che chi entra nel suo ufficio debba obbligatoriamente togliersi le scarpe (egli stesso cammina spesso scalzo). \u00c8 un sostenitore del Partito Repubblicano ed \u00e8 lui a spingere perch\u00e9 la Sterling Cooper si occupi della campagna presidenziale di Nixon del 1960. Nella speranza di danneggiare Don Draper, Pete Campbell gli rivela il segreto di quest'ultimo, e cio\u00e8 che egli ha assunto l'identit\u00e0 di un altro, ma Cooper rimane indifferente alla cosa. Dopo aver acconsentito a malincuore alla cessione della sua agenzia al termine della seconda stagione, sembra accettare un ruolo pi\u00f9 marginale nella gestione degli affari; tuttavia, alla fine della terza stagione, torna al centro della scena quale cofondatore della Sterling Cooper Draper Pryce. Nella quarta stagione, si scopre che anni prima \u00e8 stato sottoposto a una orchiectomia. Sempre nella medesima stagione, in polemica con la linea seguita da Don Draper, Bert annuncia ai partner le sue dimissioni, ma nella quinta serie egli si trova ancora al suo posto in ufficio, sebbene ora il suo ruolo sia pi\u00f9 marginale.\nKen Cosgrove.\nKenneth \"Ken\" Cosgrove (Aaron Staton) lavora come rappresentante delle vendite presso la Sterling Cooper. Originario del Vermont, ha frequentato la Columbia University. Assieme agli amici e colleghi, \u00e8 sempre molto impegnato a bere drink, flirtare con le segretarie e spettegolare in ufficio, ma \u00e8 anche scrittore a tempo perso: un suo racconto viene pubblicato sulla rivista \"The Atlantic Monthly\", il che suscita l'invidia di Pete e del copywriter Paul Kinsey. Nella terza stagione Ken e Pete sono promossi entrambi a capo del reparto vendite, e il fatto di dover dividere l'incarico fa infuriare Pete. Ken non \u00e8 ambizioso e competitivo come il collega, ma ci\u00f2 nonostante \u00e8 bravo nel suo lavoro ed ha una mente pi\u00f9 creativa, il che gli consente di scavalcarlo alla fine della terza stagione. Il personaggio non compare nelle prime puntate della quarta stagione, perch\u00e9 non \u00e8 stato chiamato a far parte della nuova Sterling Cooper Draper Pryce: tuttavia, viene assunto in seguito, per il disappunto di Campbell che cos\u00ec si trova a lavorare di nuovo con la sua nemesi, sebbene stavolta sia lui il suo superiore. Sempre nella quarta stagione, Ken mette fine alla sua vita da scapolo impenitente e si fidanza con una ragazza proveniente da una famiglia dell'alta societ\u00e0 di New York, Cynthia Baxter (Larisa Oleynik), il cui padre Ed (Ray Wise) \u00e8 un importante uomo d'affari: nella quinta stagione i due sono ormai sposati. Ken, che non ha abbandonato la sua passione per la scrittura, ha grande stima della collega Peggy Olson, che ritiene ingiustamente sottovalutata; anch'egli, d'altra parte, non \u00e8 pienamente soddisfatto del trattamento che riceve alla Sterling Cooper Draper Pryce. Nel penultimo episodio della quinta stagione, Roger gli chiede perentoriamente di sfruttare la sua parentela con Ed Baxter per assicurare un nuovo cliente all'agenzia, cosa che Ken aveva sempre voluto evitare: accetta, ma pretende che da quell'affare sia escluso il suo eterno rivale, Pete Campbell.\nHarry Crane.\nHarold \"Harry\" Crane (Rich Sommer) ricopre, inizialmente, la posizione di media buyer alla Sterling Cooper. Originario del Wisconsin, \u00e8 molto amico dei colleghi Paul, Ken e Sal, con i quali forma un gruppo affiatato, ma, a differenza di questi, \u00e8 sposato, con Jennifer; il loro matrimonio sembra uno dei pi\u00f9 riusciti della serie: Harry \u00e8 sincero con la moglie e spesso chiede il suo consiglio anche in faccende di lavoro. Sebbene gli piaccia flirtare con le altre ragazze, si mantiene fedele alla moglie almeno fino all'undicesima puntata della prima stagione, quando, ubriaco, ha un rapporto occasionale con Hildy, la segretaria di Pete. Confessa tutto a Jennifer, che lo caccia di casa; nel corso della seconda stagione, comunque, i problemi coniugali appaiono risolti, e i due diventano genitori di una bambina. Harry appare talvolta fin troppo cauto e remissivo, e in un'occasione la sua riluttanza a prendere posizioni porta al licenziamento del suo amico Sal Romano. Tuttavia, \u00e8 anche il primo a intuire le grandi potenzialit\u00e0 della televisione per la pubblicit\u00e0, e riesce cos\u00ec a farsi promuovere a capo del reparto televisivo della Sterling Cooper. Al termine della terza stagione, passa assieme ad alcuni colleghi alla nuova Sterling Cooper Draper Pryce come capo del reparto media, e in seguito mostra sempre pi\u00f9 sicurezza di s\u00e9 e decisione, soprattutto nel trattare con i network televisivi.\nBobby Draper.\nRobert \"Bobby\" Draper (interpretato nel corso delle stagioni della serie dagli attori bambini Maxwell Huckabee, Aaron Hart, Jared S. Gilmore e Mason Vale Cotton) \u00e8 il secondogenito di Don e Betty Draper.\nGene Draper.\nEugene Scott \"Gene\" Draper \u00e8 il terzogenito di Don e Betty Draper. Nato nel corso della terza stagione, il 21 giugno 1963, \u00e8 stato chiamato come il defunto padre di Betty.\nSally Draper.\nSally Beth Draper (Kiernan Shipka) \u00e8 la primogenita di Don e Betty Draper. Da personaggio secondario, diventa una figura sempre pi\u00f9 importante nel corso della terza e della quarta stagione (secondo la cronologia della serie, nella terza stagione ha 9 anni e 11 nella quarta). La morte del nonno, Gene Hofstadt, \u00e8 un momento cruciale nella formazione di Sally, la colpisce profondamente e contribuisce a incrinare fortemente il suo rapporto con la madre. Il fatto che il fratellino appena nato venga chiamato come il nonno e che gli sia data la stanza che era stata di Gene senior convince la bambina che il neonato sia il fantasma del nonno ed ella ne diviene terrorizzata, al punto di non volerlo avvicinare. Sally \u00e8 una ragazzina molto intelligente e legatissima al padre, tanto pi\u00f9 dopo la separazione dei genitori e il conseguente trasferimento da casa di Don. Il suo comportamento problematico e ribelle e il fatto che frequenti Glen spingono Betty a portarla da una psicologa infantile nel corso della quarta stagione. A seguito del matrimonio fra suo padre e Megan, Sally stringe un buon rapporto di complicit\u00e0 e amicizia con la giovane matrigna, della quale diventa amica; accorgendosi di ci\u00f2, Betty, invidiosa e ferita, tenta di incrinare questo rapporto: da allora Sally diventa pi\u00f9 fredda con Megan. Nel frattempo la ragazzina continua a frequentare Glen, ma in modo molto innocente: i due sono solo ottimi amici.\nHenry Francis.\nHenry Francis (Christopher Stanley) \u00e8 un consigliere politico molto vicino al governatore di New York Nelson Rockefeller e al Partito Repubblicano. Il personaggio viene introdotto nel corso della terza stagione: conosce Betty Draper a un party organizzato da Roger Sterling e ne \u00e8 immediatamente attratto. Dopo qualche tempo, la donna si rivolge a lui per chiedere il suo intervento per salvaguardare una locale area naturale. Betty sente che con Henry c'\u00e8 una sintonia ben maggiore che con il marito Don. Capendo che la donna \u00e8 infelice, Henry si offre di sposarla: al termine della terza stagione, i due si recano a Reno, dove la donna pu\u00f2 ottenere rapidamente il divorzio. All'inizio della quarta stagione, vengono presentati come gi\u00e0 marito e moglie e abitano con i figli di lei nella casa di Don, che in seguito lasceranno per trasferirsi a Rye. Henry ha una figlia, ormai adulta; la madre di Henry disapprova il matrimonio del figlio. L'unione con Betty, inizialmente molto felice, comincia a mostrare le prime crepe, principalmente perch\u00e9 i due non sono d'accordo su come affrontare le prime crisi adolescenziali di Sally.\nPaul Kinsey.\nPaul Kinsey (Michael Gladis) \u00e8 uno dei copywriter della Sterling Cooper. Amico di Ken, Harry, Sal e Pete, e come loro dedito all'alcol e ad infastidire le ragazze, Paul in passato ha avuto una relazione con Joan, quindi ha frequentato una donna afro-americana di nome Sheila, con la quale nel corso della seconda stagione si reca in Mississippi per aiutare a far registrare nelle liste elettorali gli elettori di colore. Sfoggia uno stile pi\u00f9 boh\u00e8mienne e alternativo dei suoi colleghi, ascolta musica jazz e occasionalmente fuma marijuana; Joan sostiene che spesso stia solo recitando una posa. \u00c8 un grande fan della serie \"Ai confini della realt\u00e0\", \u00e8 un sostenitore di Kennedy e in genere ha idee politiche pi\u00f9 progressiste rispetto ai colleghi (in un'occasione viene apostrofato come \"comunista\" e la sua barba viene paragonata a quella di Fidel Castro). Sebbene inizialmente incoraggi Peggy nei suoi primi passi come copywriter, in seguito, quando il talento di lei comincia a metterlo in ombra, diventa sempre pi\u00f9 geloso e competitivo. A differenza di lei, non viene chiamato a far parte della Sterling Cooper Draper Pryce: il personaggio \u00e8 uscito dalla serie al termine della terza stagione, ma ricompare in un episodio della quinta: nel frattempo si \u00e8 unito al movimento Hare Krishna, e professa ormai indifferenza verso i beni materiali. Tuttavia chiede lo stesso l'aiuto dell'amico Harry Crane per far conoscere una sua sceneggiatura di un episodio di \"Star Trek\" ai produttori di Hollywood: Harry, pur non nutrendo molta fiducia nelle sue possibilit\u00e0 di successo, lo incoraggia a trasferirsi a Los Angeles per tentare di realizzare il suo sogno.\nDuck Phillips.\nHerman \"Duck\" Phillips (Mark Moses), introdotto al termine della prima stagione, \u00e8, nel corso della seconda, direttore del reparto account della Sterling Cooper. Ex marine e combattente sul fronte del Pacifico durante la seconda guerra mondiale, in precedenza impiegato presso gli uffici londinesi della Young &amp; Rubicam, una relazione extraconiugale e la sua dipendenza dall'alcol gli sono costati il licenziamento. Ora egli ha smesso totalmente di bere ed \u00e8 ansioso di far bene alla Sterling Cooper, anche se il fatto di non aver recuperato il rapporto con l'ex moglie, dalla quale ha avuto due figli, che sta anzi per risposarsi, sembra causargli dolore. Appena assunto, pone ai colleghi l'obiettivo di allargare la clientela e renderla al contempo pi\u00f9 prestigiosa. Nel corso della seconda stagione, spinge perch\u00e9 vengano assunti creativi pi\u00f9 giovani e perch\u00e9 venga abbandonato il contratto con la Mohawk Airlines per firmarne uno con la ben pi\u00f9 importante American Airlines, decisione che Don Draper non approva e che infatti si rivela fallimentare, acutizzando la frattura tra i due. Al termine della seconda stagione, visti frustrati i suoi sforzi di ottenere la partnership nell'agenzia, Phillips favorisce l'acquisizione della Sterling Cooper da parte dell'agenzia britannica Puttnam, Powell &amp; Lowe, ma neppure questa mossa si risolve in un suo successo: i nuovi proprietari, infatti, constatato che lui e Don Draper non possono lavorare insieme, preferiscono licenziare lui piuttosto che rinunciare al talento di Don. Durante la terza stagione, Duck fa la sua ricomparsa: lavora ora presso la Grey, un'altra agenzia di New York. Si intuisce che ha ripreso a bere. Cerca, senza successo, di convincere Pete e Peggy a lasciare la Sterling Cooper, e a seguito di questo incontro egli e Peggy hanno una relazione di breve durata. Ricompare nuovamente nel corso della quarta stagione, dapprima in una breve apparizione nell'episodio \"Il premio\", poi in una scena in \"Il compleanno\": in entrambi i momenti viene presentato come ubriaco e ormai ricaduto definitivamente nell'alcolismo. Cerca inutilmente di riconquistare Peggy e si presenta inaspettatamente di notte alla Sterling Cooper Draper Pryce, dove trova proprio la ragazza e Don Draper, con il quale ingaggia una breve lotta.\nLane Pryce.\nLane Pryce (Jared Harris) compare per la prima volta all'inizio della terza stagione: inglese, \u00e8 il direttore finanziario della Sterling Cooper e il tramite tra la Puttnam, Powell &amp; Lowe e la sede di New York. Suo compito \u00e8 limitare le spese e occuparsi dei necessari tagli al personale; promuove sia Pete Campbell sia Ken Cosgrove a capi del reparto account. Il suo rapporto con Cooper, Sterling e Draper \u00e8 inizialmente piuttosto freddo, mano a mano che si chiarisce lo scarso interesse dei nuovi proprietari inglesi nello sviluppo della loro branca statunitense. Lane rischia di essere rimpiazzato da un giovane e brillante nuovo arrivato e trasferito a Bombay, ma per sua fortuna il suo sostituto rimane ferito in un incidente ed egli rimane al suo posto. Quando, al termine della terza stagione, apprende che la Puttnam, Powell &amp; Lowe \u00e8 intenzionata a rivendere la Sterling Cooper e che il suo lavoro l\u00ec serviva solo ad aumentarne il valore, Pryce si unisce a Sterling, Cooper e Draper nel loro piano di fondare una nuova agenzia reclutando gli elementi migliori della Sterling Cooper: all'inizio della quarta stagione, infatti, \u00e8 uno dei soci fondatori della Sterling Cooper Draper Pryce. Nel corso della stessa serie, il suo matrimonio entra in crisi, poich\u00e9 sua moglie Rebecca non sopporta di vivere a New York e vuole assolutamente tornare a Londra, Lane invece ormai si sente a casa in America. Dopo la separazione, in contrasto con la sua immagine di inglese compassato, egli inizia a frequentare una coniglietta di Playboy di colore, di nome Toni Charles (Naturi Naughton). Riceve la visita inaspettata del padre, Robert (William Morgan Sheppard), giunto apposta dall'Inghilterra per convincerlo a riappacificarsi con la moglie: Lane vorrebbe invece presentargli la sua nuova fiamma, ma il padre \u00e8 irremovibile, e arriva a usare le vie di fatto, picchiandolo con il suo bastone. Lane \u00e8 costretto ad assentarsi da New York per qualche tempo per riunirsi alla famiglia; egli e Rebecca hanno un figlio di nome Nigel. All'inizio della quinta stagione, Lane \u00e8 tornato assieme alla moglie e i due vivono a New York, ma l'uomo non \u00e8 soddisfatto. La sua situazione finanziaria, anche a causa del contributo forzoso che ha dovuto fare, in qualit\u00e0 di partner, per risollevare l'agenzia al termine della quarta stagione, peggiora sempre di pi\u00f9, ma di questo l'uomo non informa nessuno, neppure la moglie, ricorrendo a menzogne e sotterfugi. Sembra che egli possa assicurarsi un buon successo personale, convincendo un manager della Jaguar a diventare cliente dell'agenzia, ma l'affare va a monte, il che d\u00e0 origine a una violenta lite con il collega Pete Campbell. Lane \u00e8 attratto da Joan, ma anche da quel punto di vista le speranze dell'uomo vengono deluse, perch\u00e9 la donna rifiuta, sia pure benevolmente, le sue avance. Nella dodicesima puntata della stagione, quando Don scopre che Lane, disperatamente bisognoso di denaro, ha falsificato una sua firma su un assegno, Lane viene costretto a dimettersi: incapace di sopportare la vergogna e non sapendo come risolvere la sua situazione, Lane si suicida, impiccandosi nel suo ufficio.\nStan Rizzo.\nStan Rizzo (Jay R. Ferguson) \u00e8 il direttore del reparto artistico della Sterling Cooper Draper Pryce. In precedenza aveva lavorato nello staff di Lyndon B. Johnson per le elezioni presidenziali del 1964. Peggy non va inizialmente molto d'accordo con lui a causa del suo atteggiamento condiscendente, e perch\u00e9 egli insiste a prenderla costantemente in giro ritenendola repressa ed eccessivamente seriosa: per dimostrargli il contrario, e per verificare che la presunta libert\u00e0 sessuale di lui \u00e8 in realt\u00e0 tutta millanteria, Peggy accetta di mettersi a lavorare di fronte a lui completamente nuda, mentre Stan si mostra estremamente a disagio e imbarazzato. Dopo ci\u00f2, l'uomo inizia a rispettarla di pi\u00f9 e i due lavorano bene insieme.\nSal Romano.\nSalvatore \"Sal\" Romano (Bryan Batt) \u00e8 il direttore del reparto artistico della Sterling Cooper. Italoamericano, viene da Baltimora. Sebbene dapprima fidanzato e poi sposato con una ragazza di nome Kitty (Sarah Drew), Sal ha chiare tendenze omosessuali, ma \u00e8 il primo a non riuscire ad ammetterlo con s\u00e9 stesso: al contrario, assieme ai colleghi maschi fa ostentatamente battute sessiste e tiene a che la sua immagine sia fedele allo stereotipo del \"latin lover\". Nel corso della prima stagione, Sal respinge le avances di un cliente della Sterling Cooper, che invece ha capito la sua intima natura. Col tempo questo lavoro di repressione dei propri impulsi diventa sempre pi\u00f9 frustrante per Sal, che in una puntata della seconda stagione, \"Il violino d'oro\", sembra anche iniziare a provare una certa attrazione, mai palesata, per il collega Ken Cosgrove; anche la moglie, dapprima ingenuamente innamorata, comincia a divenire sospettosa sulle tendenze del marito. L'omosessualit\u00e0 di Sal viene scoperta casualmente da Don Draper nel primo episodio della terza stagione, quando egli finalmente cede all'attrazione per un facchino di un albergo: tuttavia, Don non cambia atteggiamento verso Sal, mostrandosi molto discreto e rispettoso, e anzi incoraggiandolo a sviluppare il suo talento per la regia di spot televisivi. Sempre nel corso della terza stagione, Sal rifiuta le avances di un importante cliente della Sterling Cooper, Lee Garner Jr. della Lucky Strike, che quindi, offeso, pretende il suo licenziamento, senza ovviamente rivelarne il vero motivo: il personaggio \u00e8 quindi ormai uscito dalla serie.\nFreddy Rumsen.\nFrederick C. \"Freddy\" Rumsen (Joel Murray) \u00e8 un anziano ed esperto copywriter della Sterling Cooper. \u00c8 il primo a notare e incoraggiare il talento della timida segretaria Peggy Olson e da allora \u00e8 uno dei suoi maggiori alleati. \u00c8 un tipo spiritoso e simpatico, ma ha anche seri problemi con l'alcol, il che finisce per costargli il posto di lavoro quando si ubriaca poco prima di una presentazione per i clienti della Samsonite. L'incidente non ha gravi conseguenze perch\u00e9 al suo posto se ne occupa Peggy, ma Pete riferisce lo stesso l'accaduto a Duck Phillips e Roger Sterling, che sono d'accordo nel licenziare Freddy. Il suo posto viene preso da Peggy, che per\u00f2 non riesce a godersi la promozione pensando che le \u00e8 stata concessa a spese di colui che l'ha sempre aiutata e sostenuta (episodio \"Un nuovo inizio\" della seconda stagione). Freddy Rumsen, rimasto comunque in ottimi rapporti con Sterling e Draper, ricompare per\u00f2 nel secondo episodio della quarta stagione, quando viene assunto dalla Sterling Cooper Draper Pryce: ha ormai smesso completamente di bere e Peggy \u00e8 felicissima di poter lavorare di nuovo con lui, sebbene la sua et\u00e0 avanzata lo porti ad avere idee un po' antiquate, soprattutto sul ruolo delle donne, a cui la ragazza a volte non pu\u00f2 trattenersi dal reagire con fastidio.\nAltri personaggi.\nAllison.\nAllison (Alexa Alemanni) \u00e8 la segretaria di Don Draper, dapprima alla Sterling Cooper, quindi alla Sterling Cooper Draper Pryce. Inizia come addetta alla reception e arriva alla scrivania di Don solo nella terza stagione, in sostituzione di Jane Siegel. Il personaggio ha un ruolo molto marginale nelle prime tre stagioni: ha una relazione altalenante con Ken Cosgrove, con il quale trascorre la notte durante il party per la maratona elettorale delle elezioni presidenziali del 1960. Nel 1964 circa (nell'intervallo tra la terza e la quarta stagione), viene assunta alla Sterling Cooper Draper Pryce e riprende il suo posto quale segretaria di Draper. Nella notte del party natalizio dell'ufficio, Allison si reca a casa di Don per portargli le chiavi che egli, ubriaco, ha dimenticato all'agenzia: i due finiscono per fare l'amore. Per Draper per\u00f2 la cosa non conta assolutamente nulla, come la ragazza capisce. Continua, con qualche imbarazzo, a lavorare per lui per qualche tempo, ma nel quarto episodio della quarta stagione ha una crisi di pianto durante un focus group in cui si trattava il tema delle relazioni con gli uomini. Decide di dare le dimissioni, ma la freddezza e l'insensibilit\u00e0 dimostrate per l'ennesima volta da Draper le fanno perdere il controllo e lasciare l'ufficio dopo una violenta scenata.\nJoey Baird.\nJoey Baird (Matt Long) \u00e8 un giovane artista che lavora come freelance per la Sterling Cooper Draper Pryce dall'inizio della quarta stagione. Joey e Peggy sembrano inizialmente lavorare bene insieme, ma successivamente il ragazzo esagera con il suo umorismo a volte pesante e i suoi commenti ingiuriosi. Il suo bersaglio \u00e8 soprattutto Joan, della quale fa anche una caricatura oscena ritraendola mentre pratica sesso orale a Lane Pryce: scoperta la cosa, Peggy gli ordina di scusarsi, ma, visto che Joey non la prende sul serio, lo licenzia.\nJimmy e Bobbie Barrett.\nBobbie Barrett (Melinda McGraw) \u00e8 la moglie (e manager) del comico Jimmy Barrett (vero nome Jimmy Bernstein; Patrick Fischler), che viene scelto per interpretare uno spot delle patatine Utz. Quando Jimmy, noto per il suo umorismo pesante e tagliente, prende in giro crudelmente la moglie del produttore delle patatine per la sua stazza, Don deve intervenire per rimediare alla gaffe: ha un incontro con Bobbie, alla quale dice che Jimmy deve assolutamente scusarsi. Nel riaccompagnarla a casa in auto, Don e Bobbie copulano, e la loro relazione clandestina prosegue durante il corso della seconda stagione. Bobbie ha un'idea per un programma televisivo di candid camera presentato da Jimmy, che Don l'aiuta a pubblicizzare. Mentre si recano nella casa al mare di lei, i due hanno un incidente automobilistico, senza gravi conseguenze: vengono riaccompagnati in citt\u00e0 da Peggy, chiamata in aiuto, alla quale viene chiesto anche di essere discreta sull'accaduto. La ragazza inoltre ospita Bobbie (che non vuole farsi vedere dal marito con i segni dell'incidente sul volto) nel suo appartamento per qualche giorno: Bobbie le chiede se stia dando una mano a Don perch\u00e9 \u00e8 innamorata di lui, ma Peggy le risponde che \u00e8 per ricambiare l'aiuto che in passato egli le ha dato in un'altra occasione. La relazione fra Bobbie e Don termina bruscamente quando ella rivela all'amante che ha parlato delle sue capacit\u00e0 a letto con alcune sue amiche ed ex amanti di lui. In seguito, Jimmy rivela a Betty i suoi sospetti di una relazione fra i loro rispettivi coniugi, e la donna caccia il marito di casa. In un altro episodio successivo, Don incontra per caso Jimmy in un casin\u00f2 e lo colpisce con un pugno.\nGlen Bishop.\nGlen Bishop (Marten Weiner, figlio del creatore della serie Matthew Weiner) \u00e8 il figlio di Helen Bishop, vicina di Betty. Nel corso della prima stagione, ambientata nel 1960, ha nove anni. Ha una cotta per Betty e una sera, quando ella si trova a casa sua per fargli da baby-sitter, entra in bagno mentre la donna lo sta usando e le chiede in dono una ciocca dei suoi capelli. Quando Helen lo scopre, proibisce al figlio di vedere i Draper. Nella seconda stagione, Glen scappa di casa e si nasconde nel giardino dei Draper, nella casetta giocattolo dei bambini. Propone a Betty di fuggire con lui, ma, quando ella invece avvisa sua madre di venire a prenderlo, reagisce con rabbia pensando di essere stato tradito. Ricompare nel corso della quarta stagione, in cui stringe amicizia con Sally Draper, cosa cui Betty \u00e8 fortemente contraria, arrivando a proibire alla figlia di vedere il ragazzino.\nHelen Bishop.\nHelen Bishop (Darby Stanchfield) \u00e8 una vicina dei Draper, divorziata e madre di due figli. Lavora come volontaria per organizzare la campagna presidenziale di John F. Kennedy. Il suo divorzio e altre \"stranezze\" come l'abitudine di passeggiare la sera da sola la rendono oggetto di pettegolezzi fra le signore del quartiere amiche di Betty. Con quest'ultima poi un'ulteriore causa di tensione \u00e8 dovuta all'inquietante fissazione che Glen, il figlio di Helen, sviluppa per Betty Draper: quando Helen, incontrata Betty al supermercato, le chiede perch\u00e9 abbia acconsentito alla richiesta del bambino di dargli una ciocca di capelli, Betty la schiaffeggia. Quando Glen scappa di casa e si rifugia dai Draper, Betty avvisa subito Helen, ma le suggerisce di dedicare pi\u00f9 attenzione al figlio, che chiaramente si sente solo e trascurato. A lei Betty confida anche la crisi che il suo matrimonio con Don sta attraversando.\nIda Blankenship.\nIda Blankenship (Randee Heller) \u00e8 l'anziana segretaria di Bert Cooper, in servizio presso di lui da molti anni; per le prime tre stagioni non compare mai in scena, ma viene solo menzionata dagli altri personaggi, solo nella quarta stagione viene introdotta quale nuova segretaria di Don Draper, in sostituzione di Allison, andata via sbattendo la porta dopo essere stata sedotta e abbandonata dall'uomo. Miss Blankenship \u00e8 brusca, priva di tatto, spesso fa commenti sgradevoli o imbarazzanti, tuttavia proprio il suo carattere impossibile, la sua et\u00e0 avanzata e la sua poca avvenenza la rendono la scelta migliore per Don, che molto difficilmente commetter\u00e0 con lei lo stesso errore fatto con la precedente segretaria. Tuttavia, nella sua autobiografia, che sta dettando in un registratore, Roger Sterling rivela che in passato la bisbetica vecchietta era una donna molto sensuale e vorace, con la quale aveva avuto una storia. Miss Blankenship muore improvvisamente e silenziosamente alla sua scrivania alla Sterling Cooper Draper Pryce nel nono episodio della quarta stagione, ambientata nel 1965; poich\u00e9 Cooper ricorda che ella era nata nel 1898, si deduce che aveva 67 anni al momento del decesso.\nAndrew e Dorothy Campbell.\nAndrew Campbell (Christopher Allport) \u00e8 il padre di Pete Campbell. Egli disapprova la scelta del figlio di lavorare nella pubblicit\u00e0 e lo tratta con freddezza e disprezzo. Nel secondo episodio della seconda stagione, \"Disastro aereo\", Andrew muore nell'incidente aereo del volo American Airlines 1; si scopre quindi che egli ha sperperato il patrimonio suo e della moglie per mantenere uno stile di vita al di l\u00e0 delle sue possibilit\u00e0. Dorothy \"Dot\" Dyckman Campbell (Channing Chase) \u00e8 la madre di Pete, anch'ella estremamente distante e altezzosa: \u00e8 decisamente contraria al fatto che Pete e Trudy ricorrino all'adozione per avere un figlio e lo esprime con parole molto pesanti: offeso, Pete le rivela crudelmente la verit\u00e0 sullo stato finanziario della famiglia.\nBud e Judy Campbell.\nAndrew \"Bud\" Campbell Jr. (Rich Hutchman) \u00e8 il fratello maggiore di Pete. Pi\u00f9 favorito dai genitori, ha comunque un buon rapporto con Pete. \u00c8 lui a rivelargli la loro difficile situazione finanziaria e a prendere i necessari drastici provvedimenti per assicurare un adeguato sostentamento alla madre. Judy (Miranda Lilley) \u00e8 sua moglie, che, a differenza di Trudy, \u00e8 ben contenta di non avere figli. Bud si lascia scappare con la madre che Pete e Trudy, non riuscendo a concepire un figlio dopo mesi di tentativi, contemplano l'ipotesi dell'adozione.\nTammy Campbell.\nTamsin \"Tammy\" Campbell \u00e8 la figlia di Pete e Trudy, nata nel 1965, tra il 7 e il 10 settembre, nel corso della quarta stagione, dopo un travaglio lungo e difficoltoso durato pi\u00f9 di due giorni. Non \u00e8 per\u00f2 l'unica figlia di Pete, che \u00e8 gi\u00e0 diventato padre, nel 1960, di un figlio avuto con Peggy Olson, che per\u00f2 non ha mai conosciuto perch\u00e9 la ragazza lo ha dato in adozione.\nCarla.\nCarla (Deborah Lacey) \u00e8 una donna afroamericana che lavora come governante in casa Draper sin dalla nascita di Sally, e vi rimane anche dopo il divorzio di Betty e le sue seconde nozze con Henry Francis. Pacata, saggia e sensibile, con i suoi consigli e le sue parole rassicuranti \u00e8 spesso di conforto per Betty quando il suo matrimonio con Don attraversa periodi difficili: viene per\u00f2 bruscamente licenziata dalla donna perch\u00e9 permette a Glen Bishop di entrare in casa per salutare Sally.\nArthur Case.\nArthur Case (Gabriel Mann) \u00e8 un ragazzo che frequenta lo stesso maneggio di Betty e della sua amica Sarah Beth Carson (Missy Yager). Bench\u00e9 fidanzato con la ricca Tara (Cameron Goodman), ben presto egli manifesta una forte attrazione verso Betty. \u00c8 anche uno dei pochi a capire che la donna, dietro l'apparenza di una vita perfetta, \u00e8 in realt\u00e0 molto infelice. Tuttavia, Betty respinge le sue avances, favorendo invece la tresca di Arthur e di Sarah Beth, pi\u00f9 anziana di lui e sposata.\nDawn Chambers.\nDawn Chambers (Teyonah Parris) \u00e8 la prima impiegata di colore della Sterling Cooper Draper Pryce. Assunta all'inizio della quinta stagione, in realt\u00e0 a causa di un equivoco (l'agenzia aveva fatto pubblicare una finta offerta di lavoro per persone di colore per cavalcare le proteste contro un'agenzia rivale, resasi protagonista di un episodio di razzismo: quando per\u00f2 i candidati si erano presentati realmente, per paura della pubblicit\u00e0 negativa non era stato possibile non assumere nessuno sul serio), lavora come segretaria di Don Draper.\nTed Chaough.\nTed Chaough (Kevin Rahm) \u00e8, nella quarta stagione, un pubblicitario che lavora in un'agenzia rivale della Sterling Cooper Draper Pryce, la Cutler Gleason &amp; Chaough (CGC): \u00e8 costantemente in competizione con Don Draper, cui tenta di soffiare il contratto con la Honda. Al termine della quarta stagione, venuto a conoscenza delle difficolt\u00e0 della Sterling Cooper Draper Pryce, cerca di convincere Pete Campbell a unirsi alla CGC. In seguito, alla fine della quinta stagione, \u00e8 proprio a lui che si rivolge Peggy, desiderosa di dare finalmente una scossa alla sua carriera, che reputa stagnante: Ted Chaough, che ammira il suo talento, le fa un'offerta economica molto vantaggiosa e la ragazza decide di accettarla, dando le dimissioni dalla Sterling Cooper Draper Pryce.\nJennifer Crane.\nJennifer Crane (Laura Regan) \u00e8 la moglie di Harry Crane. Al contrario delle altre consorti dei protagonisti della serie, Jennifer ha un lavoro, all'American Telephone &amp; Telegraph. Ha un carattere concreto e generoso, ma non proviene dai medesimi ambienti esclusivi e sofisticati delle altre signore, e talvolta pertanto ha difficolt\u00e0 a inserirsi; sembra in particolare sentire una certa \"rivalit\u00e0\" con Trudy Campbell. Il matrimonio con Harry, sereno e ben riuscito, ha superato una grave crisi quando egli l'ha tradita con la segretaria Hildy nella prima stagione, ma gi\u00e0 nella seconda i due sono di nuovo insieme e sono diventati genitori di una bambina, Beatrice Grace, nata nel 1962.\nMidge Daniels.\nMidge Daniels (Rosemarie DeWitt) \u00e8 una pittrice e illustratrice che, nel corso della prima stagione, ha una relazione con Don Draper. Frequenta l'ambiente alternativo del Greenwich Village e un gruppo di proto-hippie, fuma marijuana e legge autori come Jack Kerouac e Allen Ginsberg. Oltre a Don ha anche altri amanti e, quando l'uomo si accorge che probabilmente \u00e8 innamorata di un altro, tronca la relazione. Midge ricompare nella quarta stagione; nel frattempo si \u00e8 sposata, incontra Don e lo invita nel suo appartamento, dove cerca di vendergli un suo quadro: ha infatti bisogno di denaro contante poich\u00e9 \u00e8 diventata eroinomane. Mosso a piet\u00e0, Don acquista una tela e se ne va.\nHoward e Beth Dawes.\nHoward (Jeff Clarke) e Beth Dawes (Alexis Bledel) sono una coppia di coniugi che, nella quinta stagione, abitano non lontano da Pete e Trudy Campbell, a Cos Cob, Connecticut: Howard e Pete prendono lo stesso treno per andare e tornare da New York. Nel corso dei viaggi, parlano spesso delle loro consorti: Howard, che quando si riferisce alla moglie ne parla sempre con fastidio e quasi come se fosse strana o malata, approfitta di un appartamento che possiede a New York per incontrarvi le sue amanti, e spinge Pete a fare lo stesso. Pete incontra casualmente Beth una sera alla stazione, l'accompagna a casa e fra i due scatta immediatamente una forte attrazione, tanto che finiscono per fare l'amore. L'uomo spera che possa nascerne una relazione seria, ma la donna invece decide di non volerlo pi\u00f9 vedere, e rifiuta qualsiasi tentativo di riavvicinamento. Nei mesi successivi, Pete non pu\u00f2 far altro che continuare a fantasticare su di lei, fin quando non la rivede un giorno in treno. I due hanno un nuovo incontro e Beth gli rivela che il marito, per \"curare\" la sua depressione e melancolia, ha deciso di farla sottoporre all'elettroshock: quando Pete le propone di fuggire insieme, rifiuta. Pete si reca a trovarla in ospedale, ma Beth ormai non si ricorda pi\u00f9 di lui; quando, ancora turbato per quell'incontro, l'uomo in treno incontra Howard, sempre sgradevole e crudele verso la moglie, non si trattiene e i due vengono alle mani.\nAnna Draper.\nAnna Draper (Melinda Page Hamilton) \u00e8 la vedova del vero Don Draper (Troy Ruptash), l'uomo la cui identit\u00e0 Dick Whitman ha assunto dopo essere stato testimone della sua morte nella guerra di Corea. In un flashback ambientato negli anni cinquanta, mostrato nel corso della seconda stagione, Anna rintraccia Dick/Don, che ha iniziato a lavorare come rivenditore di auto usate, e lo accusa subito di non essere chi dice di essere, Don allora le rivela che il marito \u00e8 morto, e il perch\u00e9 del suo gesto. A dispetto di questo primo incontro molto teso, Don e Anna diventano poi ottimi amici, la donna non rivela il suo segreto, e Don, che formalmente \u00e8 a tutti gli effetti suo marito, la ripaga comprandole una casa in California. La casa di Anna \u00e8 anche il rifugio sicuro di Don in momenti di crisi: l'amica funge spesso da confidente ed egli si reca pi\u00f9 volte a trovarla a Los Angeles. In un altro flashback, quando Don incontra Betty e si decide a chiederle di sposarlo, chiede ad Anna di concedergli il \"divorzio\", ed ella subito accetta. Anna ha una sorella maggiore, Patty (Susan Leslie), e una nipote di nome Stephanie (Caity Lotz): zia e nipote sono molto simili, anticonformiste, libere, di buon cuore. Proprio Stephanie nella quarta stagione informa Don che Anna ha un cancro in fase terminale, ma la famiglia ha deciso di lasciarla all'oscuro di ci\u00f2: Don, dapprima contrario, accetta di fare lo stesso. Anna muore qualche tempo dopo: Don la piange amaramente come l'unica persona che lo conoscesse realmente.\nAbe Drexler.\nAbe Drexler (Charlie Hofheimer) \u00e8 uno scrittore conosciuto da Peggy a una festa nel corso della quarta stagione. Sebbene egli esprima alcune critiche sulla professione di pubblicitario che non fanno piacere alla ragazza, poco dopo, quando, per nascondersi durante una retata della polizia, i due si ritrovano chiusi assieme in una stanza, si scambiano un bacio. Con l'aiuto della comune amica Joyce Abe riesce a ottenere un altro incontro qualche tempo dopo, in cui ha modo di scusarsi ma anche di far notare a Peggy che alcune delle aziende per le quali la sua agenzia lavora hanno politiche discriminatorie verso i neri, la ragazza le accomuna alle discriminazioni che le donne devono subire sul lavoro, e fra i due nasce un altro battibecco. In seguito, Abe va a trovare Peggy in ufficio per portarle un articolo che ha scritto che gli \u00e8 stato ispirato dalle sue parole: sebbene, dopo averlo letto, la ragazza reagisca con rabbia perch\u00e9, facendo il nome di alcune aziende clienti della Sterling Cooper Draper Pryce, Abe rischia di metterla in una posizione spiacevole, le idee ivi espresse la colpiscono. Peggy e Abe si incontrano nuovamente mentre lei sta tornando da una notte passata in spiaggia con Joyce: tornata a casa, la ragazza lo invita a salire nel suo appartamento, e i due fanno l'amore. Da quel momento sono fidanzati.\nSuzanne Farrell.\nSuzanne Farrell (Abigail Spencer) compare per la prima volta all'inizio della terza stagione: \u00e8 la maestra di Sally Draper e fra lei e Don scatta immediatamente una certa attrazione. Dopo un corteggiamento sempre pi\u00f9 intenso, alla fine i due diventano amanti. Suzanne viene dipinta come una donna idealista e appartenente alla nascente cultura dei \"figli dei fiori\" che avr\u00e0 pieno sviluppo nella seconda met\u00e0 degli anni sessanta. Il suo fratello minore, Danny (Marshall Allman), soffre di epilessia e, a causa della sua disabilit\u00e0, non riesce a mantenere un lavoro a lungo e d\u00e0 parecchie preoccupazioni alla sorella. Al termine della terza stagione, sembra che Don desideri rendere pi\u00f9 seria la sua relazione con Suzanne, ma i suoi piani vengono sconvolti quando Betty scopre tutto sul suo passato.\nPauline Francis.\nPauline Francis (Pamela Dunlap) \u00e8 l'anziana madre di Henry Francis, comparsa per la prima volta nel corso della quarta stagione: non \u00e8 stata molto felice delle seconde nozze del figlio con Betty, che non perde occasione di criticare, soprattutto perch\u00e9 ritiene non abbia insegnato la buona educazione ai suoi bambini, in particolare a Sally, con cui si comporta in modo molto severo.\nLee Garner Jr..\nLee Garner Jr. (Darren Pettie) \u00e8 un potente dirigente della Lucky Strike, figlio del presidente della compagnia, Lee Garner Sr. (John Cullum). La multinazionale del tabacco \u00e8 uno dei pi\u00f9 importanti clienti della Sterling Cooper prima e della Sterling Cooper Draper Pryce poi. Arrogante e prepotente, Lee Garner Jr. \u00e8 perfettamente cosciente del fatto che la Lucky Strike \u00e8 troppo importante per la sopravvivenza dell'agenzia, e che quindi pu\u00f2 permettersi qualsiasi cosa: nella terza stagione, infatti, pretende il licenziamento su due piedi di Sal Romano, solo perch\u00e9 questi ha rifiutato le sue avances, mentre nella quarta stagione si autoinvita al party di Natale della Sterling Cooper Draper Pryce, divertendosi a umiliare Roger Sterling facendolo vestire da Babbo Natale. Qualche tempo dopo, informa lo stesso Sterling che la Lucky Strike ha deciso di chiudere il rapporto con l'agenzia.\nPadre John Gill.\nIl padre John Gill (Colin Hanks) \u00e8 un giovane prete cattolico che per qualche periodo officia nella chiesa frequentata dalla famiglia di Peggy a Brooklyn: compare per la prima volta nell'episodio \"Tre domeniche\" della seconda stagione. Gesuita, ha idee abbastanza moderne per l'epoca, e, saputo che Peggy lavora come pubblicitaria, le chiede alcuni consigli su come meglio presentare il sermone e organizzare la festa di ballo della parrocchia. Viene a sapere della passata gravidanza di Peggy quando la sorella di lei, Anita, va a confessarsi; da quel momento si impegna perch\u00e9 Peggy si riconcili con la Chiesa confessando i suoi peccati, pi\u00f9 volte invitandola ad aprirsi con lui se lo desidera e ad accostarsi all'eucaristia. Peggy inizialmente apprezza la sua amicizia, ma diventa poi sempre pi\u00f9 perplessa di fronte all'insistenza del sacerdote: padre Gill compare per l'ultima volta nell'episodio finale della seconda stagione, in cui a un ennesimo tentativo per spingere la ragazza a confessarsi, prospettandole l'inferno se non lo far\u00e0, ma Peggy se ne va.\nMichael Ginsberg.\nMichael Ginsberg (Ben Feldman) \u00e8 un giovane e brillante copywriter che viene assunto alla Sterling Cooper Draper Pryce all'inizio della quinta stagione. Le sue idee sono originali e provocatorie, ma talvolta si lascia trascinare eccessivamente dal suo estro e travalica i confini che il suo superiore, Don, gli impone. Michael \u00e8 ebreo e vive in un appartamento assieme al padre.\nFrancine Hanson.\nFrancine Hanson (Anne Dudek) \u00e8 una vicina dei Draper e una delle pi\u00f9 care amiche di Betty. Molto intrigante e pettegola, nella prima stagione le sue energie sono rivolte principalmente a sparlare della nuova arrivata nel quartiere, Helen Bishop, che suscita la curiosit\u00e0 delle signore perch\u00e9 da poco divorziata. Francine \u00e8 sposata con Carlton (Kristoffer Polaha) e nella prima stagione ha appena avuto un bambino. In seguito scopre che il marito la tradisce e lo rivela disperata e furibonda a Betty: all'inizio della seconda stagione, la coppia sembra essersi riconciliata.\nGreg Harris.\nIl dr. Greg Harris (Samuel Page) \u00e8 il fidanzato, poi marito di Joan. La personalit\u00e0 forte e decisa della sua compagna, e anche il suo passato vivace, sembrano metterlo a disagio, tanto che un giorno, essendo venuto a prendere la ragazza alla Sterling Cooper, per dimostrarle la sua autorit\u00e0 maschile la violenta nell'ufficio di Don. La sua insicurezza emerge anche sul lavoro, perch\u00e9 non riesce a ottenere la promozione a caporeparto su cui lui e Joan avevano molto sperato, e in previsione della quale la donna aveva lasciato l'ufficio. Nonostante i suoi difetti e la sua tendenza ad autocommiserarsi, per\u00f2, Joan \u00e8 innamorata di lui e cerca di sostenerlo in ogni modo. Dopo la mancata promozione, Greg decide senza consultarsi con la moglie di arruolarsi per diventare medico dell'esercito: dopo un periodo di addestramento, viene inviato in Vietnam. Greg e Joan hanno intenzione di avere figli; la donna rimane in effetti incinta, ma il figlio \u00e8 di Roger a causa di un rapporto occasionale; ci\u00f2 nonostante, Joan decide di tenerlo e di far credere al marito che sia suo, e Greg ne \u00e8 convinto. Quando per\u00f2 Joan scopre che, terminato l'anno di servizio in Vietnam, l'uomo si \u00e8 offerto volontario per proseguire, si arrabbia e decide di piantarlo.\nHildy.\nHildy (Julie McNiven) \u00e8 la segretaria di Pete Campbell alla Sterling Cooper, nelle prime tre stagioni della serie. A causa del carattere scostante e umorale del suo capo, i due non vanno molto d'accordo. Nella prima stagione, Hildy e Harry Crane, dopo aver bevuto troppo, finiscono per fare l'amore nell'ufficio di lui, ma l'uomo, che \u00e8 sposato, si pente subito della sua scappatella.\nConrad Hilton.\nConrad \"Connie\" Hilton (Chelcie Ross) \u00e8 il realmente esistito Conrad Hilton, fondatore della catena alberghiera Hilton. Incontra Don Draper, senza per\u00f2 presentarglisi, nel corso della terza stagione, a una festa organizzata da Roger Sterling, e lo ricontatta poi perch\u00e9 si occupi della pubblicit\u00e0 per i suoi hotel. Nasce con Don un rapporto di grande fiducia e stima (in un'occasione ammette di considerarlo quasi come un figlio), tanto che Hilton vorr\u00e0 che Draper lo segua addirittura a Roma per visionare il suo albergo in quella citt\u00e0. \u00c8 lui a rivelare a Don che la Sterling Cooper sta per essere comprata dalla McCann Erickson: a causa di queste incertezze societarie, egli si sgancia dal suo contratto pubblicitario ed esce di scena.\nGene Hofstadt.\nEugene \"Gene\" Hofstadt (Ryan Cutrona) \u00e8 l'anziano (ha combattuto nella prima guerra mondiale) padre di Betty. Compare per la prima volta nel corso della prima stagione: passati alcuni mesi dalla morte della moglie Ruth, comincia a frequentare un'altra donna, Gloria Massey, cosa che infastidisce molto Betty. I due sono sposati a partire dalla seconda stagione. Nel 1962, Gene ha un paio di ictus che lo lasciano indebolito e soprattutto mentalmente confuso: talvolta crede di essere tornato ai tempi dell'esercito o al proibizionismo, oppure scambia la figlia per la moglie morta. La sua salute sempre pi\u00f9 in declino \u00e8 il motivo per cui Gloria lo lascia all'inizio della terza stagione, ed egli va a vivere in casa Draper, dove si rafforza il suo legame affettivo con la nipotina Sally. Muore nel giugno 1963, poco prima della nascita del terzo figlio di Betty e Don, che viene chiamato \"Gene\" in sua memoria.\nWilliam e Judy Hofstadt.\nWilliam Hofstadt (Eric Ladin) \u00e8 il fratello minore di Betty Draper. Ha due figlie dalla moglie Judy (Megan Henning). William e Betty sono in disaccordo riguardo ai provvedimenti da prendere sulla casa paterna (Betty non vuole che William vi abiti) e al modo di prendersi cura del padre Gene ora che la sua salute sta rapidamente deteriorando: mentre egli pensa che starebbe bene in un ospizio, la sorella vorrebbe tenerlo in casa. Judy sembra da parte sua molto affezionata al suocero.\nHollis.\nHollis (La Monde Byrd) \u00e8 l'addetto all'ascensore nel grattacielo di Madison Avenue in cui ha sede la Sterling Cooper. Afroamericano, ha talvolta alcuni scambi di battute con gli impiegati dell'agenzia, in particolare in un'occasione con Pete Campbell, il quale chiede il suo parere per capire quale strategie usare per rivolgersi al crescente mercato costituito dai consumatori afroamericani.\nGail Holloway.\nGail Holloway (Christine Estabrook) \u00e8 la madre di Joan, apparsa per la prima volta all'inizio della quinta stagione. Trasferitasi a casa della figlia per aiutarla col piccolo Kevin in assenza del marito, partito per il Vietnam, preme affinch\u00e9 ella rinunci a tornare alla Sterling Cooper Draper Pryce e si dedichi a fare la mamma a tempo pieno.\nJohn Hooker.\nJohn Hooker (Ryan Cartwright) \u00e8 l'assistente di Lane Pryce nella terza stagione. Anch'egli proveniente dall'Inghilterra, si considera ben pi\u00f9 di un semplice segretario, piuttosto un braccio destro del suo capo, e tratta con una certa altezzosit\u00e0 le altre segretarie della Sterling Cooper e specialmente Joan Harris (che sostituir\u00e0 nella carica di capoufficio quando ella si dimetter\u00e0 per dedicarsi completamente alla casa e al marito).\nEdna Keener.\nLa dott.ssa Edna Keener (Patricia Bethune) \u00e8 una psicologa infantile con cui Sally, il cui comportamento Betty non riesce pi\u00f9 a controllare, fa alcune sedute nel corso della quarta stagione. La donna si mostra soddisfatta dei progressi della ragazzina, e propone che gli incontri diventino meno frequenti, ma Betty non \u00e8 d'accordo. La dottoressa sostiene che anche per Betty parlare delle sue ansie con uno specialista sarebbe di aiuto.\nMark Kerney.\nMark Kerney (Blake Bashoff) \u00e8, per un certo periodo nel corso della quarta stagione, il fidanzato di Peggy. Il loro primo incontro non viene mostrato. Poich\u00e9 la ragazza desidera aspettare prima di andare a letto con lui, Mark si convince erroneamente che ella sia vergine e cerca di spingerla a superare le sue presunte paure. Accompagna la fidanzata al party natalizio della Sterling Cooper Draper Pryce, dove Peggy lo presenta ai colleghi. Per il compleanno della ragazza, organizza una cena, cui, all'insaputa di lei, invita anche Katherine e Anita Olson; Peggy viene per\u00f2 trattenuta in ufficio da Don per terminare un lavoro, telefona per dire che ritarder\u00e0 ma fra i due scoppia comunque un litigio, aggravatosi quando Peggy viene a sapere che al ristorante l'aspettano anche la madre e la sorella, cosa che non gradisce affatto: i due si lasciano.\nGloria Massey.\nGloria Hofstadt, nata Massey (Darcy Shean), \u00e8 la seconda moglie di Gene Hofstadt. Betty Draper non la sopporta e la ritiene una profittatrice. Nella seconda stagione Gloria cerca di tenere nascosta la gravit\u00e0 della malattia di Gene. Non compare nel corso della terza stagione, ma il fratello di Betty, William, rivela che, non riuscendo a convivere con le condizioni sempre pi\u00f9 gravi di Gene, lo ha lasciato.\nRachel Menken.\nRachel Katz (n\u00e9e Menken; Maggie Siff), di famiglia ebraica, \u00e8 la proprietaria di un elegante grande magazzino che nel corso della prima stagione si rivolge alla Sterling Cooper per attirare nuova clientela. Dapprima si scontra subito con Don, sorpreso di trovare una donna, e dal carattere forte e deciso, in una simile posizione di potere, ma tra i due c'\u00e8 anche subito una certa attrazione. La donna per\u00f2 non si concede subito, perch\u00e9 diffidente verso gli uomini e l'amore. Una volta che i due sono diventati amanti, Don le rivela particolari della sua infanzia che ha sempre tenuto nascosti persino alla moglie. Quando viene ricattato da Pete Campbell, va subito da Rachel e le propone di fuggire con lui a Los Angeles, ma Rachel capisce ben presto che all'uomo interessa soprattutto scappare, piuttosto che andare via con lei. La loro relazione finisce; il personaggio ricompare brevemente in un episodio della seconda stagione, quando, accompagnata dall'uomo che nel frattempo ha sposato, Tilden Katz, si imbatte in Don e Bobbie Barrett che cenano insieme.\nFaye Miller.\nLa dott.ssa Faye Miller (Cara Buono) svolge ricerche di mercato per conto della Sterling Cooper Draper Pryce nella quarta stagione. Dopo un periodo di corteggiamento, lei e Don iniziano una relazione, tenuta nascosta ai colleghi. La donna \u00e8 molto intelligente, intuitiva e in gamba, e a lei Don sceglie di rivelare il suo passato come Dick Whitman. In seguito, per\u00f2, dopo aver proposto a sorpresa alla sua segretaria Megan di sposarlo, Don tronca bruscamente la relazione con Faye, lasciandola distrutta.\nKatherine Olson e Anita Olson Respola.\nKatherine Olson (Myra Turley) e Anita Olson Respola (Audrey Wasilewski) sono, rispettivamente, la madre e la sorella maggiore di Peggy. Entrambe sono ferventi cattoliche (soprattutto la prima, vedova da anni, \u00e8 particolarmente affezionata al papa Giovanni XXIII). Le due sono ovviamente a conoscenza del segreto di Peggy, e cio\u00e8 che ella, al termine della prima stagione, ha dato alla luce un figlio nato da una relazione con un uomo sposato, ma ritengono erroneamente che costui sia il suo capo Don Draper (si tratta invece di Pete Campbell). Mentre la madre della ragazza, seppur preoccupata per l'avvenire della figlia minore, la tratta con maggiore indulgenza, la sorella Anita cova per lei un segreto risentimento, ed \u00e8 sconcertata dal fatto che sembri comportarsi come se non fosse successo nulla. Man mano che la vita di Peggy prende una strada sempre pi\u00f9 libera e indipendente, la distanza dalla sua famiglia aumenta: Katherine, ad esempio, disapprova decisamente la decisione di lei di trasferirsi da Brooklyn a Manhattan e in seguito, nella quinta stagione, sar\u00e0 decisamente contraria al fatto che la figlia e il suo fidanzato, Abe Drexler, convivano senza essere sposati.\nPhoebe.\nPhoebe (Nora Zehetner) \u00e8 una giovane infermiera che, nella quarta stagione, vive nello stesso condominio di Don Draper al Greenwich Village. Nel loro primo incontro, tenta inutilmente di sedurlo; Don in seguito le chiede di fare da baby-sitter a Sally e Bobby mentre egli \u00e8 a cena con Bethany Van Nuys: proprio in quest'occasione, per\u00f2, ella non riesce a impedire che Sally si tagli maldestramente da sola i capelli. Don l'accusa di non averla sorvegliata adeguatamente.\nSt. John Powell.\nSt. John Powell (Charles Shaughnessy) \u00e8 l'amministratore delegato dell'agenzia pubblicitaria londinese Putnam, Powell &amp; Lowe. Nella seconda stagione, Duck Phillips, che in precedenza lavorava per lui, gli propone di acquistare la Sterling Cooper. Dopo che la transazione \u00e8 stata conclusa, per\u00f2, Powell, constatato che Duck e Don Draper non possono lavorare insieme, prende la decisione di licenziare il primo. Al termine della terza stagione, progetta di vendere l'agenzia alla McCann Erickson, senza informare neppure Lane Pryce della cosa; saputo che Pryce ha congiurato con Sterling, Cooper e Draper per fondare una loro nuova agenzia, lo licenzia.\nRebecca Pryce.\nRebecca Pryce (Embeth Davidtz) \u00e8 la moglie di Lane Pryce; i due sono sposati da 18 anni. Tipico esempio dell'alta borghesia inglese, \u00e8 molto elegante e cortese, ma anche un po' snob e altezzosa. Si trasferisce con Lane a New York nel corso della terza stagione, ma, a differenza del marito, la citt\u00e0 e gli americani non le piacciono affatto e sente troppo la nostalgia di Londra, e nella quarta stagione torna in patria assieme al figlio Nigel. Dopo un breve periodo di separazione, durante il quale Lane ha una relazione con un'altra donna, i due coniugi sembrano riconciliarsi, anche per l'energico intervento del padre di lui, Robert Pryce. Nel corso della quinta stagione, Rebecca si dimostra una moglie amorevole, ma viene tenuta all'oscuro dal marito dell'aggravarsi della loro situazione finanziaria, anche se si accorge che la retta della scuola privata del figlio Nigel viene sempre pagata con grande ritardo. E cos\u00ec, il suicidio di Lane la coglie totalmente alla sprovvista; Don si reca da lei per restituirle parte della somma incassata dall'agenzia grazie all'assicurazione sulla vita stipulata in precedenza da Lane, ma la donna, pur accettando il denaro, lo tratta con freddezza.\nJoyce Ramsay.\nJoyce Ramsay (Zosia Mamet), personaggio introdotto nel corso della quarta stagione, \u00e8 una photo editor che lavora presso la rivista \"Life\", che ha sede nello stesso palazzo della Sterling Cooper Draper Pryce. Peggy la incontra un giorno in ascensore; Joyce \u00e8 lesbica e inizialmente tenta alcune avances con Peggy, ma, dopo che quest'ultima le respinge con tranquillit\u00e0, le due diventano buone amiche. Joyce introduce Peggy nel mondo della cultura alternativa ed \u00e8 lei a presentarle Abe Drexler.\nLois Sadler.\nLois Sadler (Crista Flanagan) \u00e8, nella prima stagione, una delle centraliniste della Sterling Cooper. Ha una cotta per Sal, del quale non sospetta affatto che sia omosessuale. Nella seconda stagione sostituisce Peggy come segretaria di Don, ma si dimostra alquanto inadatta al ruolo e viene di nuovo riassegnata al centralino. \u00c8 lei a rivelare a Harry, Paul e Ken che l'agenzia sta per essere acquisita dalla Puttnam, Powell &amp; Lowe, avendolo sentito dalle conversazioni telefoniche. Nella terza stagione \u00e8 stata promossa a segretaria di Paul, ed \u00e8 lei a causare l'incidente con la falciatrice che costa un piede al nuovo direttore finanziario \"in pectore\", Guy MacKendrick; contrariamente alle previsioni, non viene licenziata dopo questo fatto.\nDanny Siegel.\nDanny Siegel (Danny Strong) \u00e8 il cugino di Jane Sterling. Desidera lavorare come copywriter alla Sterling Cooper Draper Pryce, e punta sulla sua parentela con la moglie di Roger per riuscirvi, ma, nel corso del colloquio, Don e Peggy si rendono conto che non ha un briciolo di talento e si rifiutano di assumerlo. Tuttavia, Don inavvertitamente propone uno degli slogan pensati da Danny a un cliente, che ne \u00e8 entusiasta: Don prova a convincere Danny a vendergli la sua idea, ma egli invece preferisce un lavoro. Poco dopo, per\u00f2, Danny \u00e8 uno dei primi a essere licenziato quando, alla fine della quarta stagione, alla Sterling Cooper Draper Pryce si rendono necessari drastici tagli al personale.\n\"Smitty\" Smith e Kurt Smith.\n\"Smitty\" Smith (Patrick Cavanaugh) e Kurt Smith (Edin Gali) sono due giovanissimi copywriter e artisti che lavorano in coppia, assunti da Don all'inizio della seconda stagione. \"Smitty\" \u00e8 americano, mentre Kurt \u00e8 europeo. Quest'ultimo \u00e8 anche un grande ammiratore di Bob Dylan (la cui carriera era agli inizi nel 1962, l'anno in cui \u00e8 ambientata la seconda stagione) e invita Peggy a un suo concerto. Inoltre, Kurt \u00e8 omosessuale, come dichiara apertamente e senza nessun imbarazzo di fronte ai suoi colleghi, causando un certo sconcerto (all'epoca l'affermazione era piuttosto rischiosa). Smitty ama fumare marijuana, come Paul Kinsey: non passa alla nuova agenzia nella quarta stagione, ma fa solo una breve apparizione: ha iniziato a lavorare per la rivale CGC, ed \u00e8 presumibile (anche se il personaggio non compare) che anche il suo compagno inseparabile, Kurt, lavori l\u00ec.\nJane Sterling.\nJane Sterling (nata Siegel; Peyton List) lavora come segretaria alla Sterling Cooper dalla seconda stagione. Viene assegnata alla scrivania di Don Draper. Bella, seducente e un po' \"gattamorta\", Jane ha frequenti battibecchi con Joan e in una di queste occasioni rischia di essere licenziata, e solo l'intervento di Roger lo impedisce. Poco dopo, lei e Roger diventano amanti, e l'uomo ne \u00e8 talmente affascinato da divorziare dalla moglie Mona e chiederle di sposarlo. All'inizio della terza stagione i due sono gi\u00e0 marito e moglie: la decisione di Roger viene giudicata avventata e sciocca da parte di molti suoi conoscenti; la figlia di lui, Margaret, di poco pi\u00f9 giovane della matrigna, \u00e8 decisamente ostile a Jane, tanto da chiedere che non venga al suo matrimonio. Lo stesso Roger inizia a pentirsi della sua scelta nel corso della quarta stagione e, all'inizio della quinta, i rapporti fra i due coniugi sono sempre pi\u00f9 freddi. I due arrivano finalmente a comprendere che il loro matrimonio \u00e8 fallito in seguito a un'esperienza \"illuminante\" avuta provando LSD: Roger decide di divorziare, e Jane si trasferisce in un nuovo, costoso appartamento che l'ex marito le regala.\nMargaret Sterling.\nMargaret Sterling (Elizabeth Rice) \u00e8 l'unica figlia di Roger e Mona Sterling. Con il padre ha un rapporto conflittuale e nel corso delle prime stagioni sembra che abbia anche problemi col cibo (il padre dichiara pi\u00f9 volte che ha quasi smesso di mangiare). Sembra raggiungere una maggiore maturit\u00e0 con il fidanzamento, sebbene le seconde nozze di Roger con la quasi coetanea Jane la indispettiscano molto. Si sposa proprio il giorno successivo all'assassinio di John F. Kennedy, il 23 novembre 1963.\nMona Sterling.\nMona Sterling (Talia Balsam) \u00e8 l'ex moglie di Roger Sterling. Sebbene l'uomo abbia avuto diverse relazioni extraconiugali, ha preso la decisione di divorziare solo dopo il suo incontro con la giovane Jane Siegel. L'attrice Talia Balsam \u00e8, nella realt\u00e0, la moglie di John Slattery, che interpreta Sterling.\nBethany Van Nuys.\nBethany Van Nuys (Anna Camp) \u00e8 un'amica di Jane Sterling che per qualche tempo frequenta Don nel corso della quarta stagione.\nTom e Jeannie Vogel.\nThomas e Jeannie Vogel (Joe O'Connor e Sheila Shaw) sono i genitori di Trudy Campbell. Tom occupa un'importante posizione all'interno del colosso farmaceutico Vicks Chemical. Nella prima stagione, si offre di aiutare Pete e Trudy ad acquistare il loro nuovo appartamento e accetta che la campagna pubblicitaria per la linea di prodotti Clearasil venga curata dalla Sterling Cooper, a patto che Pete lo renda presto nonno. Nella seconda stagione, poich\u00e9 Trudy non riesce a rimanere incinta, moglie e suoceri premono su Pete perch\u00e9 acconsenta a ricorrere all'adozione, ma, quando questi rifiuta, Tom straccia il contratto della Clearasil. Torner\u00e0 sui suoi passi nel corso della terza stagione, mentre nella quarta Pete riuscir\u00e0 a far s\u00ec che il suocero offra alla Sterling Cooper Draper Pryce un contratto molto pi\u00f9 remunerativo. Pete \u00e8 fortemente infastidito dalle costanti intromissioni dei suoceri nel suo matrimonio e dalla grande influenza che i due hanno su sua moglie.\nArnold Wayne.\nIl dr. Arnold Wayne (Andy Umberger) \u00e8, durante la prima stagione, lo psichiatra che ha in cura Betty: la donna si \u00e8 rivolta a lui a causa del suo problema alle mani, spesso prese da un tremore incontrollabile di natura nervosa. All'insaputa di lei, il dr. Wayne informa costantemente Don dei colloqui che ha con la sua paziente: Betty lo scopre nella puntata finale della prima stagione.\nSheila White.\nSheila White (Donielle Artese) \u00e8 una donna afroamericana che per qualche tempo frequenta Paul Kinsey. L'uomo la presenta agli amici nel secondo episodio della seconda stagione, nel corso di una festa nel suo appartamento; secondo Joan, Paul la frequenta solo per darsi arie di tipo anticonformista e aperto. Sheila \u00e8 molto attiva nelle battaglie del movimento per i diritti civili e rimane delusa quando, nell'episodio \"L'eredit\u00e0\" della seconda stagione, apprende che Paul non l'accompagner\u00e0, come aveva promesso, in Mississippi per aiutare iscrivere gli elettori neri nelle liste elettorali, perch\u00e9 deve recarsi in California per lavoro; l'impegno di Paul per\u00f2 salta, ed egli quindi pu\u00f2 unirsi a lei nel suo viaggio nel Sud. Tuttavia la storia fra i due si chiude proprio in quel periodo.\nAbigail Whitman.\nAbigail Whitman (Brynn Horrocks) era la moglie di Archie Whitman, matrigna di Dick e madre di Adam. Compare in numerosi flashback e viene ritratta come una donna dura e severa, specialmente con il figliastro, che il marito ha avuto da una prostituta e le \u00e8 stato affidato ancora in fasce. Prima della nascita di Adam aveva avuto numerosi aborti, e temeva di non essere in grado di dare un figlio al consorte. Dopo la morte di questi, si mette con un altro uomo. Don ha un ricordo estremamente negativo della matrigna, tanto che quando Adam lo informa della recente morte di lei esprime soddisfazione e sollievo.\nAdam Whitman.\nAdam Whitman (Jay Paulson) \u00e8 il fratellastro di Dick Whitman, figlio di Archie e Abigail. Da bambini i due sembrano essere stati molto legati, come testimoniano le vecchie fotografie che li ritraggono insieme. Nell'episodio \"La stanza 5G\" della prima stagione, Adam, che per anni ha creduto Dick morto nella guerra di Corea, riesce a rintracciare il fratello, ormai noto come Don Draper, grazie a una foto su un giornale. Inizialmente Don nega tutto, poi non vorrebbe avere pi\u00f9 nulla a che fare con lui, ma infine accetta di incontrarlo; gli consegna per\u00f2 5.000 dollari in contanti e lo prega di non cercarlo mai pi\u00f9, perch\u00e9 egli ha ormai una nuova vita. Adam accetta piangente. Qualche tempo dopo, per\u00f2, spedisce a Don un pacco contenente fotografie e vecchi ricordi e si impicca: Don viene a sapere del suo suicidio solo dopo un certo periodo, e la notizia lo lascia affranto. Da ragazzino, quando la salma di \"Dick Whitman\" (in realt\u00e0 il corpo del vero Don Draper) era stata riconsegnata alla famiglia, Adam era stato l'unico a scorgere il fratello nascosto sul treno in ripartenza, ma nessuno gli aveva creduto.\nArchie Whitman.\nArchie Whitman (Joseph Culp) era il padre di Dick Whitman. Ha un rapporto con una giovane prostituta, che rimane incinta e muore dando alla luce Dick, e il neonato viene cresciuto da Archie e da sua moglie Abigail. Archie \u00e8 anche il padre del fratellastro di Dick, Adam. Don/Dick rivela a Betty che suo padre lo picchiava molto spesso e che da piccolo lo detestava. Il bambino assiste anche alla morte accidentale del padre quando, ubriaco, Archie si reca nella stalla della fattoria in cui la famiglia vive e riceve un calcio in faccia da un cavallo imbizzarrito, che lo uccide sul colpo."}
{"id": "3519640", "revid": "38120", "url": "https://it.wikipedia.org/wiki?curid=3519640", "title": "Danza delle Ore", "text": ""}
{"id": "3519643", "revid": "223320", "url": "https://it.wikipedia.org/wiki?curid=3519643", "title": "Warriors (serie di libri)", "text": ""}
{"id": "3519647", "revid": "1543377", "url": "https://it.wikipedia.org/wiki?curid=3519647", "title": "Francesco De Zanna", "text": "Nasce a Cortina d'Ampezzo quando questa faceva parte dall'Impero Austro-ungarico, ma nel 1918, in seguito alla fine della prima guerra mondiale, Cortina passa al Regno d'Italia..\nBiografia.\nDe Zanna \u00e8 stato attivo a livello agonistico tra i primi anni venti e la met\u00e0 degli anni cinquanta. Nel 1948 \u00e8 tra i fondatori del Bob Club Cortina.\nCarriera bobbistica.\nTra il 1924 e il 1954 De Zanna colleziona un totale di quindici medaglie nei campionati italiani di bob (10 ori, 4 argenti e 1 bronzo).\nNel 1936 partecipa alle Olimpiadi di Garmisch-Partenkirchen, per prendere poi parte a quattro campionati mondiali: nel 1938 a Sankt Moritz \u00e8 sesto nel bob a due (in coppia con Amedeo Angeli). Dopo una sospensione forzata dell'attivit\u00e0 a causa della seconda guerra mondiale, nel 1950 a Cortina d'Ampezzo conquista un altro sesto posto, questa volta nel bob a quattro; si migliora con un quinto posto nel 1953 a Garmisch-Partenkirchen, sempre nel bob a quattro, e un quarto posto nel 1955 a Sankt Moritz nel bob a due (in coppia con Luigi Figoli).\nNel 1955 si ritira dall'agonismo all'et\u00e0 di cinquant'anni.\nCarriera hockeystica.\nVinse lo scudetto del campionato italiano di hockey su ghiaccio 1931-1932. De Zanna militava nella Sportivi Ghiaccio Cortina, che in quegli anni si chiamava \"Gruppo Sportivo Dolomiti Cortina Hockey\"."}
{"id": "3519650", "revid": "10431", "url": "https://it.wikipedia.org/wiki?curid=3519650", "title": "Distretto di A\u00efn Djasser", "text": "Il distretto di A\u00efn Djasser \u00e8 un distretto della provincia di Batna, in Algeria, con capoluogo A\u00efn Djasser.\nComuni.\nIl distretto comprende i seguenti comuni:"}
{"id": "3519652", "revid": "92723", "url": "https://it.wikipedia.org/wiki?curid=3519652", "title": "Nadlice", "text": "Nadlice (in ungherese \"N\u00e1dl\u00e1ny\") \u00e8 un comune della Slovacchia facente parte del distretto di Partiz\u00e1nske, nella regione di Tren\u010d\u00edn."}
{"id": "3519657", "revid": "599013", "url": "https://it.wikipedia.org/wiki?curid=3519657", "title": "Castello di Arvier", "text": "Il castello di Montmayeur, detto anche castello di Arvier, \u00e8 uno dei castelli della Valle d'Aosta, posto nel comune di Arvier, in Valle d'Aosta. Il castello domina dall'alto l'imbocco della Valgrisenche sulla destra orografica della Dora. Ridotto a rudere, \u00e8 comunque visitabile: vi si arriva solo a piedi prendendo un sentiero che parte dal villaggio di Grand-Haury.\nDescrizione.\nDal punto di vista litologico, la roccia su cui sorge il castello di Arvier \u00e8 micascisto albitico grigio, dalla patina marroncina e caratterizzato dalla presenza di clorite e venature di quarzo: originatasi da depositi di detriti che presentano materiale vulcanico, presenta metamorfismo alpino.\nNell'Ottocento, merit\u00f2 l'appellativo di \"nido d'avvoltoi\" per la sua posizione impervia.\nDal castello si offre alla vista la palestra di roccia de la Ravoire.\nStoria.\nIl castello di Arvier venne fatto costruire nel XIII secolo dalla famiglia dei conti di Montmayeur su di una naturale altura ove ancora oggi si trova: sicuramente il mastio, se non tutto il castello, risale al 1271, quando Anselmo e Aimone d'Avise prestarono l'omaggio feudale per la \"rupem Arbareti vel Montis Melioris\" a Filippo di Savoia, nel quale il conte li autorizzava alla costruzione. Tuttavia, da un altro documento dei conti del balivo di Aosta risulta che venne costruito nel 1312: \nA inizio del XIV secolo il feudo di Montmayeur faceva parte della signoria d'Avise, costituendone un sesto. Nel 1309-1310 il Conte di Savoia acquist\u00f2 il feudo da Aimonetto e Falcone di Montmayeur e nel 1323 fece presidiare il castello dai suoi armigeri.\nNel 1337 il castello di Montmayeur risulta tra le entrate e le uscite presentate alle Udienze e a disposizione del balivo, castellano di Ch\u00e2tel-Argent e Montmayeur.\nRisulta che nel 1351 apparteneva ancora a Casa Savoia, per passare a Pietro di Montmayeur nel 1359 tramite investitura e nel 1430 ai fratelli D'Avise. Il de Tillier conferma che nel 1430 il castello di Montmayeur, insieme a quello di Rochefort, era ancora abitato dato che atti delle Udienze generali riportano in quell'anno la presenza di guarnigioni.\nLa leggenda.\nSecondo una leggenda, intorno al 1450 un conte di Montmayeur che, in lite con un cugino, era stato ritenuto colpevole dal tribunale di Chamb\u00e9ry, invit\u00f2 con un pretesto il presidente della giuria del tribunale Guy de Feissigny, e appena giunto nella sua dimora lo fece decapitare. La testa del presidente fu quindi recapitata ai giudici di Chambery, come \"documento che mancava al processo\". Per sfuggire alla cattura il conte di Montmayeur sarebbe fuggito sulle montagne e avrebbe quindi fatto costruire la fortezza di Montmayeur.\nArchitettura.\nAttualmente la struttura \u00e8 composta prevalentemente da ruderi in quanto il castello \u00e8 disabitato da secoli e di esso non rimangono che poche tracce: nel mastio che si eleva come una torre circolare merlata a coda di rondine, a cui si sommano i vari resti della cinta muraria e gli avanzi del complesso del castello propriamente detto."}
{"id": "3519661", "revid": "3115", "url": "https://it.wikipedia.org/wiki?curid=3519661", "title": "Nedanovce", "text": "Nedanovce (in ungherese \"Nad\u00e1ny\") \u00e8 un comune della Slovacchia facente parte del distretto di Partiz\u00e1nske, nella regione di Tren\u010d\u00edn."}
{"id": "3519663", "revid": "10431", "url": "https://it.wikipedia.org/wiki?curid=3519663", "title": "Distretto di A\u00efn Touta", "text": "Il distretto di A\u00efn Touta \u00e8 un distretto della provincia di Batna, in Algeria, con capoluogo A\u00efn Touta.\nComuni.\nIl distretto comprende i seguenti comuni:"}
{"id": "3519666", "revid": "1781667", "url": "https://it.wikipedia.org/wiki?curid=3519666", "title": "Ostratice", "text": "Ostratice (in ungherese \"S\u00e1ndori\") \u00e8 un comune della Slovacchia facente parte del distretto di Partiz\u00e1nske, nella regione di Tren\u010d\u00edn."}
{"id": "3519674", "revid": "599013", "url": "https://it.wikipedia.org/wiki?curid=3519674", "title": "Jennifer Barrientos", "text": "\u00c8 stata la rappresentante ufficiale delle Filippine in occasione di Miss Universo 2008 che si \u00e8 tenuto a Nha Trang, in Vietnam, il 14 luglio 2008. Tuttavia, la Barrientos non \u00e8 riuscita a classificarsi nella rosa delle quindici finaliste del concorso. \nAl momento dell'elezione, Jennifer Barrientos era una studentessa della facolt\u00e0 di turismo presso l'universit\u00e0 di Santo Tom\u00e1s a Manila."}
{"id": "3519675", "revid": "767487", "url": "https://it.wikipedia.org/wiki?curid=3519675", "title": "Pa\u017ei\u0165", "text": "Pa\u017ei\u0165 (in ungherese \"P\u00e1zsit\") \u00e8 un comune della Slovacchia facente parte del distretto di Partiz\u00e1nske, nella regione di Tren\u010d\u00edn."}
{"id": "3519676", "revid": "287204", "url": "https://it.wikipedia.org/wiki?curid=3519676", "title": "Pazit", "text": ""}
{"id": "3519677", "revid": "24443", "url": "https://it.wikipedia.org/wiki?curid=3519677", "title": "Castello di Montmayeur", "text": ""}
{"id": "3519684", "revid": "1781667", "url": "https://it.wikipedia.org/wiki?curid=3519684", "title": "Ska\u010dany", "text": "Ska\u010dany (in ungherese \"Szkacs\u00e1ny\") \u00e8 un comune della Slovacchia facente parte del distretto di Partiz\u00e1nske, nella regione di Tren\u010d\u00edn."}
{"id": "3519685", "revid": "1266208", "url": "https://it.wikipedia.org/wiki?curid=3519685", "title": "Alessandria Unione Sportiva 1945-1946", "text": "Questa pagina raccoglie i dati riguardanti l'Alessandria Unione Sportiva nelle competizioni ufficiali della stagione 1945-1946.\nOrganigramma societario.\nArea direttiva\nArea tecnica\nArea sanitaria"}
{"id": "3519686", "revid": "287204", "url": "https://it.wikipedia.org/wiki?curid=3519686", "title": "Skacany", "text": ""}
{"id": "3519695", "revid": "599013", "url": "https://it.wikipedia.org/wiki?curid=3519695", "title": "Castello di Chenal", "text": "Il castello di Chenal o tour Chenal (pron. fr. : ), \u00e8 un castello valdostano in rovina che si trova nella frazione di Chenal a pochi chilometri dal comune di Montjovet.\nStoria.\nIl castello di Chenal sorge all'interno del sito archeologico di Chenal, che conserva numerose incisioni rupestri, pietre coppellate preistoriche e croci di probabile epoca medievale.\nIl castello venne fatto costruire verso la met\u00e0 del XIII secolo dalla famiglia dei signori di Chenal, poi passato in dote ad Alexia, unica figlia dell'ultimo signore di Chenal, che lo port\u00f2 al marito Ebalo I di Challant della famiglia Challant. Eretto strategicamente a picco sul sistema di faglie a rigetto verticale dell'\"Ospizio Sottile\", su di una roccia montonata \"serpentinitica e in contatto visivo col vicino castello di Saint-Germain a cui era ancillare, fu essenzialmente un posto di blocco militare durante tutto il periodo medioevale.\nNel 1438 il conte Francesco di Challant vendette il castello ad Amedeo VII di Savoia.\nAttualmente il castello \u00e8 allo stato di rudere dopo secoli di abbandono.\nArchitettura.\nIl castello \u00e8 costruito in pietra: in parte con rocce di serpentinite, pietra reperibile localmente ma poco adatta alla messa in opera per la scarsa resistenza e la facilit\u00e0 di sfaldatura e di rottura sotto carico, in parte con granito del Monte Bianco, ottimo materiale da costruzione che venne ricavato dai massi erratici trasportati dal ghiacciaio balteo, particolarmente usato per le strutture portanti come gli angoli o gli archi d'ingresso in forma naturale o appena sbozzata.\nCi\u00f2 che resta dell'edificio ha una pianta essenzialmente quadrangolare con delle mura esterne danneggiate. La parte pi\u00f9 importante del complesso \u00e8 costituita dai resti di una torre quadrata di sei metri per lato che aveva le funzioni di torre d'avvistamento sulla depressione sottostante il castello che ospitava la principale via di collegamento della zona.\nEntro le mura si conservano anche i resti di alcuni fabbricati di servizio."}
{"id": "3519698", "revid": "10431", "url": "https://it.wikipedia.org/wiki?curid=3519698", "title": "Distretto di Arris", "text": "Il distretto di Arris \u00e8 un distretto della provincia di Batna, in Algeria, con capoluogo Arris.\nComuni.\nIl distretto comprende i seguenti comuni:"}
{"id": "3519699", "revid": "110157", "url": "https://it.wikipedia.org/wiki?curid=3519699", "title": "Tur\u010dianky", "text": "Tur\u010dianky (in ungherese \"Turcs\u00e1ny\") \u00e8 un comune della Slovacchia facente parte del distretto di Partiz\u00e1nske, nella regione di Tren\u010d\u00edn."}
{"id": "3519700", "revid": "287204", "url": "https://it.wikipedia.org/wiki?curid=3519700", "title": "Turcianky", "text": ""}
{"id": "3519704", "revid": "767487", "url": "https://it.wikipedia.org/wiki?curid=3519704", "title": "Ve\u013ek\u00e9 Kr\u0161te\u0148any", "text": "Ve\u013ek\u00e9 Kr\u0161te\u0148any (in ungherese \"Nagykeresnye\") \u00e8 un comune della Slovacchia facente parte del distretto di Partiz\u00e1nske, nella regione di Tren\u010d\u00edn."}
{"id": "3519706", "revid": "287204", "url": "https://it.wikipedia.org/wiki?curid=3519706", "title": "Velke Krstenany", "text": ""}
{"id": "3519714", "revid": "486946", "url": "https://it.wikipedia.org/wiki?curid=3519714", "title": "Marina militare dell'Italia", "text": ""}
{"id": "3519720", "revid": "1781667", "url": "https://it.wikipedia.org/wiki?curid=3519720", "title": "Ve\u013ek\u00e9 Uherce", "text": "Ve\u013ek\u00e9 Uherce (in ungherese \"Nagyugr\u00f3c\") \u00e8 un comune della Slovacchia facente parte del distretto di Partiz\u00e1nske, nella regione di Tren\u010d\u00edn."}
{"id": "3519722", "revid": "287204", "url": "https://it.wikipedia.org/wiki?curid=3519722", "title": "Velke Uherce", "text": ""}
{"id": "3519730", "revid": "287204", "url": "https://it.wikipedia.org/wiki?curid=3519730", "title": "Torneo di Tolone 2009", "text": "Il Torneo di Tolone del 2009 \u00e8 stata la 37\u00aa edizione di questo torneo calcistico, ed \u00e8 stato giocato dal 3 al 12 giugno 2009."}
{"id": "3519732", "revid": "729019", "url": "https://it.wikipedia.org/wiki?curid=3519732", "title": "Campagna del Mato Grosso", "text": "La campagna del Mato Grosso (1864 \u2013 1868) fu la prima fase della guerra della Triplice Alleanza. Cominci\u00f2 nel dicembre del 1864 con l'invasione del Mato Grosso da parte dell'esercito del Paraguay e fin\u00ec nell'aprile del 1868 con il ritiro delle truppe di invasione, dopo che il terreno di scontro aveva perso importanza nel contesto generale della guerra.\nLa campagna militare fu pianificata dal dittatore paraguaiano Francisco Solano L\u00f3pez come preludio alle pi\u00f9 importanti invasioni di Corrientes e del Rio Grande do Sul; per tutta la sua durata si svolse in territori di difficile accesso, con gravi difficolt\u00e0 di rifornimento che favorirono la diffusione di numerose malattie.\nContesto storico.\nLa situazione politica del Cono Sud, da anni in fermento, sub\u00ec un ulteriore incremento di tensione dal 1863, anno in cui in Uruguay presero il potere i conservatori \"blancos\" di Bernardo Berro; i liberali \"colorados\" di Venancio Flores, in rivolta contro il presidente, ottennero l'appoggio dell'Impero del Brasile. Preoccupato per la rottura degli equilibri economici e strategici della regione, il presidente paraguaiano Francisco Solano L\u00f3pez, dopo aver tentato invano una mediazione, all\"'ultimatum\" del governo imperiale nei confronti di quello uruguaiano reag\u00ec con una dura nota di protesta, accelerando nel contempo i preparativi per la guerra.\nIn questo scenario il 12 novembre 1864 L\u00f3pez fece sequestrare un battello mercantile brasiliano in quei giorni in navigazione sul Paraguay, il \"Marqu\u00eas de Olinda\"; al suo interno si trovava il nuovo governatore del Mato Grosso, Frederico Carneiro de Campos. Alle proteste dell'ambasciatore brasiliano ad Asunci\u00f3n C\u00e9sar Sauvan Viana de Lima il governo paraguaiano rispose con la notifica della rottura delle relazioni tra i due paesi e il divieto di navigazione nelle acque interne paraguaiane. Grazie alla mediazione del ministro statunitense Washburn l'intera legazione brasiliana ad Asunci\u00f3n riusc\u00ec alla fine ad ottenere il passaporto per lasciare il paese per via terrestre; il battello sequestrato invece fu armato ed entr\u00f2 a far parte della flotta paraguaiana.\nL'episodio acceler\u00f2 gli avvenimenti: i brasiliani attaccarono la citt\u00e0 di Paysand\u00fa ed aiutarono Flores a prendere possesso di Montevideo e del governo uruguaiano; per tutta risposta L\u00f3pez decise di invadere il territorio brasiliano del Mato Grosso, dove il nemico avrebbe avuto enormi difficolt\u00e0 di reazione a causa della scarsit\u00e0 di truppe e dell'isolamento geografico.\nL'invasione.\nIl 12 dicembre il presidente paraguaiano firm\u00f2 il decreto che designava i comandanti delle due divisioni di avanzamento nelle figure dei colonnelli Vicente Barrios e Francisco Isidoro Resqu\u00edn, mentre il 23 dicembre pass\u00f2 in rassegna le truppe pronte all'invasione, che il giorno successivo partirono salutate da una moltitudine di persone.\nColonna occidentale.\nAl comando del colonnello Vicente Barrios 3 battaglioni di fanteria e 2 squadroni di cavalleria (per un totale di 2.440 persone) furono trasportati attraverso il fiume Paraguay su 5 navi (\"Tacuar\u00ed\", \"Paraguar\u00ed\", \"R\u00edo Blanco\", \"Ygurey\" e \"Ypor\u00e1\"), 2 chiatte (\"Independencia\" e \"Aquidab\u00e1n\") e una lancia (il \"Rosario\").\nCoimbra.\nIl 27 dicembre 1864 Barrios invi\u00f2 un \"ultimatum\" al comandante brasiliano del Forte di Coimbra Hermenegildo Portocarrero, che rifiut\u00f2 la resa; dopo un bombardamento di due giorni la guarnigione del forte, composta di un centinaio di persone dotate di 30 pezzi d'artiglieria, si ritir\u00f2 verso nord. I paraguaiani occuparono la postazione abbandonata dal nemico il giorno successivo, 29 dicembre. Tra i brasiliani del forte si trovavano anche una decina di indigeni Kadiw\u00e9u con il cacique Lapagate, che dopo la ritirata si presero l'incarico di preparare azioni di disturbo e imboscate.\nAlbuquerque e Corumb\u00e1.\nProseguendo verso nord le truppe paraguaiane riuscirono ad affondare alcune barche brasiliane e occuparono il 1\u00ba gennaio 1865 il presidio di Albuquerque, trovando la strada spalancata verso Corumb\u00e1, che a quell'epoca contava un migliaio di abitanti e una guarnigione di 500 soldati dotati di buon armamento. Il comandante del presidio militare, colonnello Carlos de Oliveira, dopo aver lasciato intendere l'intenzione di resistere fugg\u00ec il 2 gennaio con i suoi ufficiali a bordo dell'unica imbarcazione a vapore brasiliana, l'Anhamba\u00ed, abbandonando la popolazione civile al proprio destino. Questa cerc\u00f2 di fuggire su lance improvvisate, cadendo nelle mani della squadra navale paraguaiana; il 6 gennaio l'Anhamba\u00ed, tornato a salvare la popolazione in fuga, fu catturato dai paraguaiani, che ne sterminarono l'equipaggio.\nLa colonna si arrest\u00f2 nei pressi di una localit\u00e0 sul fiume Paraguay chiamata Dourados, nonostante fosse spalancata la strada per l'allora capitale del Mato Grosso, Cuiab\u00e1; Barrios si limit\u00f2 in tal modo ad occupare il territorio conteso da anni tra i due paesi.\nLa riconquista di Corumb\u00e1.\nNel febbraio del 1867 il nuovo governatore del Mato Grosso, Couto de Magalhaes, intraprese una nuova iniziativa: raggruppati 1.000 soldati al comando del colonnello Antonio Mar\u00eda Coelho li imbarc\u00f2 su 5 navi che, attraverso il Pantanal allagato, aggirarono Corumb\u00e1 per attaccarla il 13 giugno da sud, cogliendo di sorpresa la guarnigione paraguaiana di 300 soldati, pi\u00f9 di met\u00e0 dei quali mor\u00ec nell'azione o nelle fucilazioni sommarie che ne seguirono. Lo scoppio di un'epidemia di vaiolo, per\u00f2, indusse i brasiliani a sgombrare di nuovo il forte il 23 giugno, portando con loro la terribile infezione, che avrebbe in pochi giorni portato alla morte una parte consistente della popolazione di Cuiab\u00e1. Il forte fu rioccupato dall'esercito paraguaiano.\nIl ritiro paraguaiano.\nLo sfondamento alleato delle posizioni nemiche ad Humait\u00e1, in quello che era divenuto il teatro principale della guerra, indusse il maresciallo L\u00f3pez ad ordinare il ritiro dal Mato Grosso di tutte le truppe paraguaiane nell'aprile del 1868; i brasiliani si accorsero del ritiro solo ad agosto, quando entrarono a Corumb\u00e1 trovandola completamente deserta.\nColonna orientale.\nLa colonna orientale, comandata dal colonnello Francisco Isidoro Resqu\u00edn, era composta da un battaglione di fanteria e due reggimenti di cavalleria, per un totale di 1.450 uomini; partita dalla citt\u00e0 di frontiera di Concepci\u00f3n si apprest\u00f2 ad attaccare la colonia militare di Miranda, mentre da essa si stacc\u00f2 una pattuglia destinata ad occupare Dourados.\nDourados.\nIl capitano Mart\u00edn Urbieta, al comando di 365 soldati paraguaiani staccatisi dalla colonna orientale, punt\u00f2 verso la colonia militare di Dourados, fondata dai brasiliani nel 1856 con lo scopo di occupare i territori contesi tra le due nazioni. Il comandante della piazza militare, Ant\u00f4nio Jo\u00e3o Ribeiro, fece evacuare il 28 dicembre l'esigua popolazione civile, rimanendo nella colonia con una guarnigione di 14 soldati; il giorno seguente Urbieta intim\u00f2 la resa della piazza militare, che fu rifiutata dal comandante brasiliano. Nello scontro a fuoco che ne segu\u00ec, in cui persero la vita due soldati brasiliani oltre allo stesso Ribeiro, i paraguaiani riuscirono facilmente a prendere possesso della colonia militare.\nMiranda, Nioaque, Forte di Miranda e Coxim.\nMentre il capitano Urbieta si impossessava di Dourados la colonna principale riusc\u00ec ad entrare nella colonia militare di Miranda, abbandonata da civili e militari in vista dell'arrivo dei paraguaiani; in seguito, dopo uno scontro armato con i brasiliani ritiratisi dalle postazioni pi\u00f9 avanzate, Resqu\u00edn occup\u00f2 il 2 gennaio 1865 il villaggio di Nioaque, abbandonato dai suoi difensori. Continuando la sua avanzata in territorio nemico, la colonna occup\u00f2 il villaggio di Miranda (da non confondere con l'omonima colonia militare gi\u00e0 conquistata in precedenza) e infine il villaggio di Coxim senza incontrare alcuna resistenza.\nLa ritirata da Laguna.\nL'episodio della \"Ritirata da Laguna\" fu un particolare episodio della guerra della Triplice Alleanza, e in particolare della \"Campagna del Mato Grosso\", immortalata dallo scrittore Alfredo d'Escragnolle Taunay, che vi partecip\u00f2 attivamente.\nL'invasione del Mato Grosso aveva fatto prospettare ai comandi brasiliani la creazione di un corpo di spedizione terrestre in grado di riconquistare il territorio perduto e, in seguito, di invadere il Paraguay da nord; tuttavia, a causa delle diserzioni e delle epidemie di vaiolo che colpirono i diversi contingenti provenienti dalle province di Minas Gerais e San Paolo solo nel luglio del 1865 si riusc\u00ec ad assemblare un contingente di 3.000 uomini ad Uberaba. Partita con lo scopo di rafforzare le difese brasiliane di Cuiab\u00e1, la spedizione ricevette in marcia l'ordine di puntare sul villaggio di Miranda, controllato dai paraguaiani, attraversando un esteso territorio infestato dalle febbri palustri; arrivata nel dicembre del 1865 a Coxim, isolata dalle alluvioni del Pantanal e abbandonata dal nemico ritiratosi a sud del fiume Apa, cominci\u00f2 ad essere colpita dalla fame e dalle malattie.\nNella lunga marcia verso Miranda, raggiunta il 17 settembre 1866 la spedizione perse a causa del clima malsano del territorio anche il suo comandante, il colonnello Fonseca Galvao; all'arrivo nell'avamposto, che era stato abbandonato anch'esso dagli stessi paraguaiani, il contingente aveva percorso in due anni 2.112 chilometri, perdendo un terzo dei suoi effettivi.\nL'invasione del Paraguay.\nDopo aver passato diversi mesi nell'insalubre Miranda il nuovo comandante della spedizione, Carlos de Morais Camis\u00e3o, decise nel gennaio del 1867 di spostare l'accampamento militare in condizioni igieniche e sanitarie migliori a Nioaque. Da qui progett\u00f2 l'invasione del nord del Paraguay: il 21 aprile le forze brasiliane occuparono il forte di Bella Vista, che era stato precedentemente incendiato dai paraguaiani, impegnati a fare il vuoto attorno alla spedizione brasiliana. La mancanza di viveri e approvvigionamenti spinsero quest'ultima ad attaccare poco lontano i possedimenti di Laguna, di propriet\u00e0 di Francisco Solano L\u00f3pez, destinati all'allevamento; l'attacco provoc\u00f2 un ingente numero di perdite al nemico, ma non avendo trovato alcun capo di bestiame i brasiliani furono costretti a ritirarsi dalle loro posizioni.\nIl ritorno a Coxim.\nIn totale carenza di viveri e flagellata da malattie come il colera, il tifo e il beriberi, la colonna brasiliana inizi\u00f2 a ritirarsi incalzata dalla cavalleria paraguaiana, che utilizzando tattiche di guerriglia le infliggevano numerose perdite; il 25 maggio la spedizione riusc\u00ec a respingere un attacco nemico, riuscendo anche a provocare numerose perdite. Tuttavia le condizioni del ritiro erano cos\u00ec disperate che 130 malati di colera furono abbandonati, chiedendo al nemico una compassione che non ebbe: furono tutti giustiziati. Lo stesso comandante Camis\u00e3o mor\u00ec di colera il 29 maggio. Arrivata a Nioaque il 4 giugno, la spedizione scopr\u00ec che questa era stata abbandonata dalla piccola riserva lasciata in precedenza, ed era stata devastata dai paraguaiani; una bomba posta da questi nella chiesa, unico edificio rimasto intatto, uccise 15 soldati brasiliani.\nDei 1.680 soldati che avevano intrapreso l'invasione del Paraguay 980 furono uccisi dalle malattie, dalla fame e dal nemico; soltanto 700 di loro riuscirono l'11 giugno 1867 a tornare al sicuro a Caxim in pessimo stato.\nBibliografia.\nDa Fr\u00e8, Giuliano. La guerra paraguaiana 1864-1870. Chillemi edit., Roma 2015"}
{"id": "3519736", "revid": "1781667", "url": "https://it.wikipedia.org/wiki?curid=3519736", "title": "Ve\u013ek\u00fd Kl\u00ed\u017e", "text": "Ve\u013ek\u00fd Kl\u00ed\u017e (in ungherese \"Nagykolos\") \u00e8 un comune della Slovacchia facente parte del distretto di Partiz\u00e1nske, nella regione di Tren\u010d\u00edn."}
{"id": "3519738", "revid": "287204", "url": "https://it.wikipedia.org/wiki?curid=3519738", "title": "Velky Kliz", "text": ""}
{"id": "3519740", "revid": "986213", "url": "https://it.wikipedia.org/wiki?curid=3519740", "title": "Anna di Isenburg e B\u00fcdingen", "text": "Matrimonio e figli.\nAnna spos\u00f2 prima il Conte Ernesto di Lippe-Weissenfeld, sestogenito e pi\u00f9 giovane dei figli maschi del Conte Francesco di Lippe-Weissenfeld e di sua moglie la Baronessa Marie von Beschwitz, il 21 novembre 1911 al Castello di B\u00fcdingen a B\u00fcdingen. Anna ed Ernesto ebbero una sola figlia femmina prima che Ernesto rimanga ucciso a Go\u0142dap sul fronte orientale durante la prima guerra mondiale l'11 settembre 1914:\nAnna si spos\u00f2 una seconda volta con Leopoldo IV, Principe di Lippe, secondogenito e primo figlio maschio del Conte Ernesto di Lippe-Biesterfeld e di sua moglie la Contessa Karoline von Wartensleben, il 26 aprile 1922 a B\u00fcdingen. Anna e Leopoldo ebbero un figlio maschio:"}
{"id": "3519741", "revid": "41126336", "url": "https://it.wikipedia.org/wiki?curid=3519741", "title": "F. P. Ramsey", "text": ""}
{"id": "3519743", "revid": "149485", "url": "https://it.wikipedia.org/wiki?curid=3519743", "title": "McDonald's All American", "text": ""}
{"id": "3519744", "revid": "3115", "url": "https://it.wikipedia.org/wiki?curid=3519744", "title": "\u017dabokreky nad Nitrou", "text": "\u017dabokreky nad Nitrou (in ungherese \"Nyitrazs\u00e1mbokr\u00e9t\") \u00e8 un comune della Slovacchia facente parte del distretto di Partiz\u00e1nske, nella regione di Tren\u010d\u00edn."}
{"id": "3519745", "revid": "287204", "url": "https://it.wikipedia.org/wiki?curid=3519745", "title": "Zabokreky nad Nitrou", "text": ""}
{"id": "3519750", "revid": "110157", "url": "https://it.wikipedia.org/wiki?curid=3519750", "title": "Chiesa di San Rocco (Cerveteri)", "text": "La chiesa dei santi Rocco e Sebastiano, meglio conosciuta come San Rocco, era una chiesa di Cerveteri, sita nell'omonima via. Venne demolita a seguito di abbandono e di instabilit\u00e0 nel XX secolo.\nStoria e Descrizione.\nInizialmente sorgevano due cappelle distinte, la cappella di San Rocco, sul sito della futura chiesa, e quella di San Sebastiano, sul futuro sito dell'ospedale. Delle due chiese se ne fece una soltanto poich\u00e9 la cappella di San Sebastiano venne profanata.\nLa chiesa era ad un'unica navata ampiamente voltata e con un piccolo campanile sulla destra. La facciata era barocca con un gran finestrone sul fronte. Fu fatta costruire dalla confraternita di San Rocco, oggi Confraternita del Santissimo Sacramento (Cerveteri), nel 1633, in riconoscimento ai santi Rocco e Sebastiano per aver salvato Cerveteri dalla Peste. La prima notizia compare nell'anno 1660. Dall'anno seguente, per\u00f2, la chiesa risulta gi\u00e0 diroccata e incendiata. Annesso alla chiesa vi era un ospedale (attuale pub Quintet), dove sorgeva una cappella del \"s.Sepolcriis\", dedicata a San Sebastiano. Dal 1687 la cappella e l'ospedale divennero rifugio di pastori e invasi dai corpi dei defunti. Nel 1691 fu restaurato il campanile, mentre nel 1736 le due cappelle vengono considerate un'unica chiesa. Nel 1753 non si officia per mancanza delle suppellettili, le pareti sono intonacate e nel pavimento vengono sepolti i morti. Un altro intervento avviene tra il 1815 e il 1826, quando si restaurano mura, tetto e infissi.\nLa chiesa, all'interno dell'unica navata, aveva un solo altare, con dipinti nell'abside la figura di un pontefice in gloria tra i santi Rocco e Sebastiano. Ai lati della chiesa invece sorgevano affreschi che narravano le storie dei santi Rocco e Sebastiano, i cui bozzetti preparatori, alcuni eseguiti da Rosso Fiorentino, sono attualmente esposti al Museo del Louvre.\nFino al 1863 si dice non officiata, sebbene vi sia ancora la fossa comune, ma agli inizi del XX secolo il complesso appare completamente rovinato, venendo demolito negli anni 50-60."}
{"id": "3519752", "revid": "426017", "url": "https://it.wikipedia.org/wiki?curid=3519752", "title": "Fran\u00e7ois de Troy", "text": "Biografia.\nAppartenente ad una famiglia di artisti, Troy nacque a Tolosa, nel sud della Francia, figlio del pittore Nicolas de Troy, fratello di Jean de Troy e padre di Jean-Fran\u00e7ois de Troy (1679-1752) che fu anche suo allievo.\nPoco dopo il 1662 si trasfer\u00ec a Parigi per studiare da ritrattista sotto la guida di Claude Lef\u00e8bvre (1633-1675) e di Nicolas-Pierre Loir (1624-1679).\nNel 1669 Fran\u00e7ois spos\u00f2 Jeanne Cotelle, cognata del suo maestro Nicolas-Pierre Loir.\nNel 1671, poi, divenne socio procuratore dell'Accademia reale di Pittura e Scultura che, tre anni dopo, lo accolse come membro effettivo in qualit\u00e0 di pittore storico, grazie anche alla sua tela dal titolo: \"Mercurio che decapita Argo\".\nI suoi primi lavori comprendono molte tappezzerie e arazzi per Madame de Montespan, una delle principali amanti del re Luigi XIV, nonch\u00e9 tele a soggetto mitologico e religioso. Nel 1670 divenne amico di Roger de Piles, pittore, incisore, critico d'arte e diplomatico, che lo introdusse alla pittura olandese e fiamminga. Ma, dopo la morte di Claude Lef\u00e8bvre avvenuta nel 1675, Troy cambi\u00f2 decisamente genere, per dedicarsi interamente ai ritratti. In questa veste egli eredit\u00f2 la clientela e le commissioni di Lef\u00e8bvre, tanto che nel 1679 gli venne commissionato il ritratto dell'ambasciatore svedese Nils Bielke e nel 1680 quello di Maria Anna Vittoria di Baviera Delfina di Francia (1660-[1690), poco dopo il suo matrimonio con Luigi, Delfino di Francia ed erede al trono, e quindi, a seguire, i ritratti di molte altre personalit\u00e0 altolocate, fra le quali Luigi Augusto di Borbone e sua moglie Anna Luisa Benedetta di Borbone-Cond\u00e9. Pot\u00e9 cos\u00ec lavorare con continuit\u00e0 negli ambienti di corte per ben quindici anni.\nFu nel 1690 che la sua fama indusse il re Giacomo II d'Inghilterra, in esilio a Saint-Germain-en-Laye, a nominarlo suo primo pittore. Avr\u00e0 cos\u00ec anche l'occasione per divenire il maestro di Alexis Simon Belle.\nNegli anni dal 1698 al 1701, periodo di pace fra Francia e Gran Bretagna, pot\u00e9 ritrarre James Francis Edward Stuart e sua sorella, la principessa Luisa Maria Teresa Stuart.\nTroy era molto apprezzato per la sua abilit\u00e0 nel cogliere le espressioni pi\u00f9 caratteristiche dei soggetti e, soprattutto, nel rendere pi\u00f9 attraenti i volti femminili. Essendo l'unico pittore alla corte di Giacomo II, dovette farsi aiutare dal suo allievo Alexis Belle per realizzare tutti i ritratti che gli venivano commissionati.\nNel 1698 fu nominato professore all'\"Accademia reale\" e nel 1708 ne divenne il Direttore.\nTroy fu anche un eccellente incisore. Fra le sue opere di questo genere vi \u00e8 il disegno delle esequie di Maria Teresa d'Asburgo, moglie di Luigi XIV. Furono suoi allievi Andr\u00e9 Bouys e John Closterman.\nFran\u00e7ois de Troy mor\u00ec a Parigi nel 1730, all'et\u00e0 di 85 anni."}
{"id": "3519757", "revid": "596890", "url": "https://it.wikipedia.org/wiki?curid=3519757", "title": "Abraham Jebediah Simpson", "text": ""}
{"id": "3519759", "revid": "200679", "url": "https://it.wikipedia.org/wiki?curid=3519759", "title": "Norfolk (Inghilterra)", "text": ""}
{"id": "3519765", "revid": "270833", "url": "https://it.wikipedia.org/wiki?curid=3519765", "title": "Battaglia di Rimini", "text": ""}
{"id": "3519767", "revid": "767487", "url": "https://it.wikipedia.org/wiki?curid=3519767", "title": "Benedetto da Isernia", "text": "Biografia.\nStudi\u00f2 presso l'universit\u00e0 di Bologna dove consegu\u00ec il dottorato nel 1221 avendo come maestri Ugolino e Iacopo Baldovini."}
{"id": "3519771", "revid": "287204", "url": "https://it.wikipedia.org/wiki?curid=3519771", "title": "Povazska Bystrica", "text": ""}
{"id": "3519774", "revid": "196390", "url": "https://it.wikipedia.org/wiki?curid=3519774", "title": "History Channel (Sky)", "text": ""}
{"id": "3519780", "revid": "3115", "url": "https://it.wikipedia.org/wiki?curid=3519780", "title": "Bodin\u00e1", "text": "Bodin\u00e1 (in ungherese \"Bogy\u00f3s\") \u00e8 un comune della Slovacchia facente parte del distretto di Pova\u017esk\u00e1 Bystrica, nella regione di Tren\u010d\u00edn."}
{"id": "3519781", "revid": "287204", "url": "https://it.wikipedia.org/wiki?curid=3519781", "title": "Bodina", "text": ""}
{"id": "3519788", "revid": "1305772", "url": "https://it.wikipedia.org/wiki?curid=3519788", "title": "Monster (Paramore)", "text": "Monster \u00e8 un singolo dei Paramore, pubblicato il 7 giugno 2011 dall'etichetta discografica Fueled by Ramen. Fa parte della colonna sonora del film \"Transformers 3\" ed \u00e8 il primo singolo registrato dai Paramore dopo l'abbandono del gruppo da parte di Zac e Josh Farro nel 2010.\nUn video con la canzone completa \u00e8 stato pubblicato dalla band su YouTube il 2 giugno, ricevendo in meno di tre giorni oltre un milione di visualizzazioni.\nVideo musicale.\nIl video ufficiale per \"Monster\" \u00e8 stato presentato alla mezzanotte del 17 luglio 2011 in esclusiva su MTV.\nIl video, diretto da Shane Drake, inizia con Hayley, Jeremy e Taylor fluttuare apparentemente incoscienti in acqua. Il continuo del video vede alternarsi delle scene dove la band suona il brano in un ospedale abbandonato colpendo ripetutamente i muri circostanti e scene dove gli stessi scappano ai vari crolli dell'edificio causati dai colpi."}
{"id": "3519792", "revid": "287204", "url": "https://it.wikipedia.org/wiki?curid=3519792", "title": "Theatre of War (videogioco 2007)", "text": "Theatre of War \u00e8 un videogioco di tattica in tempo reale con componenti di strategia in tempo reale ambientato durante la seconda guerra mondiale, in cui si controllano veicoli e soldati in 3D, sviluppato da CDV Software Entertainment.\nModalit\u00e0 di gioco.\nCi sono 5 campagne con in tutto di 40 missioni per il gioco in singolo, relative agli stati: USA-Regno Unito, URSS, Germania, Francia e Polonia; sono anche forniti circa 30 scenari di varie battaglie storiche.\nInoltre si ha a disposizione un editor di mappe e scenari (questi sono poi utilizzabili per il multigiocatore con modem)."}
{"id": "3519793", "revid": "3115", "url": "https://it.wikipedia.org/wiki?curid=3519793", "title": "Brvni\u0161te", "text": "Brvni\u0161te (in ungherese \"Boron\u00e1s\") \u00e8 un comune della Slovacchia facente parte del distretto di Pova\u017esk\u00e1 Bystrica, nella regione di Tren\u010d\u00edn."}
{"id": "3519794", "revid": "287204", "url": "https://it.wikipedia.org/wiki?curid=3519794", "title": "Brvniste", "text": ""}
{"id": "3519800", "revid": "446353", "url": "https://it.wikipedia.org/wiki?curid=3519800", "title": "Medaglia commemorativa partigiana 1941 (Jugoslavia)", "text": "La medaglia commemorativa partigiana 1941 (\"Partizanska Spomenica 1941\") \u00e8 un'onorificenza istituita dalla Repubblica Socialista Federale di Jugoslavia, concessa a tutti i veterani che avevano partecipato a vario titolo alla Lotta di liberazione in Jugoslavia e nei territori occupati dal suo esercito negli anni compresi tra il 1941 e il 1945, come riconoscimento ed in memoria della loro partecipazione in combattimento e della fedelt\u00e0 alla Lotta di liberazione nazionale.\nEssa era stata istituita nel maggio 1946, dopo la fine della Seconda guerra mondiale.\nLa medaglia, progettata da Antonio Augustin\u010di\u0107 e George Andrejevi\u0107 Kun in sostituzione di una analoga onorificenza sovietica, nella graduatoria del medagliere jugoslavo occupava l'ultima posizione, la diciottesima, ma successivamente venne declassata e non pi\u00f9 riconosciuta come una decorazione.\nIl detentore della onorificenza gode di alcuni benefici di tipo sanitario, di una pensione mensile, di un assegno annuale e della possibilit\u00e0 di utilizzo gratuito e privilegiato dei mezzi di trasporto pubblico.\nRisulta assegnata a 27.629 partigiani, compresi alcuni partigiani italiani, tra cui Mario Toffanin."}
{"id": "3519807", "revid": "1305772", "url": "https://it.wikipedia.org/wiki?curid=3519807", "title": "Peacock (Katy Perry)", "text": "Peacock \u00e8 un brano musicale della cantautrice statunitense Katy Perry, seconda traccia del secondo album in studio \"Teenage Dream\", pubblicato il 24 agosto 2010 dalla Capitol.\nIl brano ha incontrato lo sfavore di molti critici musicali, ma ha raggiunto il cinquantaseiesimo posto in Canada e il primo nella classifica dei brani dance pi\u00f9 venduti degli Stati Uniti a seguito dell'uscita dell'album.\nIl 26 giugno 2014 il brano \u00e8 stato certificato disco di platino dalla RIAA per aver raggiunto la soglia di 1.000.000 di download digitali.\nDescrizione.\n\"Peacock\" \u00e8 un brano dance pop, con un ritmo dance up-tempo. Quando le fu chiesto il significato del brano, Perry ha dichiarato: \"Spero che diverr\u00e0 un inno dei gay pride, i pavoni rappresentano molto un'individualit\u00e0... Non dice solo: 'Voglio vedere il tuo rigonfiamento'.\" E subito \u00e8 passata al chiarimento: \"Usa la parola cock (pene), ma la parola fart (peto) usa anche art (arte)! Dipende dai punti di vista!\" Poi raccont\u00f2 che la Capitol non aveva voluto che \"Peacock\" entrasse nell'album per il suo significato controverso. \"Erano tutti un po' in ansia per la parola 'cock' ed ebbi la sensazione di un d\u00e9ja v\u00f9 perch\u00e9 era successa esattamente la stessa cosa per \"I Kissed a Girl\". E mi dissero: 'Non lo vediamo proprio come un singolo, n\u00e9 nell'album\", e io replicai: \"Voi ragazzi siete tutti idioti!\".\nAccoglienza.\n\"Peacock\" ricevette molte critiche negative, soprattutto per la controversa frase \"cock, cock, cock\". Il \"Chicago Tribune\" afferm\u00f2 che \"\"Peacock\" pone il ritmo di \"Mickey\" cantato da Toni Basil in una volgare metafora che appena lo qualifica come una burla senza colore con le forme di una canzone\". AllMusic scrisse che \"Katy Perry si fa conoscere per una volgarit\u00e0 disperata implorando a un ragazzo di mostrarle il suo \"Peacock\" (cantando ripetutamente \"cock cock cock\" come se noi non avessimo colto da casa la sola allusione). Tutta questa grossolana provocazione \u00e8 sufficiente, e non solo perch\u00e9 ne abbiamo in abbondanza (nessuna della quale ci scuote particolarmente). \u00c8 noiosa perch\u00e9, nel suo intimo, Katy Perry \u00e8 un po' all'antica e non riveste alcuna canzonatura aggressiva.\" \"Rolling Stone\" scrive che \"il sequel di \"Hollaback Girl\" degli StarGate mastica un hook tamburellante ripreso da \"Mickey\" di Toni Basil quando Katy Perry ricorre all'azione, cantando 'I wanna see your peacock-cock-cock' \u2014 acuto!\"."}
{"id": "3519808", "revid": "1522738", "url": "https://it.wikipedia.org/wiki?curid=3519808", "title": "Diavolo (Le bizzarre avventure di JoJo)", "text": ""}
{"id": "3519810", "revid": "1776051", "url": "https://it.wikipedia.org/wiki?curid=3519810", "title": "Haze (singolo)", "text": "Haze \u00e8 una canzone della band metal statunitense Korn, scritta e registrata per il videogioco \"Haze\" della Ubisoft. Questa traccia \u00e8 stata commercializzata negli Stati Uniti come singolo digitale il 22 aprile 2008. \"Haze\" \u00e8 una bonus track della versione australiana di \"Untitled\".\nDal vivo.\n\"Haze\" \u00e8 stata cantata la prima volta nel tour europeo \"Bitch We Have a Problem\", precisamente a Dublino il 13 gennaio 2008. La canzone fu molto gradita dal pubblico.\nVideo musicale.\nIl video musicale di \"Haze\" \u00e8 stato fatto mettendo insieme alcune parti della performance live ad alcune parti del gameplay del gioco. Il video, fino ad ora, non \u00e8 stato mai trasmesso in TV, tuttavia pu\u00f2 essere visto su YouTube o scaricato da PlayStation Network.\nLa creazione del video.\nUbisoft e i Korn crearono un concorso per il video musicale il 28 aprile 2008. Il concorso consisteva nel dare la possibilit\u00e0, ai fan di \"Haze\" e ai fan dei Korn, di poter creare loro il video musicale. I vincitori sono stati scelti il 13 giugno 2008, ed il vincitore \u00e8 stato un utente di gametrailers.com, \"bootsrfun\". Sono stati premiati anche il secondo, terzo, quarto, quinto posto."}
{"id": "3519814", "revid": "729019", "url": "https://it.wikipedia.org/wiki?curid=3519814", "title": "Battaglia di Broodseinde", "text": "La battaglia di Broodseinde fu un scontro avvenuto, il 4 ottobre 1917, sul Fronte occidentale della prima guerra mondiale, nel contesto della battaglia di Passchendaele. Si tratt\u00f2 dell'ultima offensiva britannica riuscita a Passchendaele: usando la tecnica del \"bite and hold\" (\"mordi e tieni\"), in cui l'obiettivo era limitato a ci\u00f2 che poteva essere catturato e mantenuto, le forze britanniche, australiane e neozelandesi condussero un attacco contro le linee tedesche, respingendo sul nascere la controffensiva che queste ultime avevano programmato in quello stesso giorno. Le truppe dell'Intesa conquistarono circa un chilometro di terreno e oltrepassarono il crinale di Broodseinde. Le perdite furono circa pari fra entrambi gli schieramenti.\nContesto.\nLa battaglia di Broodseinde fu l'ultima battaglia della campagna di Passchendaele in cui i britannici applicarono la tecnica del \"bite and hold\", dopo quelle di Menin Road (20 settembre) e del Bosco del Poligono (26 settembre). Douglas Haig, il comandante supremo britannico, riteneva i tedeschi sull'orlo del collasso, e aveva ordinato alle forze di sfruttamento (fanteria, carri e cavalleria, oltre a una forza d'assalto anfibia sulla costa belga) di tenersi pronti per approfittarne. Tuttavia, quest'analisi era sbagliata: il morale dei tedeschi era ancora alto, come suggerivano i contrattacchi da essi condotti, nove dei quali portati immediatamente dopo la battaglia di Menin Road, pi\u00f9 altri fra il 30 settembre e il 1\u00ba ottobre.\nL'obiettivo britannico per Broodseinde era di catturare la cresta dell'altopiano di Gheluvelt, sul fianco sudorientale del saliente di Ypres, e proteggere cos\u00ec il fianco destro di quest'ultimo, consentendo ulteriori attacchi al crinale di Passchendaele verso est. Le difese tedesche nella zona consistevano principalmente di casematte che si sostenevano reciprocamente, protette da reti di filo spinato. Tali casematte erano disperse sul campo di battaglia, ma sulla cresta del crinale di Gheluvelt se ne concentravano parecchie, come parte della linea difensiva \"Flandern I\", sul pendio anteriore del crinale di Passchendaele. Le fortificazioni erano utilizzate dagli osservatori dell'artiglieria e dai quartieri generali, e supportate dalle numerose postazioni di artiglieria retrostanti.\nHaig riteneva che, catturato il altopiano di Gheluvelt, sarebbe stato possibile operare uno sfondamento tramite due ulteriori offensive, previste per il 10 ottobre (la battaglia di Poelcappelle, poi anticipata al 9) e il 13 (la Prima battaglia di Passchendaele, poi anticipata al 12). I generali subordinati, Herbert Plumer per la 2\u00aa Armata e Hubert Gough per la 5\u00aa Armata, ritenevano che lo sfondamento fosse imminente.\nSvolgimento della battaglia.\nI preparativi britannici.\nDopo il successo riportato nella precedente battaglia della strada di Menin, i britannici avevano circa tre settimane di tempo per prepararsi alla successiva offensiva. Decisero per\u00f2 di anticipare i tempi, programmando l'attacco per il 6 ottobre e anticipandolo poi ancora di due giorni, a causa del crescente rischio di pioggia, che gi\u00e0 aveva influenzato la battaglia di Langemarck.\nQuest'accelerazione delle operazioni fu un vantaggio per i tedeschi, in quanto ridusse l'efficacia dei bombardamenti preliminari britannici e permise loro di conservare maggiormente intatte le proprie difese. Inoltre, per anticipare l'azione, i britannici ridussero anche il fuoco di sbarramento preliminare. Nella battaglia di Menin Road esso era durato una settimana, e 24 ore nella battaglia del Bosco del Poligono. Invece, a Broodseinde, l'artiglieria non effettu\u00f2 bombardamenti preliminari, sostituendoli con una serie di sbarramenti \"di prova\" che iniziarono il 27 settembre, la cui frequenza aument\u00f2 a due al giorno a partire da ottobre. Nonostante lo stratagemma degli sbarramenti di prova, gi\u00e0 dal 1\u00ba ottobre i tedeschi erano a conoscenza dell'imminente attacco, grazie all'azione di \"un agente molto affidabile\". Quando, il 2 ottobre, cominci\u00f2 a cadere la pioggia (2.7\u00a0mm quel giorno, 1.2\u00a0mm il 3 e 4.6\u00a0mm il 4), che tramut\u00f2 il terreno, gi\u00e0 martoriato dall'artiglieria, in un pantano, i britannici quasi decisero di annullare l'attacco, ma infine scelsero di effettuarlo.\nI preparativi tedeschi: l'operazione \"H\u00f6hensturm\".\nMentre le forze dell'Intesa progettavano la nuova offensiva, i tedeschi, preoccupati dallo scarso controllo che avevano sulla linea del crinale presso Zonnebeke e desiderosi di catturarne quanto pi\u00f9 possibile, stavano studiando un contrattacco, la cosiddetta operazione \"H\u00f6hensturm\" (\"burrasca\"). A questo fine, la 3\u00aa Divisione della riserva presente sulla linea del fronte fu sostituita dalla 4\u00aa Guardie. Il 1\u00ba ottobre, a sud della posizione di quest'ultima, fu lanciato un attacco preliminare, condotto dalla 8\u00aa Divisione Fanteria e dalla 45\u00aa Divisione della riserva, che tuttavia fall\u00ec.\nNonostante l'insuccesso, si decise comunque di proseguire con l'operazione, che fu fissata per il 4 ottobre, ovvero lo stesso giorno scelto dai britannici per la loro offensiva. L'obiettivo era di avanzare dalla posizione corrente, a sud di Zonnebeke, fino all'estremit\u00e0 occidentale di Molenaarelst. Per l'attacco, la 4\u00aa Guardie fu rinforzata con il 212\u00ba \"Reserve-Infanterie-Regiment\" proveniente dalla 45\u00aa Riserve, otto truppe del 4\u00ba \"Sturm-Bataillon\" e una \"Minenwerfer Kompagnie\". L'attacco prevedeva un bombardamento iniziale di mezz'ora, seguito dall'avanzata dei tre battaglioni del 212\u00ba. Nei due giorni precedenti l'attacco furono tenute esercitazioni specifiche per l'azione e, nella notte fra il 3 e il 4 ottobre, il 212\u00ba fu infine trasportato sulla linea del fronte.\nOrdine di battaglia.\nL'attacco si svilupp\u00f2 su un fronte di 13\u00a0km, su cui si affrontarono 12 divisioni dell'Intesa e 10 tedesche. L'offensiva britannica principale, al centro, fu condotta, per la 2\u00aa Armata, dal 1\u00ba Corpo ANZAC (1\u00aa e 2\u00aa Divisione australiana) e dal 2\u00ba Corpo ANZAC (Divisione neozelandese e 3\u00aa Divisione australiana). Per la 5\u00aa Armata parteciparono il 18\u00ba Corpo (11\u00aa e 48\u00aa Divisione). Attacchi laterali furono portati, per la 2\u00aa Armata, dal 10\u00ba Corpo (7\u00aa, 21\u00aa e 5\u00aa Divisione) e dal IX Corpo (37\u00aa Divisione), mentre per la 5\u00aa furono impiegati il 14\u00ba Corpo (29\u00aa e 4\u00aa Divisione).\nIl piano originale britannico era di sostituire il 1\u00ba Corpo ANZAC dopo la battaglia del Bosco del Poligono, ma poich\u00e9 in quello scontro l'unit\u00e0 sub\u00ec meno perdite del previsto, fu lasciata in prima linea. Il 2\u00ba Corpo ANZAC rimpiazz\u00f2 il 5\u00ba Corpo. Furono anche usati piccole unit\u00e0 di mezzi corazzati, provenienti dal Tank Corps, Battaglione D: 4 carri supportarono la 21\u00aa Divisione e 10 coadiuvarono l'11\u00aa.\nDi contro, lo Heer schierava, oltre alle gi\u00e0 citate 4\u00aa Guardie e 45\u00aa Riserve, altre 8 divisioni: 4\u00aa Bavarese, 6\u00aa Bavarese, 10\u00aa Ersatz, 16\u00aa, 19\u00aa, 20\u00aa, 187\u00aa e 195\u00aa.\nAttacco.\nI britannici avevano fissato l'attacco alle 6 di mattina del 4 ottobre. Alle 5.15, una pattuglia australiana cattur\u00f2 cinque soldati tedeschi, scoprendo che un quarto d'ora pi\u00f9 tardi erano previsti i bombardamenti preliminari per \"H\u00f6hensturm\". Questi cominciarono infatti alle 5.35, causando fra il 1\u00ba Corpo Anzac perdite stimate in 1/7 degli uomini presenti. Gli australiani furono sorpresi dalla violenza dello sbarramento, e sospettarono che i loro piani fossero stati scoperti. Solo pi\u00f9 tardi capirono che si trattava invece dei preliminari dell'attacco nemico.\nLa reazione dell'artiglieria britannica arriv\u00f2 venti minuti dopo, e poco dopo entrambi gli eserciti mossero all'offensiva, ignari del fatto che i loro nemici stavano facendo la stessa cosa. Il 1\u00ba Corpo Anzac impatt\u00f2 cos\u00ec contro il 212\u00ba \"Reserve-Infanterie-Regiment\", iniziando uno scontro all'arma bianca nella terra di nessuno. Grazie alla loro superiorit\u00e0 numerica, le forze australiane misero rapidamente in rotta quelle tedesche e proseguirono l'avanzata. Dopo aspri combattimenti per espugnare le fortificazioni della \"Flandern I\", l'unit\u00e0 raggiunse alle 7.20 il primo obiettivo, la \"Red Line\", che passava fra i 100 e i 200 metri dalla cresta del crinale. L\u00ec le truppe si arrestarono per circa un'ora, e parte della 1\u00aa Divisione Australiana espugn\u00f2 alcune casematte, stabilendovi poi i quartieri generali di due battaglioni. Infine, a causa del fuoco di postazioni tedesche presso il margine di \"Daisy Wood\", gli australiani consolidarono la posizione a poca distanza dal secondo obiettivo, la \"Blue line\", passante da 200 a 350 m oltre la cresta. L'attacco era costato loro circa 4.500 perdite. Il 2\u00ba Corpo Anzac incontr\u00f2 inizialmente meno resistenza. Durante l'avanzata verso la \"Blue Line\", dovette oltrepassare parti della \"Flandern I\" ma, ciononostante, raggiunse all'obiettivo alle 9 del mattino, al costo di 3.500 perdite (inclusi 1.853 neozelandesi).\nSulle ali del fronte, il corpo pi\u00f9 settentrionale (il 14\u00ba) incontr\u00f2 una palude lungo l'avanzata, che lo rallent\u00f2 facendogli perdere la protezione dello sbarramento mobile. L'unit\u00e0 affront\u00f2 fuoco di mitragliatrici presso il margine della foresta di Houlthulst, e sub\u00ec 1.700 perdite a fronte di scarsi guadagni territoriali. Il corpo immediatamente pi\u00f9 a sud, (il 18\u00ba) cattur\u00f2 invece tutti i suoi obiettivi, al prezzo di 2.000 perdite. In seguito, bombardamenti e contrattacchi tedeschi permisero allo \"Heer\" di ricattuare la mat\u00e0 settentrionale del villaggio di Poelcappelle. A sud, il 10\u00ba Corpo consegu\u00ec molti degli obiettivi previsti, avanzando di oltre 700 m, ma il fuoco delle artiglierie tedesche retrostanti l'altopiano di Gheluvelt provoc\u00f2 un gran numero di perdite (circa 8.000) fra le tre divisioni coinvolte. Il corpo all'estremit\u00e0 sud del fronte, il 9\u00ba, soffr\u00ec lo stesso problema e riusc\u00ec a fare solo poca strada.\nDopo che le unit\u00e0 dell'Intesa ebbero raggiunto le rispettive posizioni finali, la loro artiglieria cominci\u00f2 un fuoco di sbarramento che dur\u00f2 altre due ore e mezza, per consentire alle truppe di costruire opere difensive (trincee, avamposti, reticoli di filo spinato ecc.). Quando i tedeschi contrattaccarono, l'artiglieria fu cos\u00ec sufficiente per respingerli.\nRisultati.\nComplessivamente, l'attacco fu una netta vittoria per l'Intesa, con un'avanzata media di oltre 900 m. La 3\u00aa Divisione australiana si distinse conquistando fino a 1750 m di terreno. Tuttavia, le conquiste non furono uniformi su tutto il fronte, variando dagli scarsi o nulli progressi dei corpi pi\u00f9 meridionali ai discreti guadagni fra Menin Road e il bosco del Poligono, fino al pieno successo britannico sul crinale di Broodseinde.\nSe avessero proceduto con i bombardamenti preliminari di artiglieria, i britannici avrebbero potuto continuare l'avanzata. Tuttavia, poich\u00e9 alcuni dei pezzi erano gi\u00e0 al limite della gittata, si sarebbe dovuto modificare preventivamente il piano per gestire questa possibilit\u00e0. Vi fu comunque una discussione fra i generali Charteris (capo dell'Intelligence al quartier generale della British Expeditionary Force), Godley, Birdwood e Plumer (comandanti rispettivamente del 2\u00ba Corpo Anzac, 1\u00ba Corpo Anzac e 2\u00aa Armata) sulla possibilit\u00e0 di compiere ulteriori attacchi il 4 ottobre. Godley e Charteris erano favorevoli, gli altri due contrari; alla fine, verso met\u00e0 pomeriggio, prevalse l'opinione di questi ultimi e l'attacco fu terminato.\nIl generale Plumer defin\u00ec l'attacco \"la pi\u00f9 grande vittoria dopo la Marna\". \"Der Weltkrieg 1914 bis 1918\", la storia ufficiale tedesca della prima guerra mondiale, si riferisce ad esso come \"la giornata nera del 4 ottobre\". Tuttavia, questa espressione non compare nelle memorie n\u00e9 di Erich Ludendorff n\u00e9 di Fritz von Lo\u00dfberg, due dei pi\u00f9 importanti comandanti dello Heer, i quali definiscono comunque il 4 ottobre come una delle giornate pi\u00f9 serie della battaglia di Passchendaele.\nConseguenze.\nSviluppo della guerra.\nIl successo britannico in questa battaglia ebbe come effetto collaterale quella di nascondere i problemi che avrebbero afflitto le armate dell'Intesa nella battaglia successiva, a Poelcappelle. Il terreno umido aveva fatto perdere alle truppe la protezione dello sbarramento mobile, e fatto s\u00ec che i proiettili dell'artiglieria affondassero nel fango prima di esplodere, riducendone l'efficacia. Il terreno difficile complic\u00f2 inoltre il trasferimento dei pezzi dal lato meridionale del saliente al crinale orientale, un movimento necessario per supportare le armate a Poelcappelle.\nIl successo della battaglia provoc\u00f2 anche un entusiasmo eccessivo nel quartier generale della British Expeditionary Force. Credendo che i tedeschi fossero ormai al collasso, i comandanti diminuirono ulteriormente gli intervalli fra gli attacchi, riducendo il tempo concesso per muovere l'artiglieria ed effettuare bombardamenti preliminari. Ci\u00f2 avrebbe avuto un effetto disastroso sugli scontri successivi (la battaglia di Poelcappelle e la Prima battaglia di Passchendaele).\nSul fronte tedesco, nonostante la sconfitta, le forze dello Heer lanciarono, il giorno stesso dell'attacco, dieci controffensive verso la 2\u00aa Armata.\nDecorazioni.\nIn seguito alla battaglia furono decorate con la Victoria Cross i seguenti soldati: James Ockendon (29\u00aa Divisione), Clement Robertson (Royal Tank Regiment), Charles Harry Coverdale e Fred Greaves (11\u00aa Divisione), Arthur Hutt (48\u00aa Divisione), Lewis McGee e Walter Peeler (3\u00aa Divisione australiana), Lewis Pugh Evans (21\u00aa Divisione) e Thomas Henry Sage (37\u00aa Divisione).\nIl maggiore Walter Freiherr von Schleinitz, comandante del 5. Garde-Grenadier-Regiment, ricevette l'ordine Pour le M\u00e9rite."}
{"id": "3519816", "revid": "436907", "url": "https://it.wikipedia.org/wiki?curid=3519816", "title": "Io Grido", "text": "Io Grido \u00e8 il primo album in studio del rapper italiano Grido, pubblicato il 3 maggio 2011 dalla Best Sound.\nDescrizione.\nAnticipato il 15 aprile dal singolo \"Fumo e malinconia\", l'album ha debuttato alla decima posizione della classifica italiana degli album.\nDal disco sono stati estratti anche \"Non ce la fai +\" e \"Sei come me\", pubblicati rispettivamente il 9 settembre e il 21 ottobre 2011."}
{"id": "3519821", "revid": "729019", "url": "https://it.wikipedia.org/wiki?curid=3519821", "title": "Forca Detare", "text": "La Forca Detare (ovvero Forza Navale in italiano) \u00e8 la componente marittima delle forze armate dell'Albania. I primi passi per la sua fondazione furono fatti il 28 novembre 1912 quando venne stabilito di formare una forza navale armata. La prima nave fu una unit\u00e0 da 190 t fornita nel 1925 dall'Italia, chiamata dapprima \"Shqip\u00ebria\", poi \"Sk\u00ebnderbeg\".\nCon la riforma militare, il servizio navale dipende direttamente dal comando unificato costituito nel 2006. Dalla marina dipendono due basi di cui una a Durazzo (Kepi i Palit) e una a Valona (Pashaliman). La maggior parte delle navi della marina militare albanese sono motovedette e navi di supporto, la maggior parte delle quali \u00e8 stata donata da Italia e Stati Uniti.\nRoja Bregdetare.\nLa \"Forca Detare\" \u00e8 affiancata nei suoi compiti dalla Roja Bregdetare, la guardia costiera, costituita il 4 aprile 2002, cui compete la salvaguardia della vita umana ed il coordinamento di ricerca e salvataggio in mare nonch\u00e9 la gestione amministrativa, la sicurezza della navigazione, la difesa delle acque territoriali.\nFlotta.\nUnit\u00e0 di superficie.\n3x Classe Sea Spectre PB MK III\n2x 45\u00a0ft US \"Patrol Craft, Coastal\" (Classe PCC; ex-US Coast Guard)\n4x Tipo 227 o classe \"CP 231\" ex Classe \"Super Speranza\" della guardia Costiera Italiana\nLa R 123, dislocata a Durazzo, (ex CP-229) la era stata messa in disarmo dalla Guardia Costiera Italiana il 30 settembre 2001 e radiata il 31 dicembre dello stesso anno per essere trasferita alla Roja Bregdetare il 18 giugno 2002 insieme alle altre tre unit\u00e0. La R 124 ed ha la sua base a Durazzo, le altre due motovedette a Valona.\n1x 44\u00a0ft Lifeboat type USCG ex guardia Costiera Italiana\n7x \"Keith Nelson-Design\" harbor launches ex guardia Costiera Italiana\nGradi.\nI gradi di sottufficiali e comuni della marina albanese sono uguali a quelli dell'esercito albanese."}
{"id": "3519822", "revid": "339392", "url": "https://it.wikipedia.org/wiki?curid=3519822", "title": "Battaglia di Avre", "text": ""}
{"id": "3519829", "revid": "688939", "url": "https://it.wikipedia.org/wiki?curid=3519829", "title": "Apalone spinifera", "text": "La testuggine dal guscio molle spinosa (Apalone spinifera ), una delle pi\u00f9 grandi testuggini d'acqua dolce del Nordamerica, \u00e8 una testuggine della famiglia dei Trionichidi. Deve il nome alle proiezioni spinose, simili a coni, presenti sul margine del carapace; queste strutture, per\u00f2, sono semplici estroflessioni del carapace, non squame vere e proprie.\nDistribuzione e habitat.\nL'areale di questa specie, molto vasto, si estende su gran parte degli Stati Uniti, ma si spinge a nord fino alle province canadesi di Ontario e Quebec, e a sud fino agli stati messicani di Tamaulipas, Nuevo Le\u00f3n, Coahuila, Chihuahua, Baja California e Morelos e all'Honduras.\nQuesta specie abita quasi tutti i tipi di bacini idrici permanenti come grandi fiumi, laghi, piccole insenature paludose e stagni con fondale morbido e ricca vegetazione.\nTassonomia.\nLa specie venne descritta per la prima volta da Charles Alexandre Lesueur nel 1827. Tuttavia, nel corso degli anni, \u00e8 stata descritta numerose volte, il che ha creato una certa confusione nella sua tassonomia. Attualmente vengono riconosciute sette sottospecie, che, differendo tra loro prevalentemente per la distribuzione geografica, non sono facilmente distinguibili l'una dall'altra. Esse sono:\nBiologia.\nLa testuggine dal guscio molle spinosa raggiunge la misura compresa tra 12.7 ai 48 cm, naturalmente le femmine hanno una dimensione maggiore. La maturit\u00e0 sessuale avviene verso gli 8-10 anni, sia per le femmine, che per i maschi.\nIn cattivit\u00e0 le femmine possono raggiungere i 50 anni.\nQuesti rettili si accoppiano in acque profonde tra la met\u00e0 e la fine dell'autunno. Mentre nuota, il maschio d\u00e0 dei colpetti alla testa della femmina e, se lei \u00e8 pronta ad accoppiarsi, nuota sopra di lei senza stringerla con le zampe (diversamente da altre specie di testuggini). La femmina depone rapidamente le proprie uova lungo un banco di sabbia soleggiato o un argine ghiaioso, in una cavit\u00e0 a forma di fiasco che essa stessa scava vicino all'acqua. Nel corso di un'unica stagione la femmina nidifica pi\u00f9 volte. Depone 9-38 uova dal guscio calcareo. Queste si schiuderanno tra agosto e settembre e in primavera. In questa specie, il sesso dei nascituri non \u00e8 determinato dalle variazioni di temperatura."}
{"id": "3519835", "revid": "41127734", "url": "https://it.wikipedia.org/wiki?curid=3519835", "title": "Jenna Hayes", "text": ""}
{"id": "3519838", "revid": "41127747", "url": "https://it.wikipedia.org/wiki?curid=3519838", "title": "Jennifer Corrales", "text": ""}
{"id": "3519847", "revid": "76963", "url": "https://it.wikipedia.org/wiki?curid=3519847", "title": "Rodrigo Cort\u00e9s", "text": "Biografia.\nCort\u00e9s nasce a Pazos Hermos, una frazione del comune di Cenlle, nella provincia di Ourense (nella Galizia), ma cresce per\u00f2 a Salamanca (nella Castiglia e Le\u00f3n), dove s'era trasferito al seguito della famiglia all'et\u00e0 di due anni. Laureatosi in Storia dell'arte presso l'Universit\u00e0 di Salamanca, comincia ad interessarsi al mondo del celluloide giovanissimo, realizzando all'et\u00e0 di 16 anni il suo primo cortometraggio in super 8, intitolato \"El descomedido y espantoso caso del victimario de Salamanca\"; successivamente dirige il cortometraggio in bianco e nero \"Siete escenas de la vida de un insecto\", basato su \"La metamorfosi\" di Franz Kafka. All'inizio del 1998 gli viene commissionata poi la regia del videoclip per il brano \"Sick of You\" del gruppo musicale Onion, contenuta nella colonna sonora del film \"Apri gli occhi\" di Alejandro Amen\u00e1bar.\nSempre nel 1998 dirige il cortometraggio \"Yul\", un lavoro che lo ha fatto conoscere nel settore della cinematografia spagnola, guadagnando quasi 20 premi in Spagna. Nel 2001 realizza un altro cortometraggio, \"15 d\u00edas\", che gli \u00e8 valso una candidatura al premio Goya per il miglior cortometraggio. A seguito dei successi nazionali e internazionali dei suoi lavori, a Cort\u00e9s viene assegnato l'Universal Studios Award, che gli consente di trascorrere due settimane presso gli Universal Studios di Los Angeles per fare un filmmaster.\nNel 2007 dirige il suo primo lungometraggio, \"Concursante\", che ottiene il premio della critica al Festival del cinema di Malaga dello stesso anno e una candidatura ai Premi Goya 2008. Nel 2010 dirige il suo secondo film \"Buried - Sepolto\", una produzione in lingua inglese interpretata unicamente dall'attore Ryan Reynolds, che riceve il premio della critica al Festival del cinema americano di Deauville, tre premi Goya 2011 e altri premi internazionali.\nNel 2012 esce il thriller \"Red Lights\", interpretato da Robert De Niro, Sigourney Weaver e Cillian Murphy."}
{"id": "3519849", "revid": "287204", "url": "https://it.wikipedia.org/wiki?curid=3519849", "title": "Rodrigo Cortes", "text": ""}
{"id": "3519853", "revid": "697352", "url": "https://it.wikipedia.org/wiki?curid=3519853", "title": "Norma Silvestri", "text": ""}
{"id": "3519855", "revid": "521302", "url": "https://it.wikipedia.org/wiki?curid=3519855", "title": "FK Dukla Bansk\u00e1 Bystrica", "text": ""}
{"id": "3519858", "revid": "602106", "url": "https://it.wikipedia.org/wiki?curid=3519858", "title": "Comano (Lomaso)", "text": ""}
{"id": "3519860", "revid": "2039709", "url": "https://it.wikipedia.org/wiki?curid=3519860", "title": "Rocco Casalino", "text": "Biografia.\nNato in Germania in una famiglia di origine pugliese di Ceglie Messapica (in provincia di Brindisi), vi rimane per sedici anni fino a studiare ad un liceo classico; otterr\u00e0 poi un diploma tecnico commerciale in Puglia. Studia all'Universit\u00e0 di Bologna laureandosi in ingegneria elettronica con specializzazione in ingegneria gestionale. Con la candidatura alle primarie del Movimento 5 Stelle per le elezioni regionali in Lombardia del 2013 dichiara nel proprio curriculum vitae di aver conseguito un master in business administration (MBA) nel 2000 (lo stesso anno in cui aveva preso parte al \"Grande Fratello\") presso la Shenandoah University a Winchester, nello stato della Virginia, negli Stati Uniti d'America; il titolo, che compariva anche in un profilo presente su LinkedIn (di cui Casalino stesso smentisce la propriet\u00e0), \u00e8 stato smentito dalla stessa universit\u00e0 e anche da Casalino stesso.\nCarriera.\nRocco Casalino acquisisce notoriet\u00e0 pubblica nel 2000 con la partecipazione alla prima edizione del reality show \"Grande Fratello\", motivandola nel provino video e nell'intervista ufficiale con il suo \"riuscire molto bene a socializzare\" e il suo \"essere maledettamente esibizionista e voyeur\" (anche se, anni dopo e in un'altra occasione, ammetter\u00e0 la sua timidezza); conclude venendo eliminato alla penultima puntata e classificandosi al quarto posto. In seguito, entrato a far parte dei numerosi personaggi gestiti da Lele Mora, interviene come ospite e opinionista in diverse trasmissioni televisive e talk show condotti soprattutto da Maurizio Costanzo, come \"Buona Domenica\" e \"Buon Capodanno\". Celebri le sue focose liti al limite del contatto fisico con personaggi come Platinette e Solange soprattutto per il suo non dichiarare la propria omosessualit\u00e0 (successivamente dichiarer\u00e0 invece di essere bisessuale e di desiderare un figlio tramite surrogazione di maternit\u00e0), e con Tina Cipollari. Frequenta anche un corso di recitazione a Milano presso la scuola Centro Teatro Attivo.\nNel 2004 ospite del corso di giornalismo della Provincia di Milano tenuto dal giornalista Enrico Fedocci rivolgendosi agli studenti che avevano il compito di intervistarlo come esercitazione disse: \"Fra 10 anni sar\u00f2 il vostro capo\" e svel\u00f2 che durante il Grande Fratello aveva cercato di manipolare gli altri concorrenti e le nomination.\nDal 2004 al 2007 conduce su Telelombardia il programma mattutino di informazione, attualit\u00e0 e news \"Buongiorno Lombardia\". Nel 2007 diviene giornalista professionista, iscritto all'ordine della Regione Lombardia. Da gennaio 2008 \u00e8 per alcuni mesi l'inviato speciale di \"Versus\", programma di attualit\u00e0 condotto da Lamberto Sposini sull'emittente pugliese Telenorba. Successivamente conduce fino al 2011 sul canale Sky 847 Betting Channel, canale tematico interamente dedicato al mondo del gioco d'azzardo, la rubrica quotidiana preserale e serale \"Betting Blog\", coadiuvato dai giornalisti Giovanni Gentile e Dario Martucci.\nDal 2011 incomincia la sua militanza nel Movimento 5 Stelle. Nel 2012 si candida alle elezioni regionali lombarde dell'anno successivo, ritirando poi la candidatura per contestazioni sul web dei sostenitori del Movimento e per polemiche interne. A marzo 2013, in seguito alle elezioni politiche di fine febbraio, che portano per la prima volta esponenti del partito in Parlamento, viene ingaggiato Claudio Messora quale responsabile della comunicazione del gruppo parlamentare al Senato; Casalino \u00e8 il suo vice. Dopo le elezioni europee di maggio 2014, che fruttano 17 seggi al Movimento, l'incarico viene esteso anche presso il Parlamento europeo in sostituzione di Messora.\nNel 2014 Casalino diviene responsabile per la comunicazione coi media al Senato della Repubblica per il gruppo parlamentare del partito, nonch\u00e9 \"portavoce\" del medesimo gruppo. \u00c8 inoltre \"coordinatore della comunicazione nazionale, regionale e comunale del Movimento 5 Stelle\".\nDal 2018 al 2021 \u00e8 stato portavoce e capo dell\u2019ufficio stampa del presidente del Consiglio dei ministri Giuseppe Conte durante il Governo Conte I e il Governo Conte II, diventando una sorta di spin doctor della comunicazione politica del Movimento 5 Stelle."}
{"id": "3519861", "revid": "86599", "url": "https://it.wikipedia.org/wiki?curid=3519861", "title": "Campo Lomaso", "text": "Campo Lomaso \u00e8 una frazione del comune di Comano Terme in provincia autonoma di Trento.\nStoria.\nNasce nel 1928 dall'aggregazione del comune italiano di Lomaso con quello di Campo, a sua volta istituito nel 1920 in seguito all'annessione della Venezia Tridentina al Regno d'Italia.\nDal 2010 fa parte del comune di Comano Terme."}
{"id": "3519862", "revid": "767487", "url": "https://it.wikipedia.org/wiki?curid=3519862", "title": "Wallyson", "text": "\u00c8 stato insieme a Roberto Nanni il capocannoniere della Coppa Libertadores 2011 con 7 reti."}
{"id": "3519863", "revid": "74801", "url": "https://it.wikipedia.org/wiki?curid=3519863", "title": "Afrobeata", "text": "Afrobeata \u00e8 un genere di ragni appartenente alla famiglia Salticidae.\nEtimologia.\nIl nome \u00e8 composto dal prefisso \"afro-\", che ne indica l'origine africana e il genere Beata con cui condivide varie caratteristiche anatomiche.\nDistribuzione.\nDelle tre specie oggi note di questo genere, due sono state rinvenute in Africa orientale (precisamente in Etiopia e Tanzania) e una \u00e8 endemica dell'isola di Socotra.\nTassonomia.\nA dicembre 2010, si compone di tre specie:"}
{"id": "3519864", "revid": "132406", "url": "https://it.wikipedia.org/wiki?curid=3519864", "title": "Roland Garros 2011", "text": ""}
{"id": "3519865", "revid": "1632387", "url": "https://it.wikipedia.org/wiki?curid=3519865", "title": "Principio del pari rango", "text": "Il Principio del \"pari rango\" regolamenta l'accesso ai documenti amministrativi (artt. 59 e 60 Codice Privacy) in merito al trattamento di dati \"sensibilissimi\" (dati idonei a rivelare lo stato di salute e gli orientamenti sessuali di un individuo, definiti tali dalla Direttiva 95/46/CE della Comunit\u00e0 Europea a causa della loro particolare incidenza sulla sfera pi\u00f9 intima del soggetto).\nEsso consiste nel consentire il trattamento concernente dati sensibilissimi solo se la situazione giuridicamente rilevante che si intende tutelare con la richiesta di accesso ai documenti amministrativi \u00e8 di rango almeno pari ai diritti dell'interessato, ovvero consiste in un diritto della personalit\u00e0 o in un altro diritto o libert\u00e0 fondamentale e inviolabile."}
{"id": "3519866", "revid": "110157", "url": "https://it.wikipedia.org/wiki?curid=3519866", "title": "Emopessina", "text": " \nL'emopessina \u00e8 una proteina plasmatica che ha la funzione di legare l'eme derivato dalla distruzione dei globuli rossi.\nFunzione.\nLa distruzione dei globuli rossi pu\u00f2 essere sia un fenomeno fisiologico, come l'eritrocateresi, sia un fenomeno patologico, come l'emolisi intra o extravascolare che \u00e8 causa di anemia. In caso di emolisi intravascolare, l'emoglobina contenuta nei globuli rossi non viene immediatamente captata e ossidata in bilirubina dalle cellule del sistema reticolo-endoteliale (come avviene nel caso di emolisi extravascolare), ma viene adsorbita da due principali sistemi di proteine solubili plasmatiche. Il primo sistema ad entrare in funzione \u00e8 quello dell'aptoglobina, che chela l'intera molecola di emoglobina in un complesso stabile; tuttavia, quando la quantit\u00e0 di emoglobina circolante eccede la capacit\u00e0 tampone dell'aptoglobina, essa viene rapidamente ossidata in metaemoglobina, in modo da estrarne il gruppo eme per trasferirlo ad un'altra proteina plasmatica chiamata emopessina, che lo chela e ne permette l'internalizzazione a livello epatico mediante un apposito recettore. Le cellule epatiche in seguito provvedono al riciclaggio del ferro e ne neutralizzano l'attivit\u00e0 ossidante, oltre a riciclare anche la struttura porfirinica dell'eme.\nSignificato clinico.\nPer la diagnosi delle anemie emolitiche si possono richiedere i valori di emopessina plasmatica: se questi sono diminuiti vuol dire che \u00e8 avvenuta un'importante emolisi con conseguente liberazione di eme ed emoglobina e l'emopessina \u00e8 stata velocemente legata dall'eme e internalizzata dagli epatociti; l'esame di laboratorio pi\u00f9 comune \u00e8 per\u00f2 il calcolo della concentrazione dell'aptoglobina, che d\u00e0 le stesse informazioni svolgendo una funzione simile a quella dell'emopessina, legando per\u00f2 l'emoglobina."}
{"id": "3519869", "revid": "123808237", "url": "https://it.wikipedia.org/wiki?curid=3519869", "title": "Privato di Mende", "text": "Il suo romitaggio \u00e8 luogo di pellegrinaggi che furono molto popolari nel Medioevo. La data della sua morte \u00e8 tuttavia contestata ed alcuni la collocano persino nel V secolo, ma molti scritti tendono a provare che la data del III secolo sia la pi\u00f9 probabile. \nEgli fa parte dei grandi santi di Gallia con san Dionigi, san Saturnino, san Marziale, san Martino di Tours, san Ferreolo di Vienne e san Giuliano.\nBiografia.\nGeneralit\u00e0.\nGregorio di Tours conferisce a Privato la qualifica di \"\u00e9piscopus urbis gabalitanae\", cio\u00e8 \"vescovo del paese di Gabalum\". Egli sarebbe stato cos\u00ec il primo vescovo del G\u00e9vaudan, nonostante che ne fosse stato a lungo celebrato un certo Severino. \nIl termine \"Gabalum\" rimanda alla capitale del G\u00e9vaudan (o \"pays Gabale\") conosciuto anche con il nome di \"Anderitum\". Tuttavia Gregorio di Tours non cita precisamente la citt\u00e0 di Gabalum nel senso moderno del termine, ma piuttosto come la zona.\nPrivato sarebbe stato inviato da sant'Austremonio dopo Clairmont ad evangelizzare il G\u00e9vaudan. La sede logica del vescovato sembra dunque essere questa \"Anderitum\" o \"Gabalum\" e non Mende, ove ebbe luogo il martirio. D'altra parte Mende allora non era considerata che un borgo. In assenza di prove tangibili, non vi \u00e8 alcuna certezza che la sede della diocesi del G\u00e9vaudan si trovasse a Mende prima del X secolo, quando il vescovo Stefano fu il primo a firmare come \"vescovo di Mende\".\nIl martirio.\nNel III secolo la Gallia fu invasa dagli Alemanni, condotti dal loro capo Croco, al quale gli storici attribuiscono numerosi saccheggi, fra i quali quello del tempio di Mercurio sul Puy de D\u00f4me. Quando essi giunsero nella zona del G\u00e9vaudan gli abitanti si rifugiarono nella fortezza di Gr\u00e8zes.\nPrivato, in periodo di digiuno, si era ritirato in una grotta del monte Mimat, posto sopra la citt\u00e0 di Mende. Per due anni gli abitanti subirono l'assedio degl'invasori. Gli alemanni finirono per trovare Privato e vollero servirsi di lui come ostaggio: speravano in questo modo di far aprire le porta della fortezza agli assediati, per la piet\u00e0 che avrebbe loro ispirato il loro vescovo. Secondo Gregorio di Tours, Privato si sarebbe rifiutato di consegnare il suo popolo nonostante il barbaro supplizio cui avrebbe potuto essere sottoposto.\nDalle grotte che lui aveva abitato sulle alture e fino al villaggio di Mende, egli fu trainato, colpito, mutilato e accoppato a colpi di bastone. Egli fu lasciato per morto dagli alemanni che, estenuati, avrebbero successivamente tolto l'assedio concedendo la pace agli assediati.\nPrivato mor\u00ec per le ferite il giorno successivo e sarebbe stato inumato nel luogo ove aveva subito il martirio ed il suo corpo sarebbe stato trasportato da sant'Elpidio di G\u00e9vaudan.\nVi \u00e8 tuttavia un'altra versione del martirio del santo: egli sarebbe stato chiuso in una botte, verso l'interno della quale sarebbero stati piantati chiodi acuminati, e poi questa sarebbe stata fatta rotolare lungo il pendio fino ai piedi della rocca e la sua corsa sarebbe stata arrestata da alcune piante di lamponi. In ogni caso, il supplizio ebbe luogo su una collina e dove fu inumata la salma di san Privato furono erette pi\u00f9 chiese in successione, finch\u00e9 papa Urbano V decise farvi erigere la Basilica-cattedrale di Notre-Dame-et-Saint-Privat di Mende.\nLa sua identit\u00e0.\nTuttavia Gregorio di Tours d\u00e0 forse troppa importanza a Privato, assegnandogli un ruolo episcopale. Egli avrebbe potuto essere un semplice eremita e non un capo religioso. Il suo atto di resistenza agli alemanni, consistente nel rifiuto di tradire i suoi concittadini, rimane comunque un fatto, ma gl'invasori avrebbero potuto contare, fosse stato lui un capo meno, sulla solidariet\u00e0 fra cristiani per ottenere l'apertura delle porte della fortezza.\nAnche il titolo assegnatogli di vescovo va preso con cautela. In effetti, nel 314, Genialis rappresent\u00f2 il G\u00e9vaudan nel locale concilio di Arles come diacono e non come vescovo. Questa nozione di vescovo potrebbe essere giunta solo successivamente nella regione. Se la sua identit\u00e0 \u00e8 difficile da stabilire, la sua autenticit\u00e0 non presenta alcun motivo di dubbio..\nLa data del martirio.\nAnche la data del martirio di Privato presenta delle incertezze. La tradizione segue bene Gregorio di Tours nel porla durante il III secolo, sotto il regno degl'imperatori Gallieno e Valeriano. Tuttavia l'esistenza effettiva dell'alamanno Croco non \u00e8 stata mai provata con certezza. Pare che molti \"Crocus\" abbiano invaso la Gallia, nei secoli III, IV e V. Ci\u00f2 rimette dunque in dubbio la data della presenza alemanna nel G\u00e9vaudan, e di conseguenza quella del martirio di Privato. Gli storici esitano dunque fra questi diversi periodi lo \"pseudo-Fredegario\", ad esempio, parla di una sola invasione della Gallia da parte di un certo \"Crocus\", che sarebbe morto adArles nel V secolo. Il fatto che egli sia stato inviato da Austremonio tende tuttavia a provare che egli sia realmente vissuto nel III secolo..\nI miracoli.\nMolti miracoli sono stati attribuiti a san Privato, spesso invocato per proteggere la sua citt\u00e0 di Mende. Il vescovo Aldeberto III del Tournel, che aveva una grande fede nei suoi miracoli, ha lasciato una testimonianza di tredici miracoli attribuiti al santo.. \nUno dei pi\u00f9 notevoli fra questi \u00e8 quello del modo in cui egli combatteva contro gli assalitori a fianco degli aggrediti. Cos\u00ec, nel X secolo, Guy, conte d'Alvernia, assedi\u00f2 Mende, volendola saccheggiare. Pronto ad attaccare, egli sent\u00ec una ferita e credette di vedere il santo che gl'immergeva la lama di una spada nel cuore: presi dal panico, gli assedianti fuggirono, ma i travi della cappella di santa Tecla caddero per colpire gl'invasori. \nMa Privato difendeva anche il suo territorio, condotto per lui dal vescovo. Cos\u00ec un cavaliere di nome Gaucelme, che voleva impadronirsi di una parte di esso spogliando i coltivatori al loro passaggio, mor\u00ec all'improvviso e quindi senza poter ricevere i sacramenti. La famiglia del defunto cavaliere ne recuper\u00f2 la salma per seppellirla, ma appena essa scivol\u00f2 nella tomba, s'infiamm\u00f2 e nessuno riusc\u00ec a spegnere il fuoco prima che il corpo ne fosse totalmente incenerito.\nCulto.\nLe reliquie.\nLa leggenda vuole che sia stato sant'Ilpidio a seppellire il corpo di Privato sul monte Mimat, basata sulla convinzione che la tomba originaria del santo si trovasse l\u00e0 dove ne fu eretta la chiesa, oggi la cattedrale di Mende.\nNella sua ricerca di reliquie, Dagoberto I, re dei Franchi, sarebbe venuto nel G\u00e9vaudan per prendere quelle di Sant'Enimia e di Privato, dopo aver gi\u00e0 ottenuto quelle di sant'Ilario. Egli le avrebbe quindi traslate nella cattedrale di Saint-Denis.\nNel 775, Carlo Magno don\u00f2 ai monaci di Saint-Denis il territorio di Salone, nella diocesi di Metz. Fulrado e gli altri monaci portarono con loro numerose reliquie, fra le quali quelle di Privato e di Ilario. Due documenti del 777 lo attestano: uno di Fulrado, l'altro di Carlo Magno. Ci\u00f2 spiega come mai la chiesa di Salone sia dedicata a Privato, cos\u00ec come molte altre chiese e paesi loreni o mosellani.\nPrima del X secolo l'Abbazia di Saint Denis perse la propriet\u00e0 di Salone ma successivamente la riebbe. \nLa tradizione vuole che un prete del G\u00e9vaudan, chiamato Clockbert, abbia riportato le spoglie nel suo paese. Gli abitanti di Mende allora posero le reliquie in una cripta sotto la chiesa di Mende. Per evitarne il saccheggio, solo un canonico conosceva l'ubicazione della cripta, divenuta nota successivamente con il nome di cripta di santa Tecla. Il canonico in questione doveva attendere di trovarsi sul letto di morte prima di rivelare al suo successore il segreto di tale ubicazione. \u00c8 cos\u00ec che scomparvero i resti di Privato nel 1110.\nEssi furono tuttavia ritrovato dal vescovo Aldeberto III del Tournel verso il 1170. Trasferito in Alvernia, Aldeberto aveva chiesto che fosse scavato un pozzo. Fu con questo scavo che venne scoperto l'ingresso della cripta. Fra le reliquie Aldeberto credette di aver ritrovato anche quelle dei Santi innocenti, di una parte dei quali la citt\u00e0 da tempo vantava il possesso. Egli fece quindi trasferire il reliquario di Privato nella cripta originale. Il giorno di questa \"traslazione\" fu da quel tempo a lungo celebrata dalla citt\u00e0 di Mende il 15 settembre.\nUna gran parte di queste reliquie and\u00f2 perduta durante le guerre di religione ed il saccheggio della cattedrale di Mende. Le due cripte che avevano accolto le spoglie di Privato sono sempre presenti sotto la cattedrale di Mende e le ultime reliquie del santo patrono del G\u00e9vaudan sono in possesso della diocesi di Mende.\nCelebrazioni e pellegrinaggi.\nTre giorni erano stabiliti per celebrare san Privato: la data principale, la memoria liturgica, cade il 21 agosto ma il santo viene anche celebrato la terza domenica dopo la Pasqua, per ricordare il ritrovamento delle reliquie nel 1170. Infine la traslazione di queste ultime \u00e8 celebrata la terza domenica di ottobre.\nI pellegrinaggi furono stabiliti fino all'eremitaggio da Aldeberto III del Tournel nel 1170.\nBench\u00e9 non pi\u00f9 molto attuali, i pellegrinaggi avevano luogo fra il 10 maggio ed il 10 ottobre. Essi hanno contribuito molto alla prosperit\u00e0 della citt\u00e0: ad esempio, nel 1913, si ebbero pi\u00f9 di 13.000 pellegrini.\nLuoghi di culto.\nIl luogo di culto pi\u00f9 noto \u00e8 la basilica-cattedrale di Mende, dedicata a \"Notre-Dame-et-Saint-Privat\". \nVi sono poi numerose chiese parrocchiali a lui dedicate a: \ntutte nel dipartimento di Loz\u00e8re, e poi le chiese a lui dedicate a: \nA Mende un collegio privato cattolico porta il nome di \"Coll\u00e8ge Saint-Privat\".\nToponimi.\nTre comuni portano il nome di san Privato: \nDue comuni portavano il nome del santo ma furono poi fusi con altri e cambiarono nome: si tratta di Montigny-l\u00e8s-Metz nel dipartimento della Mosella, ove Sain-Privat ne \u00e8 un quartiere, e l'altro \u00e8 Aulhat-Saint-Privat, nel dipartimento del Puy-de-D\u00f4me.\nA questi si devono aggiungere otto comuni nella cui denominazione compare il nome del santo: Saint-Privat-d'Allier e Saint-Privat-du-Dragon (Alta Loira), Saint-Privat-de-Champclos e Saint-Privat-des-Vieux (Gard), Saint-Privat-des-Pr\u00e9s (Dordogna), Saint-Privat-de-Vallongue e Saint-Privat-du-Fau (Loz\u00e8re) e Saint-Privat-la-Montagne (Mosella)."}
{"id": "3519872", "revid": "121753045", "url": "https://it.wikipedia.org/wiki?curid=3519872", "title": "Baia del Rogiolo", "text": "La baia del Rogiolo \u00e8 situata nell'estremit\u00e0 pi\u00f9 settentrionale della frazione livornese di Quercianella.\nDescrizione.\nLa baia, situata in mezzo fra il promontorio denominato Torre del Romito (su cui si erge il Castello Sonnino) e una collinetta affacciata sul mare (ove si innalza la neomedievale villa Jana), \u00e8 la foce di un piccolo torrente, il botro del Rogiolo, che, nonostante le ridotte dimensioni sul suo alveo l'acqua scorre tutto l'anno per la presenza di una piccola sorgente a monte, cosa rara per questi corsi d'acqua.\nProprio alla foce del torrente sono situati i bagni Rogiolo, presenti dal 1961, e tutti gli anni classificati come \"Bandiera Blu\" per la qualit\u00e0 dell'acqua antistante lo stabilimento.\nSotto al versante sud del promontorio Torre del Romito, si trova il piccolo porticciolo del Castello Sonnino, con fondali che vanno da 1 a 1 metro e mezzo, con una piccola torre; nonostante sia possedimento dell'omonimo castello, la giovent\u00f9 livornese \"assedia\" il sito, soprattutto d'estate, vista anche la discesa che dalla via Aurelia porta al mare.\nSu uno sperone di terra \u00e8 situata una struttura fatiscente ed imponente allo stesso tempo, che nel corso del Novecento fungeva da attracco per le varie chiatte che arrivavano nella baia per ricevere la ghiaia proveniente dalle colline sovrastanti, e da l\u00ec passante.\nZona pericolosa per via dello stato d'abbandono che si \u00e8 impossessato della struttura, \u00e8 luogo amato per i tuffi da media altezza (5 metri) dai pi\u00f9 temerari.\nVicino alla punta estrema del promontorio del Castello Sonnino si ergono tre grandi scogli e un'infinit\u00e0 di minuscole insenature, non ci sono vie di mezzo, si passa da mezzo metro alla riva ai 15 antistanti la punta del promontorio.\nSotto la superficie dell'acqua si trovano vere e proprie praterie di \"Posidonia oceanica\", una pianta marina prediletta per la deposizione delle uova da parte delle seppie, ed altre specie."}
{"id": "3519874", "revid": "767487", "url": "https://it.wikipedia.org/wiki?curid=3519874", "title": "Osvaldo Miccich\u00e8", "text": "Biografia.\nNato al Cairo, cresciuto in un ambiente multiculturale (ebraico, arabo, francese, inglese, greco e italiano), compie gli studi da geometra nella citt\u00e0 natale. Nel 1962 emigra in Europa. Inizia a suonare la chitarra, il basso e il sitar con il gruppo \"Minosse e i suoi solisti\". Trascurando gli studi in architettura, si ritrova a suonare da professionista con Al Bano, Patrick Samson Group e Mina, che dal 1970 lo inserisce nell'organico della PDU come collaboratore del direttore artistico Vittorio Buffoli, nel ruolo di editor musicale (curatore editoriale) e A&amp;R (artist &amp; repertoire) per la rigorosa selezione delle canzoni inedite da proporre a Mina.\nPer la cantante scrive tre brani, tra i quali \"Nuur\", brano etnico inserito nell'album Mina\u00ae (1974) tradotto in diverse lingue, e \"Senza fiato\", dall'album \"Italiana\" (1982).\nNel periodo trascorso insieme a Vittorio Buffoli nascono decine di grandi successi di Mina e collabora alla realizzazione dell'album \"Minacantalucio\" arrangiato e diretto dal musicista libanese Gabriel Yared, premio Oscar.\nNegli anni ottanta sviluppa la sua carriera di curatore editoriale presso il Gruppo Editoriale Curci lavorando come editor, A&amp;R e Product Manager per gli artisti editi dalla Curci, come Mina, Domenico Modugno, Toto Cutugno, Vasco Rossi, Ivan Graziani, Bob Dylan, Fabrizio De Andr\u00e9, Paul McCartney, Diana Ross, Kiss, Kool &amp; the Gang, Ray Charles, Lionel Richie, Alan Parsons.\nTra le cover pi\u00f9 significative del periodo, spicca Disco Project prodotto da Stefano Pulga e Ninzatti 1983 ai primi posti nelle classifiche in Europa: \"Sirius\" e \"Mammagamma\" di Alan Parsons uniti con \"Another Brick in the Wall\" dei Pink Floyd.\nCome produttore collabora anche con Iva Zanicchi per il suo album \"Nefertari\" per la Carosello nel 1988, ricco di parecchie sigle televisive. Poi con Patrizia Bulgari per l'album \"Venere ferita\" per Carrere/Sony nel 1990 e\ncon Marco Ferradini (Ca'Bianca Rec.) nel CD singolo \"Aria/\"1998, per \"Teorema - remake\"1999 (Ca'Bianca Rec./ Vento).\nDal 1997 diviene socio al Ca'Bianca Club di Milano, e in qualit\u00e0 di direttore artistico ed editoriale collabora, con Marco Ferradini (del quale \u00e8 anche produttore artistico nell'album \"Geometrie del cuore\"), Aeon, Ale &amp; Franz, Flavio Oreglio, Enrico Bertolino, Mr. Forest, Leonardo Manera, Raul Cremona, Max Pisu, Walter Valdi.\nLavora anche come editor letterario per gli scrittori Nino Romano in \"Mina mito e mistero\" (Ediz. Sperling &amp; Kupfer/Mondadori) e in \"Mi ritorno in mente\" - la leggenda di Lucio Battisti (Ediz.Ca'Bianca); per Boris Makaresko \"Sgarbi all'arte\" (Ediz.Ca'Bianca); per Renzo Magosso nel suo libro \"Frank Sinatra Segreto\" (Ediz.Ca'Bianca) e per Paola Capobianco, giovane scrittrice e poetessa, nel suo audiolibro \"L' essenza...di te\" (Ediz. La Vita Felice/Emmelibri). Nel CD allegato al volume Paola Capobianco recita le sue poesie, con il commento musicale di brani New Age e World Music composti e arrangiati da Osvaldo Miccich\u00e8 e dai musicisti Stefano Previsti, Alberto Radius, Dino Ceglie, Walter Tesoriere e Nicola Calgari.\nUltimi successi ai primi posti delle classifiche 2012 nei quali \u00e8 presente in veste di collaboratore editoriale sono \"Questa canzone\" di Paolo Limiti e Mario Nobile - Ediz.GSU/Ca'Bianca - interpretata da Mina, brano apripista del suo ultimo album \"Piccolino\" e, \"Quanne vuo' bene\" di Titina De Filippo-Andrea Zuppini e Brunello Canessa - (Ediz.Ca'Bianca/EMI Muisc Publishing/Ians\u00e0 ediz.) interpretata da Fiorella Mannoia nel suo ultimo album \"Sud\".\nMiccich\u00e8 ha scritto l'unico libro musicale contenente molte tra le pi\u00f9 belle canzoni di Mina: \"La leggendaria Mina\" (PDU/Curci).\nNel febbraio 2004 riceve il Premio alla Carriera al Palais de la Vall\u00e8 di Saint Vincent\nAlla Siae sono depositate a suo nome (Oswald Miccike) 222 canzoni"}
{"id": "3519881", "revid": "151034", "url": "https://it.wikipedia.org/wiki?curid=3519881", "title": "Drogato", "text": ""}
{"id": "3519882", "revid": "439868", "url": "https://it.wikipedia.org/wiki?curid=3519882", "title": "Welser", "text": "La famiglia Welser fu una celebre famiglia di banchieri e mercanti tedeschi, originaria di Augusta, in Germania. Costituirono la maggiore potenza finanziaria in Germania al tempo di Carlo V, insieme ai Fugger. Finanziarono l\u2019elezione imperiale di Carlo V (1519), ottenendo in cambio privilegi nel commercio con il nuovo mondo.\nStoria della famiglia.\nI Welser formarono la prima societ\u00e0 commerciale per iniziativa dei fratelli Bartholom\u00e4us, Ulrich, Jakob e Lucas. Dal 1498 il figlio di quest'ultimo, Anton, si organizz\u00f2 per la distribuzione dei prodotti delle Indie, il commercio dell'argento e per operazioni di cambio valuta.\nNel 1519, i Welser parteciparono, insieme a Jacob Fugger, ad un importante finanziamento per l'elezione dell'imperatore Carlo V, che avverr\u00e0 lo stesso anno a discapito del rivale Francesco I. Grazie a questo finanziamento, Bartholom\u00e4us ricevette dallo stesso imperatore concessioni che permisero alla societ\u00e0 una colossale impresa di sfruttamento e commercio con le Americhe, particolarmente in Venezuela (vedi Piccola Venezia).\nNel XVI secolo poi, il generale declino delle grandi case commerciali della Germania, dovuto alle guerre di religione, l'affermarsi della piazza commerciale di Amsterdam e il peso dell'insolvenza della corona spagnola (che ha inizio con il decreto di Valladolid del 1557), colp\u00ec anche i Welser e, nel 1614, la societ\u00e0 fece bancarotta."}
{"id": "3519889", "revid": "6923", "url": "https://it.wikipedia.org/wiki?curid=3519889", "title": "Giuseppe Maria Talucchi", "text": "Biografia.\nNato da una ricca famiglia originaria di Santhi\u00e0, consegu\u00ec nel 1803 la patente di \"misuratore e architetto civile\" presso l'Universit\u00e0 di Torino, divenendo negli anni successivi collaboratore dell'architetto Ferdinando Bonsignore, al quale rimarr\u00e0 strettamente legato per tutta la sua carriera professionale e di insegnamento.\nCon la Restaurazione, fu nominato professore sostituto di architettura civile presso la regia Universit\u00e0, di cui in seguito divenne anche architetto.\nNel 1818 progett\u00f2 la prima sede dell'ospedale San Luigi Gonzaga per la citt\u00e0 di Torino, un'architettura panottica a croce di Sant'Andrea. Inizi\u00f2 cos\u00ec una lunga attivit\u00e0 di progettista, svoltasi in gran parte per l'Universit\u00e0, la pubblica amministrazione e la casa regnante, ma anche per molti privati e religiosi.\nNel 1824, in seguito alla riforma degli studi, fu confermato sostituto di Bonsignore ed ebbe inoltre la cattedra di geometria pratica. Nello stesso anno divenne membro del Consiglio degli edili della citt\u00e0 e nei primi anni '30 fu nominato professore aggiunto alla cattedra di architettura dell'Accademia Albertina di Torino.\nNel 1843 mor\u00ec Bonsignore e la cattedra di architettura a Torino fu occupata da Carlo Promis, con criteri e orientamenti apertamente storicisti, in polemica con le precedenti generazioni neoclassiche. Anche Talucchi dovette, a questo punto, farsi da parte.\nNel 1849 divenne deputato del collegio di Santhi\u00e0. Dopo un lungo periodo di assenza dalla scena professionale, si spense a Torino nel 1863.\nSuoi principali collaboratori di studio furono l'architetto Felice Courtial e l'architetto e disegnatore Gaetano Bertolotti.\nRiconoscimenti.\nTalucchi \u00e8 stato recentemente rivalutato per il suo ruolo, non limitato a quello di delfino del pi\u00f9 noto Bonsignore, e per la sua cultura, alimentata da viaggi di studio in Francia e in Inghilterra. Fu inoltre autore di alcune tra le pi\u00f9 significative e affascinanti realizzazioni dell'architettura neoclassica piemontese, dapprima contenute in un'austera e profondamente sentita interpretazione del pi\u00f9 puro ed essenziale classicismo di derivazione romana, in accordo con le predilezioni del suo maestro, poi pi\u00f9 aperte a soluzioni decorative in sintonia con il rinnovamento del gusto caratteristico del periodo albertino. La sua adesione alle istanze neoclassiche non si limit\u00f2 agli aspetti decorativi, ma si espresse anche in profonde suggestioni di grandi spazi fuori-scala, come nel duomo di Santa Maria del Borgo a Vigone (dal 1832), ispirato alle terme romane, una delle sue opere pi\u00f9 importanti. Un grande numero di allievi, all'Universit\u00e0 e all'Accademia, contribu\u00ec a diffondere in Piemonte e in Savoia per pi\u00f9 generazioni i suoi insegnamenti.\nLa critica gli ha riconosciuto una particolare sensibilit\u00e0 e un inusuale apprezzamento (all'interno di una solida cultura neoclassica), per le architetture barocche sei-settecentesche, soprattutto di Guarino Guarini e Filippo Juvarra (di quest'ultimo si occup\u00f2 con il completamento della chiesa di San Filippo Neri e nel dettare il programma per il concorso per la facciata della chiesa di San Carlo, gemella di quella juvarriana di Santa Cristina, a Torino, vinto dall'architetto lombardo Ferdinando Caronesi).\nUna via gli \u00e8 stata intitolata a Torino, nei dintorni di Piazza Bernini."}
{"id": "3519899", "revid": "63756", "url": "https://it.wikipedia.org/wiki?curid=3519899", "title": "Bandiera della Puglia", "text": "La bandiera della Puglia \u00e8 utilizzata dal 1995, ma fu adottata ufficialmente dal 10 agosto 2001.\nEssa \u00e8 costituita da:\nNella bandiera sono presenti soprattutto i colori: oro, bianco, rosso, verde e azzurro."}
{"id": "3519900", "revid": "1431409", "url": "https://it.wikipedia.org/wiki?curid=3519900", "title": "Serey Die", "text": "Carriera.\nClub.\nDopo aver militato nel Sion per quattro stagioni, dal 2008 al 2012, nel gennaio del 2013 firma un contratto di 3 anni e sei mesi per il Basilea. Nello stesso anno il Basilea raggiunge le semifinali della UEFA Europa league. Uno dei protagonisti di questa impresa \u00e8 Serey Die che con 7 presenze \u00e8 un centrocampista titolare inamovibile della formazione svizzera. In semifinale il loro avversario \u00e8 il Chelsea che con due vittorie, per 2-1 a Basilea e per 3-1 a Londra, raggiunge la finale che \u00e8 stata disputata il 26 maggio all'Amsterdam Arena e che ha visto la squadra inglese trionfare per 2-1.\nNel febbraio 2015 passa allo Stoccarda, squadra con cui per\u00f2 retrocede immediatamente in seconda Bundesliga, giungendo al 17\u00ba posto in Bundesliga 2015-2016. Nell'estate 2016 fa ritorno al Basilea.\nNazionale.\nGioca dal 2013 per la nazionale della Costa d'Avorio con cui ha partecipato alla Campionato mondiale di calcio 2014 e anche alla Coppa d'Africa 2015, vincendola.\nDurante l'esecuzione dell'inno nazionale nella partita della fase a gironi della Coppa del Mondo 2014 tra Colombia e Costa d'Avorio, Die inizi\u00f2 a piangere. La stampa inglese spieg\u00f2 che il fatto era dovuto alla morte del padre del giocatore, cosa smentita da Die in una conferenza stampa, durante la quale afferm\u00f2 che suo padre fosse morto nel 2004, aggiungendo poi che il pianto fosse stato dovuto all'emozione di giocare nella propria nazionale."}
{"id": "3519907", "revid": "767487", "url": "https://it.wikipedia.org/wiki?curid=3519907", "title": "Silver Pony", "text": "Silver Pony \u00e8 un album della cantante jazz Cassandra Wilson pubblicato nel 2010 ed ha raggiunto la sesta posizione nella Jazz Albums."}
{"id": "3519910", "revid": "599013", "url": "https://it.wikipedia.org/wiki?curid=3519910", "title": "Dariusz \u0141atka", "text": "Carriera.\nClub.\nEsordisce in Ekstraklasa con lo Jagiellonia Bia\u0142ystok il 28 luglio 2007 nella vittoria casalinga per 2-1 contro il Polonia Bytom.\nL'ultima partita con lo Jagiellonia viene disputata il 29 novembre 2008 nella sconfitta fuori casa per 2-0 contro il KS Cracovia, in cui viene espulso al 53' per somma d'ammonizioni.\nDebutta il 30 maggio 2009 nella vittoria casalinga per 2-1 contro il Flota \u015awinouj\u015bcie, dove segna il gol dell'1-0 al 3' minuto.\nGioca l'ultima partita con il Korona Kielce l'11 maggio 2010, nel pareggio fuori casa per 2-2 contro lo Zag\u0142\u0119bie Lubin.\nDebutta con il Podbeskidzie il 15 agosto 2010 nella vittoria fuori casa per 0-5 contro il LKS Nieciecza."}
{"id": "3519919", "revid": "339392", "url": "https://it.wikipedia.org/wiki?curid=3519919", "title": "Andrew Khudobin", "text": ""}
{"id": "3519920", "revid": "2110845", "url": "https://it.wikipedia.org/wiki?curid=3519920", "title": "Amedeo Angeli", "text": "Amedeo nasce a Gemona nel 1911 e si trasferisce a Cortina d'Ampezzo pochi anni dopo la sua nascita, quando quest'ultima faceva parte dall'Impero Austro-ungarico, ma nel 1918, in seguito alla fine della prima guerra mondiale, Cortina passa al Regno d'Italia.\nCarriera sportiva.\nNella maggior parte della sua carriera gareggi\u00f2 in coppia con Francesco De Zanna.\nNazionale.\nAmedeo fece parte della nazionale italiana di bob e prese parte a ai IV Giochi olimpici invernali disputati a Garmisch-Partenkirchen nel 1936 ed ai campionati mondiali nel 1938.\nCampionati italiani.\nIn tutta la sua carriera agonistica Angeli collezion\u00f2 ai campionati italiani di bob 10 medaglie:"}
{"id": "3519922", "revid": "767487", "url": "https://it.wikipedia.org/wiki?curid=3519922", "title": "Space Dogs", "text": "Space Dogs (\"Belka i Strelka. Zvezdnye sobaki\", traduzione letterale \"Belka e Strelka cani stellari\") \u00e8 un film d'animazione russo in computer grafica 3D, diretto da Inna Evlannikova e Svyatoslav Ushakov.\nTrama.\nAlla Casa Bianca un cucciolo regalato dal premier sovietico Nikita Krushchev al presidente statunitense John Fitzgerald Kennedy, racconta ad altri cani la storia di sua madre Belka, uno dei primi esseri viventi lanciati nello spazio ad aver fatto ritorno sulla Terra.\nMosca, 1960. Numerosi cani randagi vengono prelevati dai canili e portati in un posto segreto, il cosmodromo di Bajkonur nel Kazakistan. L\u00ec si incontrano il randagio Strelka ed una pi\u00f9 fortunata Belka, prelevata da un circo.\nI due cani si troveranno coinvolti nel programma spaziale sovietico, che prevede un duro addestramento insieme ad altri animali.\nAssistiti da un fiero e marziale pastore tedesco Kezbek, di cui Belka \u00e8 innamorata, i due sfidano dei tronfi e malevoli molossi, ma con la forza di volont\u00e0 e la solidariet\u00e0, inclusa quella del buffissimo ratto Venya, riusciranno a sbaragliare i rivali e finalmente salire sulla capsula Sputnik 5, accompagnati da uno stuolo di quaranta topolini ed un ospite a sorpresa.\nSeguito.\nUn secondo film intitolato \"Space Dogs - Avventura sulla luna\" \u00e8 uscito negli Stati Uniti il 26 agosto 2016 e in Italia il 13 novembre 2017 su K2.\nSerie TV.\nLa serie televisiva \"Space Dogs Family\" \u00e8 stata distribuita in Italia a partire dal 10 aprile 2017 su Frisbee."}
{"id": "3519923", "revid": "729019", "url": "https://it.wikipedia.org/wiki?curid=3519923", "title": "Isola King (Alaska)", "text": "King (in lingua inupiatun \"Ugiuvak\") \u00e8 un'isola del mare di Bering ad ovest dell'Alaska. Si trova 64\u00a0km ad ovest di Cape Douglas e a sud di Wales, la cittadina pi\u00f9 occidentale del continente nord-americano. L'isola appartiene all'Alaska (USA) e fa parte dell'\"Alaska Maritime National Wildlife Refuge\".\nStoria.\nJames Cook fu il primo europeo ad avvistare l'isola nel 1778 e le diede il nome del tenente James King, membro della spedizione.\nUn tempo era la residenza invernale di un gruppo di circa 200 \"Inupiat\", o \"Aseuluk\", come essi stessi si definivano. Gli \"Aseuluk\" passavano la stagione invernale cacciando sull'isola King, mentre d'estate erano impegnati in attivit\u00e0 simili sulla terraferma in prossimit\u00e0 di una localit\u00e0 che attualmente si chiama Nome. Nel 1970, tutti gli isolani si erano ormai trasferiti a Nome per tutto l'anno."}
{"id": "3519925", "revid": "380453", "url": "https://it.wikipedia.org/wiki?curid=3519925", "title": "CEV Champions League 2011-2012 (maschile)", "text": "La CEV Champions League 2011-2012 \u00e8 stata la 53\u00aa edizione del massimo torneo pallavolistico europeo, e come ogni anno \u00e8 stata organizzata dalla Conf\u00e9d\u00e9ration Europ\u00e9enne de Volleyball (CEV).\nSistema di qualificazione.\nAll'edizione del 2011-2012 prendono parte 24 squadre provenienti dalle 54 federazioni affiliate alla CEV. Per ogni federazione partecipa un certo numero di club a seconda della Ranking List aggiornata annualmente; federazioni con un coefficiente maggiore avranno pi\u00f9 club rispetto a quelle con un punteggio minore. Il massimo di compagini per ogni nazione \u00e8 di tre, privilegio riservato per questa edizione solo all'Italia.\nDi seguito \u00e8 riportato lo schema di qualificazione (su base Ranking List 2010):\nNonostante il Ranking CEV non sono state invitate squadre dai Paesi Bassi ed \u00e8 stata invitata una sola squadra proveniente dalla Grecia. Le wild cards sono state concesse alla Bulgaria, alla Germania, al Montenegro e alla Romania.\nFase a gironi.\nIl sorteggio per la definizione dei gironi della prima fase si \u00e8 tenuto il 1\u00ba luglio 2011 a Vienna, contemporaneamente con la definizione dei gironi della Champions League femminile.\nPlayoff a 12.\nI sorteggi per gli accoppiamenti dei playoff a 12 si sono svolti il 19 gennaio 2012 a Lussemburgo () alla presenza del comitato esecutivo della CEV. In quest'occasione \u00e8 stata anche scelta la citt\u00e0 polacca di \u0141\u00f3d\u017a come organizzatrice della Final Four. Conseguentemente la squadra della PGE Skra Be\u0142chat\u00f3w, seconda del girone F, \u00e8 stata qualificata d'ufficio alle semifinali; il suo posto nel sorteggio \u00e8 stato preso dalla miglior terza della fase a gironi, la squadra tedesca del Generali Unterhaching, proveniente dal girone D.\nPlayoff a 6.\nGli accoppiamenti dei playoff a 6 si sono svolti contemporaneamente a quelli dei playoff a 12, il 19 gennaio.\nFinal Four.\nLa Final Four si \u00e8 disputata a \u0141\u00f3d\u017a (), e la sede degli incontri \u00e8 stata ritrovata nell\"'Atlas Arena\", gi\u00e0 sede della Final Four dell'edizione 2009-2010.\nGli accoppiamenti della Final Four, stabiliti dal regolamento CEV, prevedevano che in caso di qualificazione di due squadre della stessa nazione, queste non si potessero incontrare in finale."}
{"id": "3519927", "revid": "767487", "url": "https://it.wikipedia.org/wiki?curid=3519927", "title": "David Lindsay, XXVII conte di Crawford", "text": "Nato a Dunecht, nell'Aberdeenshire, in Scozia, era il primogenito di James Lindsay, XXVI conte di Crawford e di sua moglie Emily Florence, figlia del colonnello Edward Bootle-Wilbraham; suo fratello minore fu sir Ronald Lindsay.\nFu educato ad Eton e al Magdalen College di Oxford.\nNel 1895 venne eletto alla Camera dei Comuni come partito conservatore per il collegio di Chorley. Dal 1903 al 1905 fu lord del tesoro sotto Arthur Balfour e dal 1911 al 1913 fece parte dell'opposizione conservatrice al Parlamento. L'anno seguente succedette a suo padre al seggio di famiglia alla Camera dei Lord, assumendo i titoli di conte di Crawford e conte di Balcarres. Dal luglio 1916 fu ammesso a far parte del Consiglio privato di sua maest\u00e0 e divenne presidente della Board of Agricolture succedendo ad un altro conservatore, William Palmer, II conte di Selborne, entrando nel governo coalizione di Asquith.\nQuando David Lloyd George divenne primo ministro nel dicembre 1916, Crawford divenne lord privy seal e dal gennaio 1919 fu lord cancelliere del ducato di Lancaster; dall'aprile 1921 fu ministro dei trasporti, uscendo dal governo di coalizione nell'ottobre 1922.\nA parte la sua carriera politica Crawford fu cancelliere dell'Universit\u00e0 di Manchester dal 1922 al 1940, curatore della National Portrait Gallery e deputy lieutenant del Lancashire. Fu membro della Societ\u00e0 degli antiquari dal 1900, della Royal Society dal 1924 e cavaliere dell'Ordine del cardo dal 1921.\nNel 1900 aveva sposato Costance Lilian (1882-1947), figlia di sir Henry Pelley, III baronetto Lilian; ebbero otto figli, due figli maschi e sei femmine; una delle figlie, lady Mary Lilian Lindsay (1910-2004) spos\u00f2 Reginald Manningham-Buller; la quinta figlia, lady Katherine Costance Lindsay spos\u00f2 sir Godfrey Nicholson, I baronetto e fu la madre di Emma Nicholson; il figlio pi\u00f9 giovane, James Lindsay fu membro del Parlamento per il North Devon.\nLord Crawford mor\u00ec l'8 marzo 1940 a sessantotto anni, tramandando il suo titolo e seggio alla Camera dei Lord al suo primogenito David Lindsay, XXVIII conte di Crawford; la contessa di Crawford mor\u00ec nel gennaio 1947."}
{"id": "3519928", "revid": "767487", "url": "https://it.wikipedia.org/wiki?curid=3519928", "title": "Jean Galbert de Campistron", "text": "Amico di Racine, che gli fu prodigo di consigli, entr\u00f2 nel 1701 all'Acad\u00e9mie Fran\u00e7aise.\nTra le sue numerose tragedie le pi\u00f9 note sono \"Virginie\" (1683), \"Arminius\" (1684), \"Andronic\" (1685), \"Alcibiade\" (1686) e \"Tiridate\" (1691) che riport\u00f2 un grande successo.\nUn suo libretto, \"Acis et Galath\u00e9e\", fu musicato da Jean-Baptiste Lully. "}
{"id": "3519932", "revid": "1494169", "url": "https://it.wikipedia.org/wiki?curid=3519932", "title": "Baraing", "text": ""}
{"id": "3519935", "revid": "124123", "url": "https://it.wikipedia.org/wiki?curid=3519935", "title": "Andrej Vikulovi\u010d Chudobin", "text": "Viceammiraglio della marina imperiale russa, aderi' alla Compagnia russo-americana e fu governatore dell'America russa ed esploro' l'Alaska.\nChudobin ha circumnavigato due volte il globo. Nel 1819, a 22 anni, sullo sloop \"\u041e\u0442\u043a\u0440\u044b\u0442\u0438\u0435\" (\"Scoperta\"), e negli anni 1826-1829 sullo sloop \"Moller\", prendendo parte al rilevamento della costa settentrionale della penisola di Alaska e delle isole adiacenti. Ha dato il suo nome alle isole Kudobin. Mor\u00ec alla fine del 1828 o all'inizio del 1829 sulla via del ritorno a Kron\u0161tadt.\nCollegamenti esterni.\n breve scheda biografica"}
{"id": "3519936", "revid": "1573940", "url": "https://it.wikipedia.org/wiki?curid=3519936", "title": "Alfenus", "text": "Alfenus \u00e8 un genere di ragni appartenente alla famiglia Salticidae.\nCaratteristiche.\nLa grandezza di questi esemplari maschili (femmine non ne sono ancora state rinvenute), varia da 7 a 9 millimetri; hanno un'opistosoma di colore marrone scuro. I peli di A. calamistratus sono folti e di colore bianco o marrone-arancio.\nDistribuzione.\nLe due specie oggi note di questo genere sono state rinvenute in Africa centrale.\nTassonomia.\nLe due specie sono state descritte poco pi\u00f9 di un secolo fa da Simon sulla base di un solo esemplare maschile ciascuna. I due esemplari hanno peculiarit\u00e0 cos\u00ec diverse fra loro che probabilmente non sono imputabili allo stesso genere.\nA dicembre 2010, si compone di due specie:"}
{"id": "3519937", "revid": "28592", "url": "https://it.wikipedia.org/wiki?curid=3519937", "title": "Andrej Chudobin", "text": ""}
{"id": "3519945", "revid": "729019", "url": "https://it.wikipedia.org/wiki?curid=3519945", "title": "Battaglia di Comana Pontica", "text": "La battaglia di Comana Pontica fu combattuta tra l'esercito romano comandato dal \"legatus\" di Lucio Licinio Lucullo, Gaio Valerio Triario, e l'esercito del Regno del Ponto, comandato da Mitridate VI nel 68 a.C., e vide il comandante romano prevalere sul re pontico.\nContesto storico.\nLa vittoria ottenuta da Mitridate su Lucio Licinio Murena durante la seconda guerra mitridatica rafforz\u00f2 il convincimento nel re asiatico che i Romani non fossero invincibili, e la sua speranza di creare un grande regno asiatico che potesse contrastare la crescente egemonia romana nel bacino del Mediterraneo. Da qui il re prese le mosse per una nuova politica espansionistica in chiave anti-romana.\nAttorno all'80 a.C. il re del Ponto decise di tornare a sottomettere tutte le popolazioni libere che gravitavano attorno al Ponto Eusino. Nominato quindi quale generale di questa nuova impresa suo figlio Macare, si spinse alla conquista di quelle colonie greche che si diceva discendessero dagli Achei, di ritorno dalla guerra di Troia, al di l\u00e0 della Colchide. La campagna per\u00f2 si rivel\u00f2 disastrosa, poich\u00e9 furono perduti due contingenti armati, una parte in battaglia e per la severit\u00e0 del clima, un'altra in seguito ad un'imboscata. Quando fece ritorno nel Ponto, invi\u00f2 ambasciatori a Roma per firmare una nuova pace.\nContemporaneamente il re Ariobarzane I, mand\u00f2 nuovi ambasciatori per lamentarsi che la maggior parte dei territori della Cappadocia, non gli erano stati completamente consegnati da Mitridate, come promesso al termine della seconda guerra mitridatica. Poco dopo (nel 78 a.C.) invi\u00f2 una nuova ambasceria per firmare gli accordi, ma poich\u00e9 Silla era appena morto e il Senato era impegnato in altre faccenda, i pretori non ammisero i suoi ambasciatori e non se ne fece nulla. Mitridate, che era venuto a conoscenza della morte del dittatore romano, persuase il genero, Tigrane II d'Armenia, ad invadere la Cappadocia come se fosse una sua azione indipendente. Ma questo artificio non riusc\u00ec a ingannare i Romani. Il re armeno invase il paese e trascin\u00f2 via con s\u00e9 dalla regione, oltre ad un grosso bottino, anche 300.000 persone, che poi port\u00f2 nel suo paese, stabilendole, insieme ad altre, nella nuova capitale, chiamata Tigranocerta (\"citt\u00e0 di Tigrane\"), dove aveva assunto il diadema di re d'Armenia.\nE mentre queste cose avvenivano in Asia Minore, Sertorio, il governatore della Spagna, che incitava la provincia e tutte le vicine popolazioni a ribellarsi ai Romani del governo degli \"optimates\", istitu\u00ec un nuovo Senato ad imitazione di quella di Roma. Due dei suoi membri, un certo Lucio Magio e Lucio Fannio, proposero a Mitridate di allearsi con Sertorio, con la prospettiva comune che una guerra combattuta su due fronti opposti (ad Occidente, Sertorio ed a Oriente, Mitridate) avrebbe portato ad ampliare i loro domini sui paesi confinanti, in Asia come in Spagna.\nMitridate, allettato da tale proposta, invi\u00f2 suoi ambasciatori a Sertorio, per valutare quali possibilit\u00e0 vi fossero per porre sotto assedio il potere romano, da Oriente ed Occidente. Fu cos\u00ec stabilita tra le parti un patto di alleanza, nel quale Sertorio si impegnava a concedere al re del Ponto tutti i territori romani d'Asia, oltre al regno di Bitinia, la Paflagonia, la Galatia ed il regno di Cappadocia, ed inviava anche un suo abile generale, un certo Marco Vario (o \"Mario\"), oltre a due altri consiglieri, Magio e Fannio Lucio, per assisterlo militarmente e diplomaticamente.\n\"Casus belli\".\nAll'inizio della primavera del 74 a.C., Mitridate si affrett\u00f2 a marciare contro la Paflagonia con i suoi due generali, Tassile ed Ermocrate, disponendo poi di invadere anche la Bitinia, divenuta da poco provincia romana, in seguito alla morte del suo re, Nicomede IV, che aveva lasciato il suo regno in eredit\u00e0 ai Romani. L'allora governatore provinciale, Marco Aurelio Cotta, uomo del tutto imbelle, non pot\u00e9 far altro che fuggire a Calcedonia con quante forze aveva a disposizione. Mitridate, dopo aver attaccato inutilmente la citt\u00e0 e le forze romane, si diresse a Cizico dove, dopo quasi un anno di inutile assedio, fu sconfitto pi\u00f9 volte dalle accorrenti truppe romane del console Lucio Licinio Lucullo (73 a.C.).\nFuggito grazie alla flotta, Mitridate, fu colpito da una terribile tempesta nella quale perse circa 10.000 uomini e sessanta navi, mentre il resto della flotta fu dispersa tutta intorno per il forte vento. Si racconta che abbandon\u00f2 la propria nave che stava affondando, per recarsi in una pi\u00f9 piccola imbarcazione di pirati, sebbene i suoi amici cercassero di dissuaderlo. I pirati poi lo sbarcarono a Sinope. Da quel luogo, raggiunse Amiso, da dove invi\u00f2 appelli al genero, Tigrane II d'Armenia, ed a suo figlio, Macare, sovrano del Bosforo Cimerio, affinch\u00e9 si affrettassero a venirgli in aiuto. Ordin\u00f2, infine, a Diocle di prendere una grande quantit\u00e0 di oro e altri regali nei pressi degli Sciti, ma quest'ultimo rub\u00f2 l'oro e si rifugi\u00f2 presso il generale romano.\nLucullo mosse le sue armate verso il fronte orientale attraverso Bitinia e Galazia, sottomettendo i territori precedentemente in mano romana e raggiungendo la pianura di Themiscyra ed il fiume Termodonte. Poco dopo raggiunse una regione assai ricca di risorse, che non aveva subito le devastazioni della guerra. Secondo Plutarco, invece, il generale romano fu costretto a chiedere aiuto al vicino ed alleato regno di Galazia, che gli forn\u00ec approvvigionamenti di grano grazie a 30.000 suoi portatori.\nLucullo pose quindi sotto assedio la citt\u00e0 di Amiso, riuscendo ad occuparla dopo alcuni anni (nel 70 a.C.), ed a battere ancora una volta le truppe di Mitridate presso Cabira.\nPortate a termine le operazioni militari (fine del 70 a.C.), lasci\u00f2 Sornazio con 6.000 armati a guardia del Ponto, e quindi decise di riorganizzare le province asiatiche ed amministrare la giustizia, oltre a ringraziare gli dei, per la conclusione positiva della guerra. Frattanto Appio Claudio era stato inviato da Tigrane II ad Antiochia, per chiedere la consegna del suocero, Mitridate VI. Appio torn\u00f2 da Lucullo, con il responso negativo di Tigrane. Era ormai chiaro che, ancora una volta, la guerra fosse inevitabile. Contemporaneamente Mitridate e Tigrane stabilirono di invadere Cilicia e Licaonia, fino all'Asia, prima che ci fosse una formale dichiarazione di guerra.\nNel 69 a.C. Lucullo, si diresse con sole due legioni e 500 cavalieri contro Tigrane, che si era rifiutato di consegnargli Mitridate. Sembra che i suoi soldati seguirono Lucullo in modo riluttante, mentre i tribuni della plebe a Roma, sollevavano una protesta contro di lui, accusandolo di cercare una guerra dopo l'altra, per arricchirsi. Lucullo attravers\u00f2 l'Eufrate, poi il Tigri ai confini dell'Armenia, e giunse nei pressi della capitale, Tigranocerta.\nE mentre Sestilio poneva sotto assedio la citt\u00e0 Lucullo affrontava in battaglia Tigrane e lo batteva, seppure con forze nettamente inferiori. Plutarco racconta che 100.000 furono i morti tra gli Armeni, quasi tutti fanti, solo cinque tra i Romani ed un centinaio rimasti feriti. E sembra che lo stesso Tito Livio abbia ammesso che mai prima d'ora i Romani erano risultati vincitori con forze pari a solo un ventesimo dei nemici, elogiando cos\u00ec le grandi doti tattiche di Lucullo, che era riuscito con Mitridate a sconfiggerlo \"temporeggiando\", ed invece con Tigrane a batterlo grazie alla rapidit\u00e0. Due doti apparentemente in antitesi, che Lucullo seppe utilizzare a seconda del nemico affrontato.\nQuando Mitridate seppe della terribile sconfitta patita dalle truppe di Tigrane, corse incontro al sovrano armeno e lo rincuor\u00f2 affinch\u00e9 assemblassero insieme una nuova armata; Poi fu la volta della citt\u00e0 di Tigranocerta che cadde anch'essa in mano romana.\nDurante l'inverno del 69-68 a.C., molti sovrani orientali vennero a fare omaggio a Lucullo dopo la vittoria di Tigranocerta, chiedendogli alleanza ed amicizia. Agli inizi del nuovo anno Tigrane II e Mitridate VI attraversarono l'Armenia raccogliendo una nuova armata, ed il comando generale fu affidato questa volta all'ex-re del Ponto, proprio perch\u00e9 Tigrane pensava che i disastri precedenti gli avevano sufficientemente insegnato ad essere prudente.\nMandarono, inoltre, dei messaggeri al re dei Parti, per sollecitarne un concreto aiuto (paventando anche future campagne dei Romani contro gli stessi, in caso di successo contro Armeni e Pontici), ma Lucullo, che a sua volta aveva provveduto ad inviarne dei suoi, si accorse del doppio gioco del sovrano partico Fraate III (che sembra avesse promesso la sua alleanza a Tigrane, in cambio della cessione della Mesopotamia), e decise di marciare contro lo stesso, lasciando perdere per il momento Mitridate e Tigrane, ma il rischio di un ammutinamento generale delle truppe romane, stanche di questa lunga guerra, costrinsero il proconsole romano a rinunciare alla campagna partica, tornando a concentrarsi sul nemico armeno, puntando sulla seconda capitale, Artaxata.\nTigrane non poteva permettersi di lasciare che anche la sua seconda capitale venisse occupata da Lucullo, senza provare neppure a difenderla, e cos\u00ec si accamp\u00f2 di fronte all'armata romana, sulla riva opposta del fiume \"Arsania\", a protezione della citt\u00e0, da l\u00ec non molto distante. Fu Lucullo, secondo la versione di Plutarco, a dar battaglia attraversando il fiume con 12 coorti, mentre le restanti rimanevano a protezione dei fianchi. Contro di loro fu lanciata la cavalleria armena, composta da arcieri a cavallo della Mardia e da lancieri iberici. Tuttavia, questi cavalieri non brillarono nella loro azione, e cedettero all'avanzante fanteria romana, dandosi alla fuga inseguiti dalla cavalleria romana. Ancora una volta la vittoria arrise ai Romani, i quali fecero grande strage dei nemici fino a tutta la notte, tanto da essere spossati, non solo per le continue uccisioni del nemico, ma anche del gran numero di prigionieri e bottino raccolto. Livio dice che, se nella prima battaglia contro Tigrane furono uccisi pi\u00f9 nemici armeni, in questa seconda furono per\u00f2 uccisi, fatti prigionieri e resi schiavi un numero maggiore di pi\u00f9 alti dignitari.\nLucullo incoraggiato da questa vittoria, era deciso ad avanzare ulteriormente verso l'interno e sottomettere l'intero regno armeno. Ma, contrariamente a quanto ci si poteva attendere, il clima di quel paese nel periodo dell'equinozio d'autunno, era gi\u00e0 molto rigido, tanto che alcuni territori risultavano gi\u00e0 interamente coperti di neve, e anche quando il cielo era limpido si vedevano i campi cosparsi di brina e ghiaccio ovunque. Ci\u00f2 generava un grande disagio non solo nelle truppe per il freddo pungente, ma anche ai cavalli che avevano difficolt\u00e0 ad abbeverarsi e nell'attraversare i fiumi ghiacciati. Vi \u00e8 da aggiungere che gran parte di quei territori erano ricoperti da fitte foreste, con gole strette, e zone paludose, tanto che i legionari romani si trovavano costantemente a disagio per essere quasi sempre o bagnati o coperti di neve, durante tutta la loro marcia, trascorrendo anche le notti in luoghi estremamente umidi. Di conseguenza, cominciarono a lamentarsi delle continue difficolt\u00e0 che incontravano giornalmente, prima inviando al proconsole delegazioni affinch\u00e9 desistesse da questa nuova impresa militare in un periodo tanto freddo, poi, non ricevendo adeguate risposte, tenendo tumultuose assemblee, fino a ribellarsi apertamente agli ordini del loro comandante.\nLucullo fu cos\u00ec costretto a tornare indietro, sebbene avesse tentato in ogni modo di convincere le sue truppe. E cos\u00ec torn\u00f2 ad attraversare il \"Taurus\" e, questa volta, discese nel paese chiamato Migdonia, dove decise di assediare Nisibis, una grande e popolosa citt\u00e0 strappata dagli Armeni ai Parti. La citt\u00e0 cadde poco dopo in mano romana.\nLa fortuna ed il consenso di Lucullo presso le sue truppe ormai vacillavano da troppo tempo, tanto che certe lamentele sulle recenti campagne militari condotte in Oriente, senza un preventivo appoggio del Senato, giunsero anche a Roma, dove fu deciso di sostituire il proconsole romano nel comando della sua provincia, e di mandare in congedo buona parte dei suoi soldati. Lucullo si trovava cos\u00ec ad essere esonerato, per aver scontentato non solo le sue truppe, ma anche per essersi inimicato la potente fazione di usurai e pubblicani d'Asia.\nFrattanto, Tigrane provvedette a ritirarsi all'interno del proprio regno, riconquistandone alcune parti in precedenza perdute. mentre Mitridate si affrett\u00f2 anch'egli a riconquistare parte degli antichi territori del Ponto e dell'Armenia Minore. Lucullo che aveva, in un primo momento tentato di seguirlo, fu costretto a tornare indietro per mancanza di approvvigionamenti.\nPoi fu Mitridate a contrattaccare i Romani, riuscendo anche ad ucciderne molti in battaglia. Per prima cosa si diresse contro un \"legatus\" di Lucullo, di nome Fabio, che per poco non fu massacrato insieme al suo esercito, se durante la battaglia Mitridate non fosse stato colpito da una pietra ad un ginocchio e da un dardo sotto l'occhio, costringendo lo stesso re ad allontanarsi dal campo di battaglia e sospendere i combattimenti, permettendo cos\u00ec a Fabio ed ai Romani di salvarsi. Poi Fabio fu chiuso ed assediato in Cabira e liberato solo grazie all'intervento di un secondo legato, Gaio Valerio Triario, che si trovava casualmente da quelle parti nella sua marcia dall'Asia verso Lucullo.\nBattaglia.\nMitridate decise di attaccare anche il secondo \"legatus\" di Lucullo, Triario, che era venuto in soccorso a Fabio, con il suo esercito. Triario, deciso ad inseguire Mitridate, riusc\u00ec a battere il sovrano del Ponto in un primo scontro, presso Comana. Dione ci fornisce una sua versione della battaglia che si svolse presso Comana Pontica:\nConseguenze.\nEd infine giunse l'inverno, che interruppe ogni operazione militare da entrambe le parti. Trascorso l'inverno, Mitridate torn\u00f2 a scontrarsi con Triario, andando ad accamparsi presso Gaziura di fronte al legato romano. Mitridate cercava di attirare il legato romano in battaglia, sperando di batterlo, prima che giungesse Lucullo, riconquistando cos\u00ec le rimanenti parti dei suoi vecchi domini. Alla fine Tirario cadde nella sua trappola e fu sconfitto pesantemente nella battaglia di Zela (67 a.C.). E fu solo grazie al gesto di un centurione romano, che gettandosi contro il re e procurandogli ferita alla coscia con un colpo di spada, che, nella confusione generata tra i Pontici, molti Romani riuscirono a trovare scampo e si salvarono da un massacro annunciato."}
{"id": "3519948", "revid": "697352", "url": "https://it.wikipedia.org/wiki?curid=3519948", "title": "Ilaria Turi", "text": ""}
{"id": "3519949", "revid": "486946", "url": "https://it.wikipedia.org/wiki?curid=3519949", "title": "Consiglio di Stato russo", "text": ""}
{"id": "3519952", "revid": "212348", "url": "https://it.wikipedia.org/wiki?curid=3519952", "title": "Bruce Braley", "text": "Biografia.\nLaureato in legge, prima di entrare in politica Braley lavor\u00f2 come avvocato, specializzandosi in casi di infortunio sul lavoro e licenziamento ingiustificato.\nNel 2006, quando il deputato repubblicano Jim Nussle tent\u00f2 invano di farsi eleggere governatore, Braley si candid\u00f2 per occupare il suo seggio alla Camera e vinse le elezioni con il 55% dei voti.\nA luglio dello stesso anno, Bruce Braley fond\u00f2 all'interno del Congresso il \"Populist Caucus\", che ha presieduto per tutta la sua permanenza alla Camera. Dopo il primo mandato infatti Braley fu rieletto deputato per altre tre volte, finch\u00e9 nel 2014 decise di lasciare il seggio per concorrere al Senato. Nelle elezioni dovette affrontare la repubblicana Joni Ernst, che alla fine lo sconfisse con un netto distacco."}
{"id": "3519955", "revid": "22475", "url": "https://it.wikipedia.org/wiki?curid=3519955", "title": "Pelochelys bibroni", "text": "La tartaruga guscio molle gigante della Nuova Guinea (Pelochelys bibroni ) \u00e8 una specie di tartaruga della famiglia dei Trionichidi.\nDescrizione.\n\u00c8 una specie di grandi dimensioni, tanto che il carapace pu\u00f2 raggiungere la lunghezza di 1000 mm. Questo si presenta appiattito e di forma rotondeggiante, con la superficie liscia negli adulti e ruvida negli immaturi (per la presenza di tubercoli, caratteristica che fa distinguere i giovani di questa specie da quelli delle altre due specie di \"Pelochelys\", dove sono del tutto assenti). La colorazione del carapace \u00e8 brunastra, con marcature gialle irregolari e ben contrastate negli individui adulti. Questo pattern, assieme alla presenza di striature gialle sul collo, consente il riconoscimento di \"P. bibroni\" dalle altre due specie congeneri. Il capo \u00e8 largo e schiacciato, con una proboscide piuttosto breve.\nDistribuzione e habitat.\n\u00c8 originaria della Nuova Guinea, dove \u00e8 diffusa nelle regioni meridionali dell'isola, sia nella porzione indonesiana che in quella appartenente allo stato di Papua Nuova Guinea. Predilige le acque dolci di fiumi, laghi, paludi e acquitrini, ma \u00e8 stata segnalata anche in aree costiere e in zone estuarine mostrando una certa tolleranza alle acque salate.\nBiologia.\nLe femmine depongono, tra giugno e agosto, mediamente una trentina di uova, suddivise in una o due nidiate. La dieta \u00e8 prevalentemente carnivora, su invertebrati, molluschi e crostacei, ma viene integrata anche con vegetali. Per gli individui adulti l'unico predatore, oltre all'uomo \u00e8 rappresentato dal coccodrillo marino (\"Crocodylus porosus\").\nConservazione.\n\"P. bibroni\" \u00e8 minacciata, in generale, dalla perdita e dall'alterazione dell'habitat. Le uova e la carne rappresentano un alimento per le popolazioni locali. La specie \u00e8 inoltre commerciata per i mercati internazionali della terraristica e per quelli nel sud-est asiatico e in Cina della medicina tradizionale e alimentare."}
{"id": "3519956", "revid": "217591", "url": "https://it.wikipedia.org/wiki?curid=3519956", "title": "Nostra Signora di Walsingham", "text": "Nostra Signora di Walsingham \u00e8 uno degli appellativi che cattolici e numerosi anglicani attribuiscono alla Beata Vergine Maria, madre di Ges\u00f9. Il titolo deriva dalla tradizione secondo cui la Vergine apparve in sogno a Richeldis de Faverches, una nobildonna inglese, nel 1061 nel villaggio di Walsingham nel Norfolk, in Inghilterra.\nLa storia.\nLa Vergine Maria sarebbe apparsa tre volte in sogno a Lady Richeldis, chiedendole di edificare una copia della \"Santa Casa\" di Nazareth, dove aveva avuto luogo l'Annunciazione (edificio che sarebbe stato traslato miracolosamente \"per il ministero degli angeli\" a Loreto, in Italia). La copia divenne un santuario e luogo di pellegrinaggio. Il culto della Vergine di Walsingham \u00e8 particolarmente diffuso in Inghilterra, nazione di cui \u00e8 patrona.\nIl patronato regio aiut\u00f2 il santuario a crescere in ricchezza e popolarit\u00e0, e ricevette visita da vari re (Enrico III, Edoardo II, Edoardo III, Enrico IV, Edoardo IV, Enrico VII, Enrico VIII), e pure da Erasmo da Rotterdam. Al tempo della sua soppressione nel 1538, durante il regno di Enrico VIII, cui segu\u00ec il rogo della venerata immagine della Madonna col Bambino, il santuario era diventato uno dei principali luoghi di pellegrinaggio in Inghilterra, insieme a Glastonbury e Canterbury, in particolare quando, a causa di guerre e sconvolgimenti politici, il viaggio per Roma e Santiago di Compostela era difficile.\nA partire dal 1921, il sacerdote anglicano Alfred Hope Patten, parroco di Great and Little Walsingham, si batt\u00e9 per riportare in auge la devozione, giungendo fra il 1931 ed il 1938 a ricostruire il santuario, comprendente una replica della Santa Casa e una statua della Vergine col Bambino, che traeva ispirazione da quella raffigurata sul sigillo del convento agostiniano, fondato nel 1153 per la cura spirituale dei pellegrini; il culto della Vergine fra i cattolici inglesi si concentra invece intorno alla cosiddetta \"Slipper Chapel\", costruita nel 1340 come ultima stazione per i pellegrini sulla via di Walsingham e che, a differenza della Santa Casa, sopravvisse alla Riforma protestante."}
{"id": "3519957", "revid": "1543377", "url": "https://it.wikipedia.org/wiki?curid=3519957", "title": "Pelochelys", "text": "Pelochelys \u00e8 un genere di tartarughe della famiglia dei Trionichidi.\nTassonomia.\nAl genere sono ascritte le seguenti tre specie:"}
{"id": "3519959", "revid": "123107204", "url": "https://it.wikipedia.org/wiki?curid=3519959", "title": "Villa di Masseria Ciccotti", "text": "La Villa di Masseria Ciccotti \u00e8 un sito archeologico in provincia di Potenza, in Italia.\nSi tratta di una villa romana a 6\u00a0km da Oppido Lucano e posta sull'asse viario della via Herculea, che collegava Venusia a Heraclea. La villa \u00e8 tutt'oggi ancora abitata.\nStoria.\nEt\u00e0 repubblicana.\nDella fase repubblicana si conosce la \"basis villae\" con un criptoportico e i resti di un altro atrio con peristilio: l'impianto riprende il concetto tipico di villa rustica di epoca tardo-repubblicana con l'ingresso dal peristilio per l'area industriale, mentre l'accesso all'abitazione avveniva da un \"ambulatio\" con facciata scenografica.\nEt\u00e0 adrianea-antonina.\nIn quest'epoca si assiste alla massima espansione dell'impianto, con nuovi ambienti impostati nel II secolo sulla villa precedente: sono venti ambienti pavimentati con \"opus sectile\" e mosaici nella zona sud-occidentale della terrazza. Nella parte settentrionale si trovano invece le terme a pianta mistilinea, forse connessa agli ambienti precedenti con un'area aperta coperta da un acciottolato; gli impianti termali vengono alimentati da un acquedotto ed un \"castellum aquae\" di cui restano alcuni pilastri. La vicina zona di produzione artigiana conteneva una fornace per laterizi, uno spazio per i dolia ed una fullonia.\nEt\u00e0 tardo imperiale.\nLa villa inizia a degradarsi progressivamente fino al III secolo, quando alcune stanze vengono costruite ed altre monumentalizzate: cambia sostanzialmente la sua funzione con la sistemazione di un'aula absidata nel settore sud-occidentale. La zona artigianale \u00e8 meno conosciuta. Tuttavia sono state individuate delle tombe a cappuccina che hanno tagliato la fullonica precedente nel IV secolo.\nScavi archeologici.\nAll'inizio del XX secolo per opera della soprintendenza locale furono avviate delle indagini archeologiche negli edifici centrali del complesso, individuando un \"balneum\" monumentale ed una \"piscina\". I primi scavi sistematici iniziarono nel 1989 con una missione archeologica italo-canadese dell'Universit\u00e0 di Perugia e della University of Alberta: gli studi seguenti hanno rilevato l'esistenza di un impianto termale di grandi dimensioni, un notevole livello di complessit\u00e0 dell'architettura della sua \"pars urbana\" e decorazioni lussuose, ."}
{"id": "3519971", "revid": "182291", "url": "https://it.wikipedia.org/wiki?curid=3519971", "title": "Rosamarina", "text": ""}
{"id": "3519972", "revid": "1318658", "url": "https://it.wikipedia.org/wiki?curid=3519972", "title": "Municipio di Brema", "text": "Il Municipio di Brema (in tedesco: \"Bremer Rathaus\") \u00e8 uno storico edificio che si affaccia sulla \"Marktplatz\" (\"Piazza del Mercato\") di Brema, in Germania.\nVenne costruito in stile gotico tra il 1405 e il 1409/1410 e a cui fu aggiunta, tra il 1608/1609 e il 1612 una facciata nello stile del Rinascimento del Weser (opera di L\u00fcder von Bentheim).\nL'edificio \u00e8 inserito dall'UNESCO - unitamente alla dirimpettaia Statua di Rolando (\"Bremer Roland\") - nel Patrimonio dell'umanit\u00e0 (dal 2004).\nUbicazione.\nIl Municipio di Brema si trova al nr. 21 di \"Marktplatz\"\nStoria.\nMunicipio antico.\nIl municipio originario, in stile romanico, si trovava a 70 metri a nordovest dell'edificio attuale.\nMunicipio gotico.\nIl municipio originale fu realizzato in stile gotico tra il 1405 e il 1410 sulle fondamenta di due edifici preesistenti, la casa della gilda degli conciatori e la casa di un sindaco esiliato: rappresentava una manifestazione della forza municipale.\nFu posizionato fra il palazzo gotico arcivescovile un secolo pi\u00f9 vecchio e la piazza del mercato, che anche era compieto un secolo prima. Le due sale erano un po' pi\u00f9 lunghe e larghe rispetto alla sala grande del palazzo arcivescovile. La sala superiore (\"Obere Rathaushalle\") \u00e8 utilizzato per ceremonie. La sala inferiore (\"Untere Rathaushalle\"), in vecchi tempi era un mercato coperto, oggi \u00e8 una sala d'esposizioni. Il municipio gotico aveva due cammini di difesa, il cammino di ronda alla grondaia era accessibile per quattro torrini di scala agli angoli della casa. Il cammino sopra l'arcata era coperto. Sotto l'arcata vi era la locazione dei dibattimenti giudiziari. Il consiglio comunale si teneva in una camera chiamata \"Wittheitsstube\" dietro della sala superiore.\nRinascimento.\nDel 1545 al 1550 fu costruito un annesso fra il municipio ed il palazzo con la prima facciata di stile Rinascimiento del municipio. Un primo torrione fu smontato. Nel 1596 L\u00fcder von Bentheim fece il primo passo nella modernizzazione della facciata lunga verso la piazza del mercato. Le dieci finestre gotiche furono rimpiazzate per grande finestre rettangolari. Del 1608 al 1612 fu costruito il gran avancorpo, dui torrioni furono smontati, ed il camino coperto fu ricostruito in due balconi con balaustrate decorative. Anche il muro difensivo alla grondaia fu cambiato in una balaustrata decorativa.\nEpoche moderne.\nNel 1818/19 il palazzo arcivescovile fu ricostruito secondo lo stile classicista tipico degli uffici municipali. Nel 1912, lo stesso edificio fu demolito per realizzare una nuova ala, nota come \"municipio nuovo\" (\"Neues Rathaus\"). Nel 1888 la cantina fu ingrandita sotto il \"Kirchhof Unser Lieben Frauen\" (\"piazza Nostra Signora\").\nPunti d'interesse.\nFacciata.\nLe statue tra le finestre sono del Quattrocento, ma furono ricollocate con la ricostruzione rinascimentale. Le statue raffigurano un imperatore e i sette principi elettori, i quattro profeti maggiori, i quattro saggi e San Pietro.. Quelle che si vedono ora sono tuttavia soltanto delle copie, in quanto gli originali sono stati trasferiti al \"Focke-Museum\".\nLa facciata del municipio nella Piazza del Mercato fu ricostruita tra il 1608 e il 1612 da L\u00fcder von Bentheim nello stile del Rinascimento del Weser L'innovazione maggiore di stessa ricostruzione fu l'avancorpo centrale.\nSala Superiore.\nLa \"Obere Rathaushalle\" (\"Sala Superiore del Municipio\") , della lunghezza di 40 m e della larghezza di 15 m, \u00e8 la sala dove venivano eletti i consiglieri. Il consiglio municipale teneva le proprie sedute in una sala adiacente, chiamata \"Wittheitsstube\".\nQuest'ala dell'edificio \u00e8 decorata con due affreschi attribuiti a Bartholom\u00e4us Bruyn il Vecchio (\"Il Giudizio di Salomone\" del 1537 e \"L'imperatore Carlo Magno e il vescovo primo di Brema, san Villeado\") e con dei modellini di navi, risalenti al XVI secolo-XVIII secolo, che pendono dal soffitto.\nTra le stanze di quest'ala dell'edificio, vi \u00e8 la \"G\u00fcldenkammer\" (\"Camera dorata\"), che dopo tra 1903 e 1905 \u00e8 stata rinnovata da Heinrich Vogeler in puro \"Jugendstil\". \nSala inferiore.\nLa \"Untere Rathaushalle\" (\"Sala inferiore del Municipio\") si compone di tre navate. \u00c8 collegata alla Obere Halle da una scala in legno del 1620.\nCantina del municipio.\nSotto la sala inferiore, \u00e8 la \"Ratskeller\" (\"Cantina del municipio\"), un'enoteca-ristorante risalente agli inizi del XV secolo.\nUna sala, la \"Hauff-Keller\", \u00e8 decorata con affreschi di Max Slevogt, risalenti al 1927 ed ispirati alle novelle di Wilhelm Hauff.\nNell'enoteca vengono serviti oltre 600 tipi di vini. Vi si trovano botti riccamente decorate: la pi\u00f9 antica risale al 1723.\nStatua dei Musicanti di Brema.\nAll'esterno del municipio si trova la celebre \"Statua dei Musicanti di Brema\", opera moderna, realizzata Gerhardt Marcks nel 1961 ed ispirata alla fiaba dei Fratelli Grimm.\nSono raffigurati, dall'alto verso il basso, un gallo, un gatto, un cane e un asino."}
{"id": "3519974", "revid": "290023", "url": "https://it.wikipedia.org/wiki?curid=3519974", "title": "Georges Candilis", "text": "Biografia.\nDopo aver studiato ad Atene architettura ed ingegneria, si trasfer\u00ec in Francia e dal 1945 al 1951 lavor\u00f2 con Le Corbusier, per il quale diresse, nel 1948, il cantiere dell'Unit\u00e9 d'habitation di Marsiglia.\nDal 1951 al 1954 realizz\u00f2 nell'Africa settentrionale vari complessi di abitazioni in cui l'architettura vigorosa, senza effetti, si piega alle esigenze climatiche e sociali. Nel 1954 diresse a Parigi un gruppo di architetti, ingegneri e tecnici, tra cui P. Dony, Alexis Josic e Shadrach Woods. Con questi e con gli urbanisti Coquerel e Delfante cre\u00f2 nella valle del Rodano la nuova citt\u00e0 di Bagnols-sur-C\u00e8ze, grande e importante aggregato, la cui realizzazione gli valse il primo premio di Urbanistica del governo francese, nel 1959.\nPer la variet\u00e0 delle disposizioni volumetriche, il gioco dei colori che contrastano con le bianche facciate, Candilis ha evitato la monotonia che troppo spesso contraddistingue questo genere di abitazioni. Le sue preoccupazioni di urbanistica hanno conservato ogni priorit\u00e0 anche nella sistemazione di un quartiere pilota a Tolosa (Mirail) (progetto 1960) e nei progetti per Caen-H\u00e9rouville e Amburgo-Steilshoop. Si deve ugualmente a Candilis e al suo gruppo il complesso di La Tour L'Eveque costruito a N\u00eemes nel 1961. Altri lavori di Candilis, che dal 1955 al 1967 ha realizzato solo in Francia circa 10.000 alloggi, sono nelle Antille Francesi, nell'America Centrale e in Iran."}
{"id": "3519984", "revid": "41129573", "url": "https://it.wikipedia.org/wiki?curid=3519984", "title": "Bremer Rathaus", "text": ""}
{"id": "3519988", "revid": "287204", "url": "https://it.wikipedia.org/wiki?curid=3519988", "title": "Miguel Maria Lasa", "text": ""}
{"id": "3519999", "revid": "118851539", "url": "https://it.wikipedia.org/wiki?curid=3519999", "title": "Alex Mercer", "text": "Alex Mercer \u00e8 l'antieroe protagonista del videogioco d'azione \"Prototype\" del 2009, e il principale antagonista del seguito \"Prototype 2\" del 2012, entrambi sviluppati da Radical Entertainment e pubblicati da Activision.\nIl nome del personaggio in realt\u00e0 \u00e8 riferito alla sua forma originale, mentre il nome corretto dell'entit\u00e0 \u00e8 \"Il Prototipo\", come scritto nella guida ufficiale del primo capitolo. Nonostante ci\u00f2, Alex Mercer \u00e8 il nome generalmente usato nei videogiochi, e quello con cui ci si riferisce alla creatura mutata. Nel primo Prototype, L'Unit\u00e0 speciale Blackwatch lo chiama \"Zeus\".\nTim Bennison, produttore esecutivo di \"Prototype\", lo ha definito: \u00ab[...] uno dei personaggi pi\u00f9 potenti mai creati per un videogioco\u00bb.\nBiografia.\nPassato.\nAlex Mercer nasce il 16 luglio del 1979, a New York. Probabilmente orfano di padre, trascorse un'infanzia brutale in un orfanotrofio, poich\u00e9 la madre era finita in prigione (per motivi sconosciuti). L'unica compagnia di cui poteva davvero godere era quella della sorella, Dana, la quale aveva di Alex una visione quasi paterna. L'ambiente in cui crebbe fece emergere il suo rapporto con la societ\u00e0 in maniera sempre pi\u00f9 negativa: Alex era un sociopatico borderline, non si fidava di nessuno, se non della sorella, e a un certo punto inizi\u00f2 a non volerne sapere pi\u00f9 nulla neanche di lei. Sapeva del suo profilo psichiatrico, e non gli importava nulla. Trov\u00f2 comunque una via per distogliere l'attenzione dagli altri: grazie ai suoi notevoli acume ed intelletto, consegu\u00ec un dottorato in virologia genetica, con risultati brillanti. Il suo lavoro era l'unica cosa che gli importasse. La sua bravura in questo campo attir\u00f2 l'attenzione del Dr. Raymond McMullen, fondatore della GENTEK Corporation, una societ\u00e0 farmaceutica che stava sviluppando armi batteriologiche. Sebbene fosse solo un nuovo arrivato, dimostr\u00f2 subito le sue notevoli abilit\u00e0, tanto da essere messo a capo di un progetto detto \"BLACKLIGHT\", il cui scopo era modificare i ceppi di un virus (conservati dal governo) che, anni fa, rase al suolo la citt\u00e0 di Hope, in Idaho. Il ricercatore era affascinato dalle mutazioni del virus, e non gli importava se questo fosse una potenziale arma biologica, in quanto il suo lavoro era solo creazione di virus chimerici, non applicarli sul campo. Alex comp\u00ec il suo lavoro senza fare domande: svilupp\u00f2, in seguito a numerosi esperimenti, un nuovo ceppo del virus, a cui venne dato il nome del progetto, denominato anche DX-1118 C, oltre cento volte pi\u00f9 efficiente del precedente, sbloccando ulteriormente il potenziale. Successivamente, per\u00f2, inizi\u00f2 a chiedersi sempre di pi\u00f9 su cosa stesse effettivamente lavorando, arrivando anche a violare le regole della compagnia. Cos\u00ec facendo, scopr\u00ec che i campioni venivano da un'umana infetta, \"Elizabeth Greene\", suscitando un conflitto con il suo capo, Raymond MucMullen, il quale per\u00f2 era disposto a trattare e raggiungere un accordo, date le notevoli capacit\u00e0 del suo dipendente. Ciononostante, al reparto speciale dell'esercito \"Blackwatch\" venne ordinato di chiudere la societ\u00e0 ed eliminare il personale a causa di una pericolosa fuga di notizie, e Alex, eterno paranoico, riusc\u00ec a scoprirlo grazie alle informazioni fornitagli dalla sorella giornalista Dana. Temendo per la sua vita, invi\u00f2 un computer portatile alla sorella con varie informazioni e rub\u00f2 un campione del virus come \"assicurazione\" per la vita personale, coinvolgendo la sua ex ragazza, Karen Parker, anch'ella dottoressa presso la GENTEK Corporation. Braccato dai soldati nella stazione metropolitana newyorkese di Penn Station, in realt\u00e0 soldati Blackwatch in borghese, il dottor Mercer, in preda al panico, scagli\u00f2 a terra la provetta contenente il campione. Gli agenti BlackWatch, per tutta risposta lo fucilarono, uccidendolo.\nIl virus mutageno per\u00f2 \"assimil\u00f2\" il corpo del defunto dottore, che era collassato sulla provetta rotta, diventando esso stesso Alex Mercer e usandolo come mezzo di sopravvivenza.\n\"Prototype\".\nAlex si risveglia in un obitorio nel quartier generale GENTEK, dove due scienziati intendono sottoporlo ad un'autopsia. Fuggito in stato confusionale, si trova a difendersi contro gli attacchi della Blackwatch, scoprendo i suoi misteriosi, enormi poteri. Avendo acquisito alcune informazioni sulla sua -presunta- identit\u00e0 e su Dana dopo aver consumato uno dei militari, Alex si mette in contatto con l'ignara sorella Dana, salvandola dai Blackwatch e rifugiandosi a casa di un amico di lei. Visita, su consiglio di lei, anche il proprio appartamento, rammentando qualcosa sull'ex compagna Karen Parker, scoprendo per\u00f2 di avere alle calcagna anche il governo. Privato inspiegabilmente della propria memoria, dopo le prime indagini il virus si convince di essere realmente un essere umano, il dottor Alex Mercer, impiegato della GENTEK che, sottoposto al virus, era rimasto contagiato. In cerca di vendetta quindi contro coloro che gli avevano rovinato la vita, Alex inizia a scavare pi\u00f9 a fondo.\nGrazie al portatile in possesso della sorella, Alex viene a conoscenza di Elizabeth Greene, rinchiusa nell'edificio principale della GENTEK, dove si era risvegliato; e si dirige l\u00ec per liberarla, credendola una vittima innocente e indifesa. Le cose per\u00f2 stanno diversamente: la ragazza non \u00e8 affatto prigioniera ne indifesa: dopo aver ucciso dei soldati Blackwatch, afferma di essere la madre di Alex, lo tramortisce, nonostante i suoi poteri, con un solo pugno e fugge agevolmente, lasciandolo a combattere contro strane creature mutanti, i Cacciatori. Alex riesce a sopravvivere, e anzi consumando uno di loro ottiene degli artigli.\nNei giorni successivi, Alex si reca a prelevare Karen, ma la presenza di Elizabeth Greene inizia a farsi sentire: infetti umani e mostruose creature mutanti seminano il panico a Manatthan, infierendo sulla popolazione e ampliando giorno dopo giorno le loro schiere. Ci\u00f2 attira sia l'attenzione dell'esercito che della Blackwatch, che mettono l'isola in quarantena. A guidarli vi \u00e8 il freddo e pragmatico Generale Randall e il suo secondo in comando, il Capitano Robert Cross, detto Lo Specialista. Sotto di loro vi \u00e8 il Colonnello Taggard, e sono aiutati anche dal dottor MacMullen, che, con i suoi ricercatori della GENTEK, fornisce informazioni e nuove armi per contrastare Alex e l\u2019epidemia. Dopo aver saputo da Dana che il direttore della compagnia si sta recando in una zona infetta per raccogliere campioni, Alex tende una trappola per cercare di catturarlo, ma il dottore si accorge dell\u2019inganno e fugge.\nKaren, che sta lavorando al virus, dice ad Alex che pu\u00f2 sviluppare una cura, ma che ha bisogno di alcuni campioni che si trovano negli Alverari degli infetti. L'ex scienziato si reca l\u00ec, trovandosi per\u00f2 ad affrontare Robert Cross, gi\u00e0 presente sul posto; realizzando di essere stato tradito da Karen, in realt\u00e0 spia della Blackwatch. Robert Cross \u00e8 molto pi\u00f9 forte di un normale essere umano, ma l\u2019essere virale riesce a vincere. Tuttavia lo Specialista riesce a ribaltare la situazione a suo favore, causandogli un forte mal di testa parlandogli di Penn Station; poi, approfittando della reazione dell\u2019avversario, gli inietta qualcosa, indebolondolo e lasciandolo alla merc\u00e9 dei soldati Blackwatch. \nAlex sfugge alla cattura, ma non al pericolo: l'essere iniettatogli infatti lo priva di gran parte dei suoi poteri e lo consuma lentamente, divorandolo dall'interno. Con nuove informazioni da parte di Dana, Alex viene a sapere del Dottor Bradley Ragland, ex membro della GENTEK e ex amico e collega di MucMullen, e si reca da lui all'ospedale dove l'ex scienziato lavora come patologo, sperando di ricevere aiuto per fermare l'epidemia e ottenere una cura per le sue condizioni. Ragland accetta di aiutarlo, deducendo che il parassita \u00e8 una sorta di cura sviluppata dalla GENTEK per consumare Alex, creando nel frattempo un antivirus. Dopo aver scortato il patologo in una base militare abbandonata, per ottenere campioni dal Paziente Zero, Ragland crea un antidoto che per\u00f2 deve essere modificato dal corpo di un Cacciatore apposito, prima di essere consumato con esso. Dopo averlo trovato con un elicottero Blackwatch dotato di scanner, Alex riesce nell'impresa, riottenendo non solo la sua forza originale, ma anche due nuovi poteri: una lama ossea ed una spessa corazza.\nRipresosi completamente, Alex si reca da Dana per tentare di riconciliarsi, in quanto la sorella ha intuito qualcosa riguardo al cambiamento del fratello e il fatto che abbia ucciso molte persone. Proprio quando Dana lo rassicura, dicendo che, nonostante tutto, gli vorr\u00e0 sempre bene, una strana creatura irrompe nell'appartamento, rapisce la donna e fugge, e nemmeno il sovrumano Mercer \u00e8 in grado di raggiungerlo. Alla creatura virale \u00e8 immediatamente chiaro che dietro ci\u00f2 c'\u00e8 la mano di Elizabeth Greene, che comanda gli infetti come un Ape regina.\nDiscutendo con Ragland, il dottore intuisce che la creatura che ha rapito Dana, chiamata Cacciatore Capo, \u00e8 in grado di comandare i Cacciatori comuni come suoi soldati, e che \u00e8 in contatto con Elizabeth Greene tramite una 'mente alveare', e che acquisendone i ricordi potrebbe rintracciare Dana. Ma l'impresa \u00e8 pi\u00f9 difficile del previsto, in quanto non solo la creatura \u00e8 molto pi\u00f9 potente dei Cacciatori comuni, ma \u00e8 anche parzialmente resistente all'abilit\u00e0 di Mercer di consumare organismi, mostrando che gli infetti si stanno adattando ai suoi metodi. Alex allora attira in trappola uno di loro, lo indebolisce notevolmente e, seguendo le istruzioni di Ragland, riesce a consumare il mostro, ottenendo la visione degli infetti. Con questo potere, assimila numerosi soldati umani ancora senzienti ma infettati dal virus, rintraccia tramite la Mente Alveare il Cacciatore Capo che ha rapito Dana e lo consuma, acquisendo dai ricordi della creatura la localizzazione della sorella: un alveare pesantemente corazzato. Usando un potente carro armato Blackwatch termobarico, Alex riesce a sfondarne le difese e penetrare nel covo infetto.\nQui incontra Elizabeth Greene la quale, enigmaticamente, gli rivela che Dana \"\u00e8 con loro\" e che lei invece \u00e8 la ragione \"di tutto\". Nella breve battaglia che segue, Elizabeth riesce ancora una volta facilmente a sottomettere l'avversario, il quale per\u00f2 le inietta a sorpresa il parassita che lo aveva quasi ucciso, sperando di ottenere lo stesso effetto. Ci\u00f2 per\u00f2 \u00e8 un grave errore: Elizabeth non solo resiste al parassita, ma lo rigetta subito fuori dal suo corpo, trasformandolo nel mentre in un nuovo, potentissimo abominio, il Cacciatore Supremo. Con questi Mercer ingaggia una dura battaglia, ma riesce a sconfiggerlo e a trarre in salvo Diana, catatonica, fuori dall'alveare e portarla da Ragland. Nella fretta per\u00f2, non si accorge che la creatura, seppur indebolita, non \u00e8 affatto morta e, anzi, ancora in grado di rigenerarsi.\nDopo aver messo al sicuro Dana, Mercer \u00e8 contattato da un misterioso individuo, il quale gli rivela importanti informazioni top secret, quali l'incidente di Hope, il lavoro della Blackwatch e della GENTEK sul virus Blacklight e, cosa ancora pi\u00f9 importante ma non chiara, che Mercer non \u00e8 umano, ma il virus.\nPoco dopo, Alex scopre che la Blackwatch sta per sfoggiare una nuova arma sviluppata dalla GENTEK, il Bloodtox, sostanza innocua per gli umani, ma che \u00e8 invece un potente veleno per gli infetti, e lo stesso Mercer scopre di non esserne immune. La sostanza, rilasciata, uccide molti portatori del virus, ma Elizabeth Greene sopravvive nascondendosi sottoterra. Pertanto, la Blackwatch progetta di trasportare a Time Square una pompa in grado di immettere il Bloodtox nel sottosuolo; e solo grazie all'aiuto di Mercer, che la protegge dai potenti attacchi degli infetti, il piano ha successo. Ci\u00f2 porta allo scoperto Elizabeth Greene, la quale per\u00f2 ha assunto una nuova forma, la colossale e potente Madre, capace di annientare enormi forze in pochi attimi. Dopo una lunga e dura battaglia, Alex riesce a sconfiggerla e a consumarla, ottenendo ulteriori informazioni sul l'incidente di Hope.\nCon l'armata degli infetti decapitata, Mercer si concentra nuovamente sulla ricerca del dottor MucMullen. Il suo contatto gli consiglia di attaccare la fabbrica di Bloodtox e, sfruttando il fatto che la Blackwatch non sa che Alex sta diventando resistente alla sostanza, di fingersi debole cos\u00ec che lo catturino e lo portino dal suo bersaglio, che ha evidente interesse a studiarlo. Il piano, che culmina con la distruzione della fabbrica, ha successo, e Mercer \u00e8 condotto nel laboratorio segreto di MucMullen. Questi, dopo aver constatato che la creatura \u00e8 sveglia e forte, si spaventa ma mantiene il controllo. Poi, rivela ad Alex l'orrenda verit\u00e0: Alex Mercer \u00e8 morto a Penn Station rilasciando il virus Blacklight, e ne lui ne la GENTEK \u00e8 responsabile per la sua \"infezione\". Dopo aver rivelato di essere venuto a conoscenza di un grande segreto sull'incidente di Hope, nonostante l'opposizione della Blackwatch, il dottore si suicida sparandosi in testa, impedendo a Mercer di consumarlo e di conoscere ci\u00f2 che ha scoperto.\nOrmai con quasi tutti i tasselli del puzzle, un'ultima domanda tormenta la creatura virale: dov'\u00e8 PARIAH, il figlio di Elizabeth Greene. Randall \u00e8 forse l'unico a saperlo, ma \u00e8 al sicuro sulla sua nave, la USS Regan, la quale, circondata dall'acqua del mare, \u00e8 irraggiungibile per le creature del Blacklight, e impossibile da raggiungere per via aerea, in quanto abbatte qualunque velivolo si avvicini. Incontra il suo contatto, che si rivela essere Robert Cross, il quale non approva i metodi del Generale Randall e desidera fermarlo. Randall, nonostante la morte di Greene, \u00e8 convinto che il virus sia inarrestabile, e progetta di radere al suolo New York con una bomba atomica, specie dopo che il codardo Colonnello Taggard, terrorizzato dalla forza degli infetti, ha ordinato l'evacuazione dell'isola, portando al crollo del controllo della Blackwatch su Manhattan. Seguendo il piano di Cross, Alex caccia, scova e consuma Taggard, assumendo le sue sembianze affinch\u00e9 Cross finga di aver catturato l'incompetente Colonnello e sia ammesso al cospetto del Generale Randall, furioso per come Taggard ha gestito la situazione.\nIl piano ha successo: \"Taggard\" \u00e8 portato da Cross sulla nave al cospetto del generale, che spara al Colonnello e rivela al capitano di aver intenzione di attuare il suo piano, e che ha gi\u00e0 attivato il timer. Alex per\u00f2, riassunte le sue sembianze e consuma l'anziano soldato Blackwatch, scoprendo cos'era accaduto a Hope: Randall aveva contenuto il focolaio di Blacklight ma, dopo aver visto Elizabeth Greene partorire, aveva preso in ostaggio entrambi dichiarandoli risorse militari, permettendo al virus modificato di colpire ancora in futuro.\nMentre \u00e8 ancora scosso e intento ad elobarare il tutto, Alex \u00e8 aggredito all'improvviso da Cross, il quale mostra la sua vera natura: egli \u00e8 in realt\u00e0 il Cacciatore Supremo, sopravvissuto al primo scontro, il quale ha consumato Cross, assimilato i suoi ricordi e sembianze e lo ha manipolato affinch\u00e9 indebolisse la Blackwatch al punto da poter scappare dal luogo senza problemi; ma prima intende consumarlo, al fine di diventare tanto forte da sopravvivere anche all'imminente esplosione nucleare. Il Cacciatore Supremo \u00e8 molto pi\u00f9 potente rispetto al primo scontro, e perfino numerose forze della Blackwatch che lo attaccano in contemporanea lo scalfiscono appena, ma dopo un duro combattimento, Alex riesce a vincere di nuovo e ad annientare definitivamente la creatura.\nCon la detonazione ormai prossima, Alex la carica su un elicottero e la sgancia nell'oceano, ma nonostante riesca a salvare la citt\u00e0, l'esplosione raggiunge il velivolo di ritorno e anche il pilota. Il mutaforma sembra ormai morto, ridotto a una poltiglia sulle coste di Manhattan, ma quando un corvo si avvicina, dei tentacoli lo afferrano e lo consumano, permettendo la difficoltosa rigenerazione di Mercer.\nDopo la fine della sua caccia all'uomo, Alex accetta la propria natura, rimanendo a vivere nella New York ancora contagiata. Diringendosi verso essa, afferma di essere diventato qualcosa di meno di un essere umano, ma anche qualcosa di pi\u00f9.\nThe Anchor.\nDopo tali eventi, Mercer inizia a dubitare dell'umanit\u00e0, anche in seguito alle sue stesse azioni. Inizia quindi a viaggiare per il mondo, sperando di trovare qualcosa in cui credere, ma trova solo ulteriori motivi per odiare l'umanit\u00e0: annienta un signore della guerra in Africa, libera una zona messicana da un cartello della droga, ma sia qui che in altri luoghi, come nella citt\u00e0 di Mosca, in Russia, vede negli umani solo creature egoiste che si curano solo della propria libert\u00e0 e interessi personali, non curandosi nemmeno della famiglia.\nViaggiando verso nord, si isola in un capanno sperduto tra le montagne, prendendo l'identit\u00e0 di Jack, uno scrittore, usando come faccia quella di un criminale che aveva nascosto in quel luogo molti soldi. Qui incontra, e fa amicizia, con un uomo chiamato Flint, proprietario di un mulino, e sua figlia Autumn, che sembra provare affetto per lui. A quel punto inizia a chiedersi se non abbia trovato una sorta di famiglia.\nComunque, tale pace \u00e8 interrotta da Zurich, ex partner di Flint, da cui vuole acquistare il mulino, senza successo. Alex trova subito Zurich detestabile, e Flint conferma che non \u00e8 uno che accetta un no come risposta. Infatti quella notte stessa, due sicari arrivano sul luogo per ucciderli, ma sono uccisi da Mercer che, consumandone uno, scopre che il mandante \u00e8 proprio Zurich.\nDesideroso di proteggere le due persone che sembrano avergli dato amore, Mercer attacca la base del criminale, distrugge rapidamente le sue forze di sorveglianza e lo consuma, scoprendo per\u00f2 che Flint, in passato, era un torturatore al servizio di Zurich, responsabile della sofferenza di molte persone.\nSconvolto dalla scoperta, affronta Flint, che giura di aver cambiato vita ma, incapace di perdonarlo, lo uccide. A quel punto cerca di convincere Autumn, che non ha visto nulla, a scappare con lui, ma scopre che i suoi soldi sono stati rubati dalla ragazza, che gli spara senza rimorso in testa, deridendolo per la sua ingenuit\u00e0. La creatura per\u00f2, si rigenera subito e uccide senza piet\u00e0 la sconvolta Autumn.\nIn seguito a tali eventi, Mercer decide che gli umani sono tutti esseri disgustosi, dal primo all'ultimo, e che \u00e8 suo compito costruire un mondo migliore.\n\"Prototype 2\".\nAlex Mercer ritorna a New York, ormai rinominata \"New York Zero\", dopo quattordici mesi, e diffonde nuovamente il virus Blacklight a Penn Station, lo stesso luogo dove Alex Mercer, il ricercatore della GENTEK, lo aveva liberato tempo prima. Successivamente, infetta numerosi individui, principalmente soldati della Blackwatch e ricercatori della GENTEK, creando gli \"Evoluti\", spie all'interno delle due organizzazioni capaci anche di sfruttarne le risorse e sabotarne i progetti. Con la nuova diffusione del virus, il suo nome torna sulla bocca di tutti, come il responsabile della situazione, e la citt\u00e0 \u00e8 divisa in tre zone: verde, gialla e rossa, dove lui prende residenza. Qui incontra il sergente James Heller, ex marine che ha perso la moglie e la figlia nell'epidemia e si \u00e8 arruolato nelle forze inviate nella zona rossa solo per trovare e uccidere Mercer, ritenendolo responsabile della sua perdita. Mercer, impressionato per come l'uomo lo combatte e lo insegue senza sosta nonostante sia evidente la differenza di forza, prima ne testa la determinazione con diversi ostacoli, poi lo infetta con il virus. \nRiappare nella Zona gialla, dove Heller \u00e8 appena fuggito da un laboratorio della GENTEK, dove hanno provato a ucciderlo, e gli insegna a usare l'abilit\u00e0 del consumo su un soldato Blackwatch, per mostrarli che le due organizzazioni hanno un ruolo nello sviluppo del virus e convincerlo che l'epidemia \u00e8 stata scatenata da loro per un test di armi biologiche, cos\u00ec come che lui \u00e8 innocente e non \u00e8 responsabile della morte della famiglia del sergente. Gli dice che vuole il suo aiuto per distruggere la Blackwatch e la GENTEK insieme al loro virus, ma che Heller deve prima assorbire il DNA di certe creature infette custodite nei laboratori della GENTEK. \nAll'inizio d'accordo, James Heller vuole scoprire di pi\u00f9 sui piani della Blackwatch e della GENTEK per arrivare a scoprire che uno dei pi\u00f9 importanti della seconda, Koening, \u00e8 infetto e alleato di Mercer, anche se tenta di ucciderlo per mostrare al suo padrone che Heller \u00e8 difettoso e indegno di unirsi ai loro ranghi. Mercer, giunto sul posto, dopo che Heller ha consumato lo scienziato, spiega che sta formando un esercito di evoluti creati da lui stesso per distruggere la GENTEK e la Blackwatch, e che Heller deve unirsi a loro nella zona verde. Heller per\u00f2 nota che Mercer non ha pi\u00f9 citato la distruzione del virus, intuendo che nasconde qualcosa.\nNella zona verde, grazie a un video procuratogli dal suo amico Padre Guerra, scopre che a scatenare per la seconda volta l'epidemia a New York Zero \u00e8 stato proprio Alex Mercer. Successivamente, scopre l'esistenza di una vera e propria rete di \"Evoluti\" suoi seguaci, i quali sono coinvolti in numerose operazioni, la cui pi\u00f9 importante riguarda il \"Whitelight\", una cura sviluppata per il virus. Grazie all'aiuto di Sabrina Galloway, Evoluta di Mercer che per\u00f2 vende informazioni e i suoi compagni a Heller in cambio della vita, Heller consuma diversi di loro, arrivando a scoprire che il Whitelight \u00e8 stato contaminato con il sangue di Mercer, affinch\u00e9 diffonda il virus anzich\u00e9 contrastarlo. \nMercer, furioso per come Heller abbia sabotato i suoi piani e deluso che non voglia unirsi a lui, lo attacca per ucciderlo, ma Heller sopravvive alla sua presa, distruggendogli anche una mano. Mercer a questo punto si ritira, mandando un gigantesco Goliath perch\u00e9 distrugga i restanti serbatoi di Whitelight, ma la creatura \u00e8 uccisa dal sergente. Nel frattempo, il leader degli infetti attacca il covo di Padre Guerra, uccidendo il sacerdote informatore e ritirandosi nella zona rossa.\nQui ordina agli Evoluti di trovare Maya, figlia di Heller, ancora viva e tenuta ostaggio del governo per ragioni ignote, in quanto \u00e8 interessato alla sua struttura genetica. Tuttavia Heller continua a rovinare i suoi piani, consumando tutti i suoi soldati. L'unica che riesce a trovare e portargli la bambina \u00e8 ironicamente Sabrina Galloway, la quale dopo aver aiutato il sergente, \u00e8 stata respinta da lui dopo un flirt ed \u00e8 desiderosa di vendicarsi. In un momento non mostrato, scopre che il nuovo informatore di Heller, Athena, \u00e8 Dana Mercer; tuttavia non la uccide, preferendo,a rinchiuderla insieme a Maya.\nAlla fine, Heller si confronta con la sua nemesi, scortata da numerosi Evoluti, sulla cima di un grattacielo. Qui Mercer rivela che non vuole distruggere solamente la Blackwatch e la GENTEK, ma il mondo intero. Il suo intento \u00e8 dare all'umanit\u00e0, stagnante e morente, \"un unico corpo e un'unica mente\", creando un mondo migliore senza conflitti, malattie e sofferenze. Dopo che Heller rifiuta nuovamente di unirsi a lui, Mercer rivela che intende usare sua figlia Maya, che possiede il suo stesso DNA speciale come \"madre\" del nuovo mondo. Dopo di che, attacca e consuma senza preavviso i suoi stessi Evoluti, compresa Sabrina Galloway, per potenziarsi per lo scontro finale. Infuriato pi\u00f9 che mai, Heller comincia una dura battaglia con Mercer, il quale, infine sconfitto, riconosce che Heller \u00e8 superiore a lui e finir\u00e0 per essere consumato dalla sua stessa \"creazione\", permettendogli di scoprire dove erano rinchiuse Maya e Dana.\nPoteri e abilit\u00e0.\nAlex Mercer, in quanto \"Prototype\" dispone di immense abilit\u00e0 basate sulla sua natura di muta forma. Innanzitutto, \u00e8 evidente che il suo fisico \u00e8 in grado di prodezze oltre ogni possibilit\u00e0 umana. Possiede una forza virtualmente senza limiti, ci\u00f2 spicca particolarmente quando fa compiere un volo di svariate decine di metri a un mezzo corazzato spostandolo con fare indifferente grazie a un solo braccio, ed \u00e8 normale per lui riuscire a saltare palazzi. Dopo la mutazione, acquisisce anche capacit\u00e0 acrobatiche e di sprint fuori parametro; pu\u00f2 infatti compiere piroette, salti mortali e attingere da una coordinazione e un equilibrio degni dei pi\u00f9 grandi atleti, nonch\u00e9 correre tanto veloce da tener testa a veicoli motorizzati. \nPu\u00f2 regolare facilmente la sua densit\u00e0 corporea, questo gli permette di sopravvivere a qualsiasi tipo di caduta o di non crollare sotto il peso stesso degli oggetti che solleva, ma allo stesso tempo di farsi attraversare dai proiettili con un danno quasi irrilevante, poi riparato dalla potente rigenerazione. Essa pu\u00f2 agire in poco tempo anche a partire da una pozza di sangue e altri piccoli resti del corpo, ma necessita di una scorta di \"massa biologica\" da cui prendere la materia prima. Una delle abilit\u00e0 peculiari di Mercer, difatti, \u00e8 l'assorbimento; egli pu\u00f2 acquisire la massa fisica di qualsiasi creatura vivente e questo gli permette di guarire, diventare via via sempre pi\u00f9 potente, nonch\u00e9 di acquistare nuovi poteri, capacit\u00e0 e ricordi attinenti al D.N.A. in questione. Con questa peculiarit\u00e0, dunque, potrebbe anche imparare nuove lingue, ampliare la sua cultura in svariati campi e aumentare la sua predisposizione per un determinato elemento. Un'altra caratteristica basica \u00e8 la sua pura abilit\u00e0 mutaforma: una volta assorbito qualcuno, pu\u00f2 assumerne anche le identiche sembianze, voce e comportamento fin nei minimi dettagli (siccome egli afferma di non avere un'identit\u00e0 specifica, \u00e8 tutti coloro che ha immagazzinato), abiti compresi, e in special modo pu\u00f2 trasformare parti del corpo in strumenti pi\u00f9 o meno letali. \nA differenza di James Heller, Alex non ha bisogno costante di consumare altri esseri per ottenere nuove abilit\u00e0, ma pu\u00f2 anche acquisirle da solo, seppur non immediatamente. Si va da grandi artigli, lame, scudi, pugni, fruste e persino modifiche a livello ancor pi\u00f9 circoscritto, che gli donano la visione a raggi infrarossi o quella \"infetta\", utile per identificare gli individui contagiati dal virus Blacklight. Ci\u00f2 vale anche al contrario, non per nulla possiede la facolt\u00e0 di ricoprire interamente il suo corpo di una possente armatura metallica, composta dello sconosciuto materiale che va a costituire la totalit\u00e0 delle sue armi. La massa che accumula, poich\u00e9 pu\u00f2 governarla a livello cellulare, pu\u00f2 anche espellerla, e da questo principio partono tutti i suoi attacchi pi\u00f9 devastanti, grazie ai quali pu\u00f2 scatenare tonnellate di materia a diversa solidit\u00e0, da tentacoli a speroni granitici. Ci sono poi alcune funzionalit\u00e0 minori, come la possibilit\u00e0 di planare, derivata proprio dall'espulsione di materia che, in questo caso, acquisisce il ruolo di propulsore. Grazie a ci\u00f2 pu\u00f2 anche farsi carico di spostamenti praticamente istantanei. Dopo il salto temporale di quattordici mesi, mostra di poter manipolare pi\u00f9 o meno efficacemente gli infetti da lui creati, nonch\u00e9 il potere dei tentacoli, armi gommosi ed estensibili, capaci di attaccare a media distanza.\nPoich\u00e9 ha il pieno controllo del suo corpo, \u00e8 sottinteso che non invecchi, e che sia immune alla quasi totalit\u00e0 delle patologie presenti sul pianeta, salvo alcune scatenate da sostanze appositamente studiate per ucciderlo, ma a cui si \u00e8 rapidamente adattato. \u00c8 probabile che non sia vincolato ai limiti tipici dell'essere umano, come la stanchezza e l'assenza di ossigeno.\nGrazie ai suoi poteri acquisendo conoscenze \u00e8 anche diventato perfettamente pratico di armi da fuoco.\nCome Alex Mercer, la prima persona che ha assorbito, \u00e8 in possesso di una mente brillante, tra le pi\u00f9 esperte al mondo nel campo della genetica (lo si deduce dal fatto che \u00e8 a lui che \u00e8 stato affibbiato il compito di migliorare il virus Redlight, dando vita al Blacklight), e oltre a questo \u00e8 anche uno stratega molto fine."}
{"id": "3520008", "revid": "1543377", "url": "https://it.wikipedia.org/wiki?curid=3520008", "title": "Geotermia a bassa entalpia", "text": "La geotermia a bassa entalpia \u00e8 lo sfruttamento del calore contenuto nel primo strato di sottosuolo, attraverso un fluido vettore, per mezzo di una pompa di calore (anche chiamata impianto geotermico a bassa entalpia), con le funzioni di impianto di climatizzazione degli edifici. Poich\u00e9 il calore nel sottosuolo proviene in gran parte dall'interno della Terra, la geotermia a bassa entalpia \u00e8 classificata come fonte di energia rinnovabile, nonostante la pompa di calore consumi di per s\u00e9 energia elettrica, solitamente prodotta a partire da altre fonti di energia.\nDescrizione.\nLa pompa di calore permette di scambiare il calore tra una \u201csorgente\u201d a temperatura inferiore rispetto al \u201cpozzo\u201d, ovvero il punto dove si immette il calore. In un impianto di riscaldamento, l'edificio (pi\u00f9 esattamente: il circuito dei terminali di riscaldamento dell'edificio) rappresenta il \u201cpozzo caldo\u201d; viceversa, in un impianto di condizionamento l'edificio \u00e8 la \u201csorgente fredda\u201d dalla quale viene estratto il calore. Il vantaggio economico ed energetico della pompa di calore \u00e8 dato dal rapporto tra il calore immesso o estratto dall'edificio e il consumo di energia (solitamente elettrica, oppure calore in una pompa di calore ad assorbimento), detto COP (coefficiente di prestazione), un rapporto compreso fra 3 e 6 per le pompe di calore geotermiche.\nIl suolo rappresenta per la pompa di calore una \u201csorgente\u201d (quando essa lavora in riscaldamento) o un \u201cpozzo\u201d (in modalit\u00e0 raffrescamento) di calore. Rispetto all'aria atmosferica, che \u00e8 la sorgente adoperata dalle pompe di calore aerotermiche, la temperatura del suolo ad una certa profondit\u00e0 subisce variazioni annuali molto pi\u00f9 contenute: a profondit\u00e0 di 5\u201310\u00a0m la temperatura del suolo \u00e8 pressoch\u00e9 costante tutto l'anno ed \u00e8 equivalente all'incirca alla temperatura media annuale dell'aria, ovvero circa 10-16\u00a0\u00b0C.\nCi\u00f2 significa che il suolo, rispetto all'aria, \u00e8 pi\u00f9 caldo d'inverno e pi\u00f9 fresco d'estate, a vantaggio del rendimento della pompa di calore.\nLo scambio di calore con il sottosuolo pu\u00f2 avvenire in tre modi:\nIn climi freddi, dove il carico termico dell'edificio \u00e8 sbilanciato a favore del riscaldamento, il suolo potrebbe raffreddarsi per via del prelievo di calore: \u00e8 per\u00f2 possibile accoppiare la pompa di calore geotermica a un impianto di pannelli solari termici e immagazzinare nel suolo il calore accumulato in estate.\nAltri nomi per le pompe di calore geotermiche sono \u201csistemi di geoscambio\u201d, \u201cimpianti \"closed/open loop\"\u201d, \u201cgeotermia superficiale\u201d ecc.\nIl nome \u201cgeotermia a bassa entalpia\u201d deriva dalla definizione, data dal D.Lgs. 22/2010, dei fluidi estratti dal sottosuolo per la produzione di calore e/o elettricit\u00e0: al di sotto dei 90\u00a0\u00b0C si parla di fluidi a bassa entalpia.\nI costi di installazione dell'impianto sono molto maggiori, rispetto alle soluzioni convenzionali (caldaia a metano o gasolio), tuttavia i minori costi di mantenimento permettono un recupero dell'investimento in tempi inferiori a 10 anni, con una vita dell'impianto non inferiore a 25 anni.\nNel 2010, in Europa, erano operative circa 1 milione di pompe di calore geotermiche in 19 Stati.\nStoria.\nLa pompa di calore fu teorizzata da Lord Kelvin nel 1853 e sviluppata da Peter Ritter von Rittinger nel 1855. Le pompe di calore aerotermiche si diffusero presto in Europa e Stati Uniti. Nel 1912, l'ingegnere svizzero Heinrich Zoelly invent\u00f2 la prima pompa di calore geotermica. A fine anni quaranta, Robert C. Webber invent\u00f2 la prima pompa di calore a scambio diretto.\nNel 1946 fu installata una pompa di calore geotermica nel Commonwealth Building (Portland, Oregon). Gli impianti a circuito aperto dominarono questa nicchia di mercato fino a quando, nel 1979, lo sviluppo del polibutilene per le tubazioni rese economicamente realizzabili gli impianti a circuito chiuso. Dopo la crisi petrolifera del 1973, la geotermia a bassa entalpia cominci\u00f2 a diffondersi, soprattutto in Svezia e in Germania dove, nel 1980, fu installato il primo impianto a sonde geotermiche. Nel 2004, nel mondo erano presenti circa un milione di impianti geotermici a bassa entalpia, con una potenza totale di 12 GW.\nScambiatore di calore al suolo.\nLe pompe di calore geotermiche forniscono (o sottraggono) calore all'edificio, scambiandolo con il suolo a basse profondit\u00e0 (1\u2013200\u00a0m). I componenti dell'impianto sono quindi tre: scambiatore di calore al suolo, pompa di calore e terminali di riscaldamento/raffrescamento.\nCome ricordato poc'anzi, gli scambiatori di calore al suolo si dividono in tre categorie:\nGli scambiatori possono avere diverse configurazioni, classificate per tipo di fluido e per schema. Negli impianti a scambio diretto, il circuito del refrigerante della pompa di calore \u00e8 a diretto contatto con il suolo; negli impianti a circuito chiuso viene fatto circolare un fluido contenente acqua e additivi antigelo; gli impianti a circuito aperto operano lo scambio termico sull'acqua di falda.\nScambio diretto.\nNella pompa di calore geotermica a scambio diretto, lo scambio termico avviene con il terreno. Il refrigerante in uscita dalla pompa di calore, circolando in una tubazione inserita a diretto contatto con il terreno, scambia calore con esso, e ritorna alla pompa di calore. Il nome \u201cscambio diretto\u201d implica quindi l'assenza di un circuito (e di un fluido) intermedio tra terreno e pompa di calore. Non vi sono per\u00f2 interazioni dirette tra refrigerante e terreno, se non lo scambio termico, e nel circuito di scambio con il terreno non circola acqua.\nGli impianti a scambio diretto sono molto pi\u00f9 efficienti rispetto a quelli a circuito chiuso. Ci\u00f2 \u00e8 dovuto all'assenza di un circuito intermedio (ciascuno scambiatore comporta comunque delle perdite) e dall'elevata conducibilit\u00e0 termica dei tubi di rame utilizzati per lo scambiatore, che per contro sono molto pi\u00f9 costosi rispetto ai tubi in HDPE utilizzati nelle sonde geotermiche. In confronto alle sonde geotermiche, la lunghezza richiesta \u00e8 inferiore del 70-85\u00a0% e il diametro dei tubi \u00e8 circa la met\u00e0. \u00c8 richiesto un maggior controllo di qualit\u00e0 sui tubi, perch\u00e9 il gas refrigerante potrebbe fuoriuscire anche da crepe molto piccole. Il rame deve essere protetto dalla corrosione in suoli acidi con una protezione catodica o con un anodo sacrificale.\nIn alcuni Paesi europei, questi impianti non sono pi\u00f9 ammessi, a causa del rischio di fuoriuscita di lubrificante del compressore della pompa di calore.\nCircuito chiuso.\nLa maggior parte degli impianti geotermici a bassa entalpia \u00e8 composta da tre circuiti:\nIl circuito secondario \u00e8 solitamente in polietilene ad alta densit\u00e0, all'interno del quale si utilizzano miscele di acqua e antigelo (glicole propilenico, glicole etilenico, alcol denaturato, metanolo o cloruro di calcio).\nIl glicole etilenico \u00e8 economico, ma \u00e8 tossico anche a basse concentrazioni; la pur remota possibilit\u00e0 di un suo sversamento in falda ha spinto molte autorit\u00e0 di controllo a proibirne l'utilizzo. Il glicole propilenico ha sostituito in molti casi quello etilenico, pur essendo pi\u00f9 caro e meno efficiente energeticamente. Il metanolo e l'alcol denaturato sono infiammabili e pertanto il loro utilizzo \u00e8 sconsigliabile. Negli ultimi anni si sta affermando l'utilizzo di soluzioni di cloruro di calcio, per via della maggiore economicit\u00e0 e della minore viscosit\u00e0, che riduce il consumo energetico per la pompa di circolazione (che mediamente \u00e8 pari a circa 1/10 del consumo della pompa di calore); si rendono per\u00f2 necessarie componenti idrauliche speciali anti-corrosione. Una particolare importanza \u00e8 inoltre rivestita dal materiale di riempimento della sonda (grout geotermico) e in particolare dalla sua conducibilit\u00e0 termica.\nLa pompa di circolazione pu\u00f2 essere esterna o inclusa all'interno della pompa di calore.\nNel circuito secondario sono inoltre presenti vasi di espansione e valvole di sicurezza per il controllo della pressione\nIl circuito chiuso pu\u00f2 essere installato orizzontalmente a profondit\u00e0 di 1-3m, oppure verticalmente in una perforazione effettuata appositamente (sonde geotermiche) oppure in un palo di fondazione (pali geotermici).\nCircuito chiuso verticale.\nUn circuito chiuso verticale \u00e8 composto da due o pi\u00f9 tubi installati verticalmente nel terreno, che formano un circuito chiuso nel quale scorre il fluido termovettore. La lunghezza della perforazione pu\u00f2 essere compresa tra 20 e 200 m.\nLa perforazione pu\u00f2 essere effettuata appositamente (sonda geotermica verticale), o per un palo di fondazione (pali geotermici o energy piles).\nLe sonde geotermiche possono avere configurazione a U (due tubi, mandata e ritorno, collegati al fondo), a doppia U oppure coassiale (due tubi concentrici, con la mandata nel tubo interno e il ritorno nell'anello esterno, o viceversa). All'interno del perforo, lo spazio attorno ai tubi \u00e8 solitamente riempito con un grouting geotermico, ovvero un calcestruzzo preparato con inerti silicei e additivi ad elevata conducibilit\u00e0 termica.\nLe sonde geotermiche sono molto utilizzate l\u00e0 dove non c'\u00e8 spazio sufficiente per un impianto a circuito chiuso orizzontale, o una falda idrica sfruttabile per un impianto a circuito aperto. Nei campi sonde, la distanza tra le perforazioni \u00e8 compresa tra 5 e 10 m.\nIndicativamente, le sonde geotermiche sono in grado di fornire una potenza compresa tra 40 e 70 W per metro di perforazione.\nNei pali geotermici, invece, il circuito idraulico \u00e8 inserito all'interno di un palo di fondazione. In questo modo \u00e8 possibile limitare i costi d'installazione, poich\u00e9 la perforazione non \u00e8 effettuata appositamente per le sonde. Per contro, il rendimento dell'impianto \u00e8 inferiore, sia per la minore conducibilit\u00e0 termica dei terreni argillosi nei quali si usa questo tipo di fondazione, sia per la presenza di lunghe tubazioni orizzontali superficiali di distribuzione del fluido, che comportano perdite termiche consistenti. Un esempio molto noto di queste installazioni \u00e8 l'aeroporto di Zurigo.\nLe profondit\u00e0 dei pali termici oscillano tra 10 e 30 m; il rendimento \u00e8 compreso tra 15 e 30 W per metro di perforazione, circa la met\u00e0 del rendimento delle sonde geotermiche.\nCircuito chiuso orizzontale.\nIl circuito chiuso pu\u00f2 essere posato orizzontalmente in una trincea, posta a profondit\u00e0 maggiori di quelle alla quale si pu\u00f2 verificare il congelamento del terreno. Il tubo pu\u00f2 essere lineare o a spirale (earth coils); un'altra configurazione usata talvolta \u00e8 il basket geotermico, ovvero una tubazione a spirale di altezza 2\u20133\u00a0m, inserita nel terreno. La potenza scambiabile dipende dalla lunghezza della tubazione e dall'area occupata: indicativamente, la potenza scambiabile con il terreno \u00e8 di 15-40 W/m\u00b2. Indicativamente, una casa con carico di punta di 10\u00a0kW, richiede tre tubazioni DN20 o DN 32 lunghe 120\u2013180\u00a0m.\nI tubi sono installati a 1\u20133\u00a0m di profondit\u00e0: maggiore \u00e8 la profondit\u00e0 di installazione, maggiore sar\u00e0 l'inerzia termica e migliore il rendimento della pompa di calore. Rispetto alle sonde geotermiche verticali, il rendimento della pompa di calore \u00e8 pi\u00f9 basso, tuttavia i minori costi di installazione rendono comunque competitiva questa soluzione.\nUna variante del circuito chiuso orizzontale sono gli impianti installati in piccoli stagni, che sfruttano l'inerzia termica dell'acqua.\nCircuito aperto.\nIn un circuito aperto, lo scambio termico avviene con l'acqua di falda o, pi\u00f9 raramente, proveniente da corpi idrici superficiali (fiumi e laghi).\nL'acqua prelevata pu\u00f2 essere reimmessa in un corpo idrico superficiale, oppure nello stesso acquifero da cui \u00e8 stata estratta, tramite trincee drenanti o pozzi. I due pozzi (prelievo e reimmissione) devono essere installati a una distanza sufficiente, in modo da evitare la cortocircuitazione termica, che si verifica quando l'acqua termicamente alterata dal pozzo di reimmissione (plume termico) raggiunge il pozzo di prelievo.\nIl vantaggio, rispetto agli impianti a circuito chiuso, sono:\nLo svantaggio principale di questi impianti \u00e8 il rischio di formazione di cricche e incrostazioni, che accorciano la vita utile dell'impianto. Per questo motivo, l'installazione di impianti geotermici a circuito aperto \u00e8 sconsigliata in presenza di alti contenuti di sali disciolti.\n\"Standing column well\".\nLe \"standing column well\" sono un particolare sistema a circuito aperto, nel quale si utilizza lo stesso pozzo per il prelievo a la reimmissione. L'acqua viene infatti prelevata al fondo del pozzo e, dopo lo scambio termico con la pompa di calore, reimmessa nella parte superiore del pozzo. Scendendo poi verso il fondo del pozzo, l'acqua scambia calore con la roccia circostante.\nEsistono numerose applicazioni di questa tecnologia a New York e nel New England.\nPompa di calore e terminali di climatizzazione.\nLa pompa di calore \u00e8 l'unit\u00e0 centrale degli impianti geotermici a bassa entalpia. Con la stessa macchina \u00e8 possibile effettuare il riscaldamento e il raffrescamento dell'edificio, produrre acqua calda sanitaria e alimentare serpentine per lo scioglimento di ghiaccio e neve (ad es. per rampe dei garage).\nIl trasporto del calore all'interno dell'edificio pu\u00f2 avvenire tramite aria o liquido.\nI terminali di climatizzazione pi\u00f9 adatti per le pompe di calore geotermiche sono i pannelli radianti, perch\u00e9 lavorano a temperature pi\u00f9 basse in riscaldamento e pi\u00f9 alte in raffrescamento, garantendo quindi maggiori rendimenti della pompa di calore. \u00c8 comunque possibile utilizzare i ventilconvettori: bisogna per\u00f2 tenere conto del fatto che, viste le minori temperature del fluido raggiungibili con la pompa di calore, in caso di retrofit di un impianto esistente \u00e8 necessario aumentare la portata del fluido e quindi la sezione dei tubi di distribuzione.\n\"Underground/Aquifer Thermal Energy Storage\".\nIn climi freddi, dove il consumo energetico per il riscaldamento \u00e8 molto superiore rispetto a quello per il condizionamento, il bilancio energetico del suolo pu\u00f2 essere deficitario, portando ad un suo progressivo raffreddamento, con conseguente riduzione del rendimento della pompa di calore. Un modo per rimediare a questo inconveniente \u00e8 lo stoccaggio di calore nel sottosuolo, utilizzando a tale scopo dei pannelli solari termici che ricevono calore dal sole e, senza l'ausilio della pompa di calore, immettono calore nel sottosuolo, innalzandone la temperatura. In questo modo, durante l'inverno, la pompa di calore lavorer\u00e0 con un rendimento pi\u00f9 elevato.\nQuesta soluzione si chiama \"Underground Thermal Energy Storage\" (UTES) o, nel caso di impianti a circuito aperto, \"Aquifer Thermal Energy Storage\" (ATES).\nEfficienza energetica.\nIl COP di una pompa di calore geotermica varia fra 3 e 6: ci\u00f2 significa che, per ciascun kWh elettrico consumato, vengono prodotti 3-6 kWh termici. Il rendimento di energia primaria del sistema di generazione di energia elettrica in Italia \u00e8 di circa il 40\u00a0%: ci\u00f2 significa che, per produrre 1 kWh elettrico, \u00e8 necessario consumare 1/0.4 = 2.5 kWh termici.\nDi conseguenza, una pompa di calore geotermica \u00e8 in grado di produrre da 3 a 6 kWh termici consumando 2.5 kWh termici (che, a loro volta, sono serviti per produrre 1 kWh di energia elettrica). Il rendimento di energia primaria di una pompa di calore geotermica \u00e8 quindi variabile tra il 120\u00a0% e il 240\u00a0%, mentre le migliori caldaie a condensazione raggiungono rendimenti del 90\u00a0%. Una pompa di calore geotermica, confrontata con una caldaia a condensazione, permette quindi un risparmio energetico compreso tra il 25\u00a0% e il 62,5\u00a0%.\nIl COP della pompa di calore dipende in gran parte dalle temperature dei due termostati (fluido del circuito di scambio al suolo e fluido dell'impianto di climatizzazione): minore \u00e8 la loro differenza, pi\u00f9 alto \u00e8 il COP. Di conseguenza, i terminali di climatizzazione che permettono le maggiori performance sono i pannelli radianti, che lavorano a &lt;29\u00a0\u00b0C in riscaldamento e a 16\u00a0\u00b0C in raffrescamento, seguiti dai ventilconvettori (45\u00a0\u00b0C in riscaldamento e 7\u00a0\u00b0C in raffrescamento).\nAspetti ambientali.\nSecondo l'agenzia di protezione ambientale statunitense (EPA), le pompe di calore geotermiche sono il sistema di climatizzazione pi\u00f9 efficiente, meno inquinante e pi\u00f9 conveniente economicamente.\nUno dei pi\u00f9 grandi vantaggi \u00e8 sicuramente l'assenza di emissioni sul posto, che rende questi impianti adatti alle aree urbane. Le emissioni di gas serra avvengono per\u00f2 nella fase di generazione dell'energia elettrica, e dipendono quindi dal mix energetico adottato da ciascun Paese. In Svezia, per esempio, la produzione di energia elettrica avviene solo per il 2\u00a0% con combustibili fossili, pertanto l'adozione di pompe di calore geotermiche permette riduzioni della CO2 emessa di circa il 65-77\u00a0%; in Polonia, dove il carbone \u00e8 ancora ampiamente utilizzato nelle centrali termoelettriche, gli impianti di geoscambio causano pi\u00f9 emissioni climalteranti rispetto alle caldaie a metano o gasolio. In Italia, il risparmio di emissioni rispetto ai combustibili fossili \u00e8 di circa il 30\u00a0% . Un altro impatto potenzialmente significativo \u00e8 la fuoriuscita del refrigerante della pompa di calore: nonostante i CFC siano stati aboliti a causa del loro effetto di alterazione dell'ozono, i fluidi utilizzati al loro posto (HFC) hanno ancora un elevatissimo potere di effetto serra (GWP), pari anche a pi\u00f9 di 1000 volte quello della CO2. Ciononostante, visti i limitati quantitativi di refrigerante contenuti nella pompa di calore, questo impatto ambientale \u00e8 marginale rispetto alla produzione di anidride carbonica.\nUn potenziale impatto ambientale \u00e8 rappresentato dalla fuoriuscita del fluido termovettore delle sonde geotermiche: tuttavia, viste le modeste quantit\u00e0 utilizzate e l'utilizzo di fluidi a bassa tossicit\u00e0, questo impatto \u00e8 pressoch\u00e9 trascurabile.\nGli impianti a circuito aperto possono provocare un depauperamento degli acquiferi, la contaminazione tra acquiferi differenti e, in alcuni casi, anche subsidenza.\nAspetti economici.\nLe pompe di calore geotermiche sono caratterizzate da alti costi di installazione e bassi costi di mantenimento. Di conseguenza, esse rappresentano un investimento a medio-lungo termine.\nIn generale, il risparmio sui costi di mantenimento dell'impianto oscillano tra il 20 e il 60\u00a0%, rispetto ad impianti tradizionali a combustibili fossili\nPer quanto riguarda i tempi di ritorno dell'investimento, non esistono molti dati al riguardo, tuttavia mediamente essi sono inferiori ai 10 anni e dipendono da:\nAnche le pompe di calore geotermiche possono essere installate dalle ESCO, societ\u00e0 che si caricano dei costi di installazione di interventi di efficienza energetica, condividendo i guadagni derivati dal risparmio energetico.\nIncentivi Fiscali.\nIn Italia.\nSe vengono installati impianti di condizionamento a pompa di calore in Italia, in sostituzione di impianto tradizionali esistenti, \u00e8 possibile usufruire di incentivi fiscali (detrazioni fiscali per la riqualificazione energetica degli edifici, pari al 65\u00a0% della spesa effettuata) o del Conto Energia Termico."}
{"id": "3520009", "revid": "1522738", "url": "https://it.wikipedia.org/wiki?curid=3520009", "title": "Mario &amp; Sonic ai Giochi Olimpici di Londra 2012", "text": " \u00e8 un videogioco sportivo sviluppato e pubblicato in Giappone da Nintendo e nel resto del mondo da SEGA. Il gioco possiede la licenza del Comitato Olimpico Internazionale ed \u00e8 disponibile solamente per Nintendo Wii e Nintendo 3DS.\nRiunisce i due personaggi pi\u00f9 diciotto titolari di entrambe le squadre, ogni gioco \u00e8 realizzato negli ambienti delle sedi ufficiali dei Giochi olimpici.\nDiversi gli eventi olimpici sul Wii, tra cui calcio, badminton, equitazione che faranno il loro debutto al fianco versioni migliorate di eventi gi\u00e0 esistenti come atletica, nuoto e tennis da tavolo. Il gioco Wii introdurr\u00e0 gli \"Eventi sogno\", con versioni alternative di eventi olimpici che si svolgono per\u00f2 nei vecchi luoghi di ambientazione della serie Mario e Sonic. La versione Wii introduce anche nuovi meccanismi di cooperazione e una modalit\u00e0 Party.\nNella versione Wii sono presenti 21 eventi olimpici e 10 eventi sogno, mentre nella versione 3DS sono presenti 57 eventi olimpici\nModalit\u00e0 di gioco.\nSono disponibili 20 personaggi fin dall'inizio, senza la possibilit\u00e0 di sbloccarne nuovi. Su Wii sono presenti ventuno discipline olimpiche, dieci eventi sogno ed una modalit\u00e0 aggiuntiva, Sfide Londinesi. Su 3DS ci sono 57 eventi olimpici e una modalit\u00e0 storia. Gli atleti sono divisi tra esponenti degli universi Nintendo e SEGA, e possono essere classificati in quattro differenti categorie: completo, abilit\u00e0, potenza, velocit\u00e0.\nPersonaggi.\nI personaggi disponibili sono divisi in 4 categorie: Potenti, Completi, Veloci e Abili.\nCome suggerisce il nome, i 5 personaggi \"Potenti\" sono i pi\u00f9 forti fisicamente, e quindi pi\u00f9 adatti nelle gare come il Martello o il Giavellotto. Lo stesso vale per quelli \"Veloci\" e \"Abili\". \"Completi\" sono personaggi con statistiche nella media e quindi non scarseggiano ma nemmeno eccellono in alcun campo, come ad esempio Mario, ed \u00e8 adatto a gare come la Piattaforma 10\u00a0m o il Trampolino.\nAbili.\nI personaggi sono divisi in due Team, il Team Mario e il Team Sonic.\nGruppi.\nNella versione Nintendo 3DS i personaggi sono divisi per 4 in 5 diversi gruppi a seconda delle loro abilit\u00e0 negli eventi e personalit\u00e0, a ogni gruppo spetta un certo tipo di eventi.\nPersonaggi non giocabili.\nQuesti personaggi vengono visti come avversari CPU in eventi di squadra nella versione per 3DS ma che non sono giocabili.\nEventi su Wii.\nSfide londinesi.\nSu Wii \u00e8 presente una modalit\u00e0 party, chiamata Sfide londinesi, in cui un massimo di 4 giocatori si sfidano in giochi bonus ed eventi per raccogliere figurine e completare un album. Chi completa per primo il numero stabilito di album vince e viene decretato Campione Sfide londinesi.\nTra i vari personaggi che si incontreranno nella partita, alcuni offrono figurine grandi che ricoprono 4 riquadri se il giocatore sfider\u00e0 e batter\u00e0 l'avversario. Alcuni di questi dopo che il giocatore li avr\u00e0 sconfitti appariranno di nuovo per una rivincita in un altro evento. Gli avversari sono Tartosso (Tennis tavolo e Ostacoli Sogno), Strutzi (100\u00a0m Stile libero e Badminton), Eggman Nega (Scherma e Scherma Sogno), Rouge (110\u00a0m a ostacoli), Omega (100\u00a0m piani e Staffetta 4x100\u00a0m*), Re Boo (Sprint Sogno), Jet (Disco Sogno) e Skelobowser (Salto Sogno)\nEventi su 3DS.\nA differenza della versione per Nintendo Wii, gli eventi della versione 3DS sono piccoli frammenti di determinati eventi (come ad esempio prendere il fiato, correre per passare il testimone, ecc.) Di seguito la lista degli eventi con accanto tra parentesi le squadre di personaggi a cui sono riservati."}
{"id": "3520019", "revid": "767487", "url": "https://it.wikipedia.org/wiki?curid=3520019", "title": "Genoa 1893 1967-1968", "text": "Questa voce raccoglie le informazioni riguardanti il Genoa 1893 nelle competizioni ufficiali della stagione 1967-1968.\nStagione.\nNella stagione 1967-1968 il Genoa disputa il campionato di Serie B, un torneo a 21 squadre che prevede tre promozioni e quattro retrocessioni, con 36 punti si piazza in quindicesima posizione, per ottenere la salvezza \u00e8 costretto a disputare ben sette partite di spareggio. Salgono in Serie A il Palermo, il Verona ed il Pisa, retrocedono in Serie C il Potenza, il Novara e dopo gli spareggi salvezza il Messina ed il Venezia.\nA seguito della liquidazione della vecchia societ\u00e0, trasformata in societ\u00e0 per azioni il 5 settembre 1966, dal 18 luglio 1967 il club cambia nome da Genoa Cricket and Football Club in Genoa 1893. Una salvezza sofferta quella ottenuta in questa stagione, raggiunta solo dopo una interminabile serie di spareggi, per il grifone in questa sofferta stagione cadetta. Partito il torneo con Livio Fongaro sulla panchina, \u00e8 stato sostituito dopo la sconfitta di Palermo del 10 dicembre da Aldo Campatelli, la squadra rossobl\u00f9 ha avuto in Enzo Ferrari il finalizzatore del proprio gioco, autore di 13 reti in campionato. Se nel corso del torneo si \u00e8 stati sempre in bilico fino al 21 luglio 1968, giorno dell'ultimo spareggio giocato a Bergamo che ha sancito la salvezza, anche in Coppa Italia, a inizio della stagione, il Genoa non fa molta strada, estromesso al primo turno dal Bari.\nMaglie.\nLa maglia per le partite casalinghe presentava i colori rossoblu.\nOrganigramma societario.\nArea direttiva\nArea tecnica\nCampionato.\nSpareggi.\nVerdetto : Il Messina retrocede in Serie C, per designare la seconda retrocessione si rendono necessari altri spareggi a quattro squadre.\nUlteriori Spareggi.\nVerdetto: Retrocede in Serie C il Venezia, con Messina, Novara e Potenza."}
{"id": "3520022", "revid": "767487", "url": "https://it.wikipedia.org/wiki?curid=3520022", "title": "La vendetta di una pazza", "text": "La vendetta di una pazza \u00e8 un film del 1951, diretto da Pino Mercanti, tratto dall'omonimo romanzo di Carolina Invernizio.\nTrama.\nDopo il suicidio del suo amante, ingiustamente accusato di omicidio, una ragazza di buona famiglia accetta di sposarsi perch\u00e9 incinta.\nDopo aver dato alla luce una bambina, viene ricoverata in una clinica perch\u00e9 impazzita mentre il marito trova subito un'amante.\nNel corso degli anni l'uomo dilapida il patrimonio della moglie e tenta in tutti i modi di appropriarsi anche di quello della figlia tramite il matrimonio combinato con il suo socio in affari. La donna, nel frattempo guarita, torna a casa e scopre che il marito \u00e8 il vero responsabile del delitto del quale era stato accusato il fidanzato e i suoi problemi finanziari.\nI due uomini cercano di uccidere madre e figlia ma l'innamorato di quest'ultima le trae in salvo e mentre il socio viene arrestato il marito viene colpito a morte.\nProduzione.\nIl film \u00e8 ascrivibile al filone dei melodrammi sentimentali, comunemente detto \"strappalacrime\", allora molto in voga tra il pubblico italiano (in seguito ribattezzato dalla critica con il termine \"neorealismo d'appendice\").\nFu prodotto da Fortunato Misiano per la Romana Film, ed \u00e8 stato girato all'interno degli Stabilimenti Titanus della Farnesina a Roma.\nDistribuzione.\nIl film fu distribuito nel circuito cinematografico italiano a partire dal 25 novembre del 1951.\nIncassi.\nIncasso accertato a tutto il 31 marzo 1959: 177.079.353 lire dell'epoca."}
{"id": "3520023", "revid": "729019", "url": "https://it.wikipedia.org/wiki?curid=3520023", "title": "Douglas Bader", "text": "Esperienze di volo.\nBader si arruol\u00f2 nella RAF nel 1928 e ottenne la nomina ad ufficiale nel 1930. Nel dicembre del 1931 durante delle acrobazie aeree cadde con il proprio aeroplano e perse entrambe le gambe. Dopo essere stato sul punto di morte, riusc\u00ec a guarire, riprese l'addestramento aereo e chiese la riabilitazione come pilota. Malgrado l'assenza di norme specifiche applicabili alla sua situazione, fu messo a riposo per motivi medici. Tuttavia, dopo lo scoppio della seconda guerra mondiale nel 1939, a Bader fu permesso di tornare a far parte della RAF. Mise a segno i primi abbattimenti sui cieli di Dunkerque, durante la battaglia di Francia nel 1940. Prese quindi parte alla battaglia d'Inghilterra e divenne amico e sostenitore di Trafford Leigh-Mallory e della tattica aerea da lui proposta, nota come \"Big Wing\".\nNel mese di agosto 1941 Bader venne catturato dai tedeschi in Francia. Incontr\u00f2 e divenne amico di Adolf Galland, un asso dell'aviazione tedesca di primo piano. Le circostanze nelle quali Bader venne abbattuto nel 1941 sono controverse e recenti ricerche suggeriscono che il suo aereo fu vittima di fuoco amico. Nonostante il suo handicap, Bader tent\u00f2 numerosi tentativi di fuga e alla fine fu inviato al campo di prigionia del castello di Colditz. Rimase l\u00ec fino a quando il campo non venne liberato dalla Prima Armata del United States Army nell'aprile 1945.\nBader lasci\u00f2 definitivamente la RAF nel febbraio 1946 e in seguito lavor\u00f2 nel settore petrolifero.\nDopo la guerra.\nBader promosse alcune campagne per i disabili, per le quali fu nominato Knight Bachelor nel 1976, e continu\u00f2 a volare fino a quando la cattiva salute lo costrinse a fermarsi nel 1979. Mor\u00ec tre anni dopo, il 5 settembre 1982, per un improvviso attacco di cuore.\nCuriosit\u00e0.\nLa sua vita e la sua carriera nella RAF fino alla fine del conflitto furono il soggetto di un libro (\"Il cielo \u00e8 la mia meta\"), scritto da Paul Brickhill (egli stesso pilota di Spitfire durante la guerra), da cui fu tratto un film di successo nel 1956: \"Bader il pilota\"."}
{"id": "3520025", "revid": "228587", "url": "https://it.wikipedia.org/wiki?curid=3520025", "title": "Gas naturale compresso", "text": "Il Gas naturale compresso (sigla GNC) \u00e8 un combustibile fossile ottenuto comprimendo il gas naturale (che \u00e8 composto principalmente da metano (CH4)), fino a meno dell'1% del volume che occupa alla pressione atmosferica normale. \u00c8 conservato e distribuito in contenitori rigidi ad una pressione di 200-248 bar (2.900-3.600 psi) solitamente forme cilindriche o sferiche. La densit\u00e0 energetica volumetrica del GNC \u00e8 stimata essere al 42% di gas naturale liquefatto ed al 25% di gasolio.\n\u00c8 utilizzato nelle tradizionali auto a motore a scoppio a benzina che sono state convertite in vetture bi-fuel (benzina / GNC). I veicoli a gas naturale sono sempre pi\u00f9 utilizzati nelle regioni Asiatica-Pacifica, America Latina, Europea e Americana a causa di aumento dei prezzi della benzina.\nIn risposta ai prezzi elevati del carburante e alle preoccupazioni ambientali, il gas naturale compresso comincia ad essere utilizzato anche nei tuk-tuk, pick-up, camion, negli autobus e nei treni.\nUsi.\nAutomobili.\nIn tutto il mondo, dal 2009 ci furono 11,2 milioni veicoli a gas naturale, guidati dal Pakistan con 2,5 milioni, Argentina (1,8 milioni), Iran (1,7 milioni), Brasile (1,6 milioni) e India (725.000). La regione Asiatica-pacifica, leader con 5,7 milioni di veicoli a gas naturale, \u00e8 seguita dall'America Latina con quasi 4 milioni di veicoli.\nLe automobili a GNC disponibili in Europa sono veicoli bi-fuel quindi bruciano un combustibile alla volta. Il loro \u00e8 un motore standard a benzina a combustione interna. Questo significa che possono indifferentemente funzionare sia a benzina, situata in serbatoio di benzina, sia a GNC, situato in una bombola posizionata nel bagagliaio dell'auto. Il guidatore pu\u00f2 selezionare quale combustibile bruciare, semplicemente girando un interruttore sul cruscotto. Tutti i veicoli a benzina esistenti possono essere convertiti in veicoli bi-fuel (benzina / GNC). I Negozi autorizzati possono eseguire il riadattamento. Questo comporta installare un serbatoio a gas naturale compresso nel bagagliaio quindi installare i tubi di collegamento, installare un sistema ad iniezione di GNC e l'elettronica.\nDiversi produttori (FIAT, Opel, Peugeot, Volkswagen, Toyota, Honda e altri) vendono automobili bi-fuel. Nel 2006, FIAT ha introdotto il \"Tetrafuel Siena\" nel mercato brasiliano; equipaggiata con un motore che funziona con E100, E25 (benzina Standard brasiliana), benzina e GNC.\nLocomotive.\nLe locomotive a GNC sono gestite da ferrovie diverse.\nLa Napa Valley Wine Train adatt\u00f2 una locomotiva diesel per funzionare a gas naturale compresso nel 2002. Questa locomotiva convertita \u00e8 stata aggiornata per permetterle di utilizzare un computer che controllasse il sistema di iniezione del carburante nel maggio del 2008. Ora \u00e8 la locomotiva principale della Napa Valley Wine Train.\nNel Ferrocarril Central Andino, in Per\u00f9, corre una Locomotiva a GNC su una linea di trasporto merci dal 2005.\nLe locomotive a gas naturale compresso solitamente sono locomotive a gasolio che sono state convertite per utilizzare generatori gas naturale compresso, invece di generatori diesel per produrre l'elettricit\u00e0 che aziona i motori del treno.\nAlcune locomotive a GNC sono in grado di infiammare i loro cilindri solo quando c'\u00e8 una domanda di energia, che, in teoria, d\u00e0 loro una maggiore efficienza dei consumi rispetto ai motori diesel tradizionali. Il GNC, inoltre, \u00e8 pi\u00f9 conveniente rispetto alla benzina o al gasolio.\nSituazione nel mondo.\nL'uso di metano (GNC) per i veicoli inizi\u00f2 nel anni 1930 in Italia e la sua diffusione continu\u00f2 ad intermittenza fino ad oggi. Dal 2008 ci fu una grande espansione sul mercato per i veicoli a gas naturale (GNC e GPL) causato dalla crescita dei prezzi della benzina e dalla necessit\u00e0 di ridurre le emissioni di inquinamento atmosferico.\nPrima del 1995 l'unico modo per avere una vettura alimentata a gas naturale era avere un kit dal mercato degli accessori. I grandi produttori erano Landi Renzo, Tartarini Auto, Prins Autogassystemen, OMVL, Biga, ... e AeB per componenti elettronici utilizzati dalla maggior parte del produttore del kit.\nDopo il 1995 le vetture bi-fuel (benzina / GNC) sono rese disponibili da diversi grandi produttori. Attualmente Fiat, Opel, Volkswagen, Citro\u00ebn, Renault, Volvo e Mercedes vendono vari modelli di auto e camion di piccole dimensioni che sono alimentate a benzina / GNC. Solitamente i componenti del serbatoio del GNC utilizzati dalle grandi case automobilistiche sono in realt\u00e0 prodotte da ditte secondarie automobilistiche. Ad esempio Fiat li compra da Tartarini Auto, Volkswagen utilizza Teleflex GFI e componenti Landi Renzo.\nIn Italia ci sono pi\u00f9 di 1173 stazioni a GNC (febbraio 2013). In Germania sono molto attesi i veicoli a gas naturale compresso. Infatti hanno l'obbiettivo di raggiungere le due milioni di unit\u00e0 per il trasporto a motore a GNC entro il 2020. Il costo per il GNC \u00e8 tra 1/3 e 1/2 minore rispetto agli altri combustibili fossili in Europa. Oggi (settembre 2012) ci sono pi\u00f9 di 900 stazioni di rifornimento a GNC in Germania.\nIn Portogallo ci sono 4 stazioni di rifornimento di gas naturale compresso, ma 3 di loro non lo vendono al pubblico. Solo a Braga si pu\u00f2 trovare una stazione che vende il gas anche ai cittadini che si trova sulla stazione locale degli autobus urbani.\nIn Bulgaria, ci sono 100 stazioni di rifornimento a GNC (settembre 2012). Possono essere trovate nella maggior parte delle grandi citt\u00e0 della Bulgaria. Parecchie se ne trovano a Sofia, a Plovdiv ed a Stara Zagora. Cos\u00ec come nelle citt\u00e0 sul Mar Nero come Varna, Burgas, Neseb\u0103r e Kavarna. I Veicoli a GNC stanno diventando sempre pi\u00f9 diffusi nel paese.\n\u00c8 utile sapere che le stazioni a GNC in Bulgaria operano con il beccuccio standard italiano tipico per l'Europa orientale e non con l'ugello NGV1 utilizzata in Germania, Austria, Francia, Belgio e altri paesi europei.\nQuesto carburante \u00e8 utilizzato da maggior parte dei tassisti a causa del suo prezzo molto inferiore rispetto alla benzina.\nNella Repubblica di Macedonia, vi \u00e8 una stazione di GNC situata nella capitale Skopje, ma non \u00e8 per uso pubblico. Solo una ventina di autobus della locale compagnia di trasporto pubblico possono utilizzare una miscela di gasolio e GNC. La prima stazione di GNC commerciale a Skopje \u00e8 in fase avanzata di sviluppo ed \u00e8 previsto che entri in funzione nel luglio 2011.\nIn Serbia, ci sono 6 stazioni di rifornimento di GNC pubbliche Nella capitale Belgrado e vicino alle citt\u00e0 di Pan\u010devo, Kru\u0161evac e \u010ca\u010dak. L'ugello italiano standard \u00e8 utilizzato in questi.\nIn Croazia, vi \u00e8 solo una stazione di GNC situata vicino al centro di Zagabria, l'uguello di rifornimento del carburante italiano \u00e8 utilizzato anche l\u00ec. Almeno 60 autobus a GNC sono in uso come una forma di trasporto pubblico.\nIn Svezia vi sono attualmente (settembre 2012) 138 stazioni di rifornimento a gas naturale compresso a disposizione del pubblico (rispetto alle circa 10 stazioni di rifornimento a GPL), localizzate principalmente nelle regioni meridionali e occidentali del paese e nella regione di M\u00e4lardalen.\nMolte delle prossime stazioni di rifornimento sono situate nella regione settentrionali del paese. Ci sono approssimativamente 14.500 veicoli a GNC in Svezia (2007) di cui circa 13.500 sono le autovetture e il resto comprende autobus e camion. [32] A Stoccolma, l'azienda di trasporto pubblico SL attualmente opera con 50 autobus a GNC tuttavia hanno una grande capacit\u00e0. Il governo svedese ha recentemente prolungato delle sovvenzioni dal 2009/12/31 al 2010/12/31 per lo sviluppo delle stazioni di rifornimento di GNC. In Spagna l'EMT Madrid utilizza i motori a GNC per i suoi 351 autobus regolari. \u00c8 raro vedere un altro tipo di veicolo GNC perch\u00e9 non ci sono stazioni di rifornimento di gas naturale compresso.\nNel settembre 2012 ci sono 37 stazioni di rifornimento di GNC pubblico nella Repubblica Ceca, soprattutto nelle grandi citt\u00e0.\nDistributori di metano.\nItalia: aggiornamento del numero stazioni di rifornimento metano compresso per uso autotrazione (o distributori metano):"}
{"id": "3520028", "revid": "253269", "url": "https://it.wikipedia.org/wiki?curid=3520028", "title": "Russell Tovey", "text": "Biografia.\nTovey, che \u00e8 apertamente gay, lavora in campo teatrale, cinematografico e televisivo. \u00c8 noto principalmente per il ruolo di George Sands nella serie televisiva della BBC \"Being Human\" e per il ruolo di Kevin Matheson nella serie televisiva \"Looking\". Dal 2016 interpreta il ruolo di Harry Doyle nella serie televisiva statunitense \"Quantico\".\nDoppiatori italiani.\nNelle versioni in italiano delle opere in cui ha recitato, Russell Tovey \u00e8 stato doppiato da:\nDa doppiatore \u00e8 stato sostituito da:"}
{"id": "3520037", "revid": "1676645", "url": "https://it.wikipedia.org/wiki?curid=3520037", "title": "Filippo Severati", "text": "Biografia.\nIl Severati fu un ottimo disegnatore e incisore; si era formato a Roma presso l'Accademia di San Luca, allievo seconda generazione del pittore Tommaso Minardi: divenne membro della commissione artistica della Calcografia Camerale ove sono conservati i suoi disegni. \nNel marzo 1983 il fotografo Claudio G. Pisani pubblic\u00f2 sulla rivista \"Frigidaire\" un articolo con molte foto dei dipinti del pittore. Lo stesso fotografo, inoltre, trov\u00f2 presso l'Archivio di Stato il brevetto del pittore \"sulla pittura a fuoco su supporto di porcellana e lava vulcanica\", a seguito del quale, Papa Pio IX aveva insignito Severati del titolo di \"Porcellanista\":\ntale tecnica ha permesso la quasi perfetta conservazione di quasi tutte le opere di Filippo Severati giunte fino a noi. \nLa maggior parte di tali opere si pu\u00f2 ammirare ancora oggi presso il Cimitero Monumentale del Verano di Roma: non a caso, Severati \u00e8 conosciuto anche con lo pseudonimo de \"il pittore del Verano\". A distanza di oltre 120 anni e malgrado le intemperie climatiche, i ritratti funebri eseguiti da Filippo Severati sono giunti fino a noi in condizioni pressoch\u00e9 perfette, meravigliosamente ben conservate e con i colori ancora vividi e luminosi.\nLe spoglie mortali di Filippo Severati riposano allo stesso Cimitero del Verano. Cos\u00ec recita l'epitaffio inciso sopra il monumento funebre dedicato a Filippo Severati:\nOpere.\nAlcuni Medaglioni sono stati segnalati presso i cimiteri di Arezzo, Orvieto e in provincia di Ascoli Piceno; un ritratto di un giovane sposo morto a 21 anni \u00e8 stato ritrovato nelle Basilica di Gallese (provincia di Viterbo). Il primo ritratto ad essere stato esposto \u00e8 quello di Anna Bisori nel cimitero di Frascati. \nMolte opere dell'Artista presenti al cimitero del Verano risultano essere state trafugate.."}
{"id": "3520040", "revid": "1305772", "url": "https://it.wikipedia.org/wiki?curid=3520040", "title": "Trisettore", "text": "In matematica e geometria si definisce trisettore o triplicatore uno strumento che consente la trisezione dell'angolo ossia la suddivisione di un angolo in tre parti uguali.\nIn generale, gli elementi fondamentali di un trisettore sono quattro aste principali vincolate tutte ad un perno, attorno al quale esse ruotano, e tra loro, a due a due, da altre asticelle con estremi vincolati a perni o a muoversi lungo particolari traiettorie, al fine di mantenere uguali le ampiezze dei tre angoli formati dalle aste principali durante il loro moto di rotazione intorno al perno.\nEsistono diversi tipi di trisettori che si distinguono per i vari modi in cui le quattro aste principali che determinano la trisezione sono vincolate tra loro.\nTali tipi di trisettori si distinguono anche per l'ampiezza massima degli angoli che possono in effetti trisecare.\nI pi\u00f9 diffusi tipi di trisettore sono:"}
{"id": "3520051", "revid": "1573940", "url": "https://it.wikipedia.org/wiki?curid=3520051", "title": "Chiesa di San Salvatore agli Orefici", "text": "La chiesa di San Salvatore agli Orefici \u00e8 una chiesa storica di Napoli ubicata in via Gaetano Azzariti al Borgo Orefici.\nStoria.\nS'ignora l'epoca di fondazione della struttura. \u00c8 noto che la chiesa fu un punto di riferimento nella zona Orefici; infatti l'accresciuta importanza dell'immobile fa presupporre che tra seconda met\u00e0 del XVI secolo e la prima del XVII secolo sia stato realizzato l'acquisto del palazzo nobiliare confinante, con la conversione di quest'ultimo a piccolo monastero. In questo periodo di espansione si dovrebbero collocare i lavori di restauro della chiesa e gli affreschi.\nL'edificio, scampato al Risanamento e alle bombe delle Fortezze Volanti, fu danneggiatodopo il sisma del 1980; probabilmente in questo periodo furono eseguiti rastrellamenti degli altari e degli arredi. Negli ultimi anni la struttura fu adibita a cucina di una trattoria cancellando irreversibilmente gli affreschi ed alternado la volumetria degli interni con la realizzazione di una controsoffittatura di scarsa qualit\u00e0, alle pareti sono attaccate ancora le piastrelle. Negli ultimi anni, con la caduta di calcinacci, si \u00e8 scoperta una testa di leone facente parte dell'originario palazzo nobiliare."}
{"id": "3520052", "revid": "2232024", "url": "https://it.wikipedia.org/wiki?curid=3520052", "title": "Amyda cartilaginea", "text": "La tartaruga dal guscio molle asiatico o tartaruga dal guscio molle dai raggi neri (Amyda cartilaginea) \u00e8 una specie di tartaruga dal guscio molle della famiglia Trionychidae. Nonostante il nome, non \u00e8 l'unica tartaruga dal guscio molle in Asia (la maggior parte delle trionichine sono asiatiche).\nDescrizione.\nL'\"Amyda cartilaginea\" ha un guscio che cresce da 70 a 80 cm di lunghezza. Il guscio della tartaruga giovanile ha un aspetto ruvido; gli adulti hanno un guscio che \u00e8 morbido e di consistenza coriacea. Questa tartaruga \u00e8 di taglia media, cresce fino a pesare tra i 15 e i 25 kg, con rapporti non confermati che affermano che l\"'Amyda cartilaginea\" pu\u00f2 arrivare a pesare fino a 105 kg. Il suo carapace \u00e8 di forma ovale; sulle tartarughe adulte il suo colore varia dal tenue oliva al verde-marrone. Sui giovani, il carapace \u00e8 marrone scuro o nero, tuttavia questo colore sbiadisce con l'et\u00e0. Sul guscio si possono trovare punti gialli e occasionali macchie nere, ma anche questi svaniscono man mano che la tartaruga invecchia. Il suo piastrone \u00e8 sessualmente dimorfico, appare bianco nei maschi e grigio nelle femmine.\nLa testa di \"Amyda cartilaginea\" pu\u00f2 essere nera o marrone. La sua testa mostra tipicamente punti gialli che a volte sembrano fondersi insieme, creando strisce allungate. Quando la tartaruga invecchia, la sua regione della nuca diventa bianca o grigia. Un tratto che aiuta a differenziare la tartaruga dal guscio molle asiatico da altre specie simili \u00e8 il suo muso notevolmente allungato. Questo \u00e8 un adattamento che, unito alla sua grande flessibilit\u00e0, aiuta la tartaruga a respirare quando si \u00e8 seppellita. L'aumento dello scambio gassoso, risultato di un adattamento noto come \"respirazione faringale\", consente alla tartaruga dal guscio molle asiatico di rimanere immersa nell'acqua per lunghi periodi di tempo. L'Amyda cartilaginea ha diversi tubercoli permanenti sul collo; questi tubercoli possono apparire gialli o neri. Anche gli arti della tartaruga dal guscio molle asiatico hanno macchie gialle, ma di solito sono in quantit\u00e0 inferiore e difficili da distinguere. I suoi piedi sono larghi e piatti, simili a pagaie. Come nota descrittiva finale, i maschi hanno code pi\u00f9 lunghe e pi\u00f9 spesse rispetto alle femmine.\nDistribuzione.\nL\"'Amyda cartilaginea\" si trova in Bangladesh (regione di Bandarban), Brunei, Cambogia, India nord-orientale, Indonesia (Java, Kalimantan), Laos, Malesia (Sabah, Sarawak), Myanmar, Singapore, Thailandia e Vietnam.\nBiologia.\nSi nutre di pesci, anfibi e altre creature acquatiche.\nLa femmina depone covate composte da 4 a 8 uova, ma \u00e8 probabile che gli esemplari pi\u00f9 grandi ne depongano anche 30. Talvolta un'unica femmina pu\u00f2 avere pi\u00f9 covate nel corso dello stesso anno, anche tre o quattro. L'incubazione dura tra i 130 e i 140 giorni.\nTassonomia.\nViene fatta una distinzione tra due sottospecie:\n\"Amyda ornata\" era precedentemente classificata come sottospecie di \"Amyda cartilaginea\".\nRapporti con l'uomo.\nL\"'Amyda cartilaginea\" \u00e8 fondamentale per il commercio nelle aree in cui risiede, come l'Asia e l'India. \u00c8 una delle poche specie raccolte dove risiedono naturalmente, fornendo cibo alle persone nelle aree circostanti. Sono un alimento importante nella cultura del Sarawak. Queste aree hanno una scarsa variet\u00e0 di cibo. Tuttavia, lo sfruttamento e il commercio di \"Amyda cartilaginea\" potrebbero danneggiare la popolazione della tartaruga. Milioni di tartarughe dal guscio molle asiatiche vengono spedite in queste regioni ogni giorno, causando la spedizione di pi\u00f9 di quanto viene prodotto nel loro habitat. Gli Stati Uniti hanno alcune regioni in cui risiedono queste tartarughe e partecipavano anche al commercio della tartaruga dal guscio molle asiatica. Tuttavia, una volta che questo commercio ha dimostrato di avere qualche pericolo per la popolazione della tartaruga, sono state messe in atto leggi per interrompere il commercio di \"Amyda cartilaginea\" negli Stati Uniti. In seguito, anche altri paesi hanno iniziato a farlo."}
{"id": "3520054", "revid": "637734", "url": "https://it.wikipedia.org/wiki?curid=3520054", "title": "Amyda", "text": ""}
{"id": "3520065", "revid": "31886", "url": "https://it.wikipedia.org/wiki?curid=3520065", "title": "George Perkins Marsh", "text": "Fu una delle maggiori figure intellettuali degli Stati Uniti nel XIX secolo, considerato da molti come il primo ecologista americano.\nEgli altern\u00f2 l'attivit\u00e0 politica e diplomatica allo studio di varie discipline. \nFu membro del Congresso degli Stati Uniti e rappresentante del suo paese nell'Impero Ottomano e, dal 1861, in Italia, dove si stabil\u00ec fino alla morte.\nIl Parco Storico Nazionale Marsh-Billings Rockefeller, dedicato alla cultura e alla storia della conservazione e dei parchi, deve a lui il suo nome.\nBiografia.\nNacque a Woodstock, nel Vermont, da una agiata famiglia dell'aristocrazia del New England ed ebbe, quindi, la possibilit\u00e0 di fare buoni studi. \nSi laure\u00f2 al Phillips Academy nel 1816 e al Dartmouth College, con il massimo dei voti, nel 1820.\nDopo una iniziale professione forense e la sfortunata esperienza negli affari, si dedic\u00f2 alla vita politica, ai viaggi e soprattutto agli studi. \nSi spos\u00f2 nel 1828 ed ebbe due figli, ma nel 1833 la moglie e il figlio maggiore morirono a pochi giorni di distanza l'uno dall'altra.\nNel 1839 si rispos\u00f2 con Caroline Crane.\nVenne eletto al Congresso degli Stati Uniti nel 1840 come membro del Partito Whig. Diede impulso alla fondazione dello Smithsonian Institution e alla riorganizzazione della Biblioteca del Congresso.\nNel 1849, il presidente Zachary Taylor (1784-1850) lo invi\u00f2 come ambasciatore degli Stati Uniti d'America in Turchia dove ricopr\u00ec questa carica diplomatica per circa quattro anni.\nGli anni in Turchia gli diedero l'opportunit\u00e0 di viaggiare a lungo in Egitto e in Terra Santa e anche in tutta Europa sud-orientale.\nNel 1852-1853, fu mandato in Grecia dopo l'arresto di un missionario americano, Jonas King (1792-1869).\nTorn\u00f2 nel Vermont nel 1854 e fino al 1857 ricopr\u00ec altre cariche pubbliche come sovrintendente della pesca e delle ferrovie. \nNel 1861, il Presidente Abraham Lincoln (1809-1865) lo invi\u00f2 a rappresentare gli Stati Uniti in Italia. Ambasciatore presso il Regno di Italia, ha abitato in tutte e tre le capitali: Torino, Firenze, Roma.\nMor\u00ec a Vallombrosa ed \u00e8 sepolto nel cimitero protestante di Roma.\nNel corso dell'attivit\u00e0 al Congresso e di rappresentante all'estero del suo paese, si dimostr\u00f2 sensibile ai temi sociali e politici caldi dell'epoca: avvers\u00f2 la guerra contro il Messico per la sua natura imperialistica; appoggi\u00f2 la causa dell'indipendenza e dell'unit\u00e0 italiana; fu ammiratore di Garibaldi e si adoper\u00f2 perch\u00e9 gli fosse affidato il comando delle truppe federali durante la guerra di secessione americana. \nFu inoltre convinto propugnatore dell'uguaglianza dei diritti e della partecipazione civile delle donne.\nOpere.\nMarsh fu anche un abile linguista, capace di parlare e scrivere correntemente in scandinavo e in una mezza dozzina di altre lingue europee. Scrisse, inoltre, numerosi articoli per la \"Johnson's Universal Cyclopaedia\". Le sue pubblicazioni principali sono:\nLo scritto \"Man and Nature\" , nella quale Marsh raccolse le sue osservazioni sui fenomeni naturali che aveva osservato in tante parti del mondo nel corso di tanti anni. Il titolo del libro, nelle intenzioni originarie di Marsh avrebbe dovuto essere: \"Man the disturber of nature's harmonies\". (Grande Enciclopedia Treccani, Appendice X - L-Z pagina 557)\nC'\u00e8 anche da considerare che Marsh scrisse \"Man and Nature\" all'et\u00e0 di sessant'anni e che aveva alle spalle una ricca esperienza intellettuale e pratica, frutto di vasti interessi e di svariate esperienze."}
{"id": "3520070", "revid": "13964", "url": "https://it.wikipedia.org/wiki?curid=3520070", "title": "Vini sardi", "text": ""}
{"id": "3520075", "revid": "110157", "url": "https://it.wikipedia.org/wiki?curid=3520075", "title": "Alburitel", "text": "Alburitel \u00e8 una \"freguesia\" del comune portoghese di Our\u00e9m. Ha un'area di 11,51 km\u00b2 e una popolazione di 1.163 abitanti. \u00c8 divisa in due parti, Alburitel e Toucinhos. Non ha un vero e proprio centro urbano e le abitazioni sono sparse e inframmezzate da spazi verdi. La citt\u00e0 \u00e8 una meta turistica locale, per quanto le vie di comunicazioni non siano eccellenti e il clima piuttosto freddo. "}
{"id": "3520084", "revid": "1543377", "url": "https://it.wikipedia.org/wiki?curid=3520084", "title": "Japan Soccer League Cup 1990", "text": "La Japan Soccer League Cup 1990 \u00e8 stata la quindicesima edizione del torneo calcistico organizzato dalla Japan Soccer League, massimo livello del campionato giapponese di calcio.\nRisultati.\nPrimo turno.\nLe gare del primo turno preliminare si sono disputate il 19 agosto 1990.\nSecondo turno.\nLe gare del secondo turno preliminare si sono svolte il 25 agosto: videro in lizza le dodici squadre qualificate al turno precedente (7 provenienti dal primo raggruppamento, 5 dal secondo) pi\u00f9 Nissan Motors e Yamaha Motors qualificate automaticamente in quanto finaliste dell'edizione precedente.\nQuarti di finale.\nGli incontri validi per i quarti di finale del torneo si sono svolti il 26 agosto: tutte le squadre che vi partecipano giocano nel primo raggruppamento, salvo il Cosmo Oil\nSemifinali.\nGli incontri di semifinale del torneo si sono svolti il 31 agosto.\nFinale.\nDopo la pausa dell'edizione precedente, la sede dell'incontro di finale del torneo fu riportata al Mizuho Rugby Stadium di Nagoya. La gara, svoltasi il 2 settembre 1990, vide la terza partecipazione consecutiva da parte del Nissan Motors, detentore del torneo. Per il Furukawa Electric, fu invece la quinta finale disputata."}
{"id": "3520085", "revid": "729019", "url": "https://it.wikipedia.org/wiki?curid=3520085", "title": "Stazione di Montecorvino", "text": "La stazione di Montecorvino appartiene alla ferrovia Salerno-Reggio Calabria e sorge a pochi passi dal centro del comune di Bellizzi.\nLa stazione fu inaugurata nel 1863 quando Bellizzi sorgeva ancora nel comune di Montecorvino Rovella. Sicch\u00e9 qualche anno fa \u00e8 stato deciso di aggiungere al nome del vecchio comune, anche quello attuale, pertanto sono stati cambiati anche tutti i cartelli, che ora indicano: \"Montecorvino Rovella-Bellizzi\", anche se la dicitura ufficiale di RFI \u00e8 rimasta solo \"Montecorvino\".\nI binari sono 2, il primo, su cui transitano i treni in direzione di Salerno-Napoli, e il secondo su cui transitano invece i treni in direzione di Battipaglia-Potenza-Sapri. Fino a poco tempo fa esisteva un passaggio a livello che collegava al centro del comune di Bellizzi, ma ora questo \u00e8 stato eliminato ed \u00e8 stato creato un sottopassaggio pedonale. Dal piazzale esterno - relativamente ampio - si pu\u00f2 continuare in direzione della Litoranea oppure si pu\u00f2 prendere un cavalcavia che collega alla periferia di Bellizzi, al confine col comune di Battipaglia. La biglietteria ora non esiste pi\u00f9 perch\u00e9 per salire a bordo del treno basta munirsi di un biglietto acquistabile in molti bar e edicole che deve essere obliterato con l'apposito apparecchio presente in stazione. \u00c8 presente una sala d'attesa e l'ufficio del capostazione. Il piano superiore del plesso della stazione \u00e8 attualmente in disuso. Non manca un secondo sottopassaggio che collega il primo e il secondo binario. Infine ricordiamo che la stazione \u00e8 dotata di sistema di avviso periodico mediante annunci registrati ad ogni treno in transito, in arrivo o in partenza e di un campanello elettronico che avvisa di allontanarsi dalla linea gialla quando necessario. Mentre il primo binario \u00e8 provvisto di tettoia, il secondo ne \u00e8 sprovvisto.\nLa stazione \u00e8 anche tristemente famosa per le proteste degli scorsi anni dovuti alla riapertura della discarica di Parapoti, distante pochi chilometri dalla stazione, nel comune di Montecorvino Pugliano. La riapertura della discarica ha generato movimenti di protesta che, non riuscendo ad attirare l'attenzione dei responsabili, si \u00e8 spostato alla stazione in questione occupando i binari. Trattandosi come precedentemente detto di una linea molto importante, le Ferrovie dello Stato hanno chiesto l'immediato intervento della Polizia di Stato e dei Carabinieri locali che sono intervenuti sedando le rivolte."}
{"id": "3520090", "revid": "287204", "url": "https://it.wikipedia.org/wiki?curid=3520090", "title": "La Lepre edizioni", "text": "La Lepre edizioni \u00e8 una casa editrice italiana. \u00c8 stata un medio editore dal 2009 al 2012, pubblicando oltre 10 titoli l'anno.\nStoria.\n\u00c8 stata fondata a Roma nel 2007 dai fratelli Alessandro e Sabina Orlandi. I primi libri sono la traduzione con commento di Iliade e Odissea, quindi il romanzo di Luigi De Pascalis La pazzia di Dio sul passaggio tra la cultura contadina a quella industriale. E poi biografie di personaggi del passato: Galileo, Kepler, Newton, Casanova, Ipazia (oltre 50.000 copie), Pitagora. In seguito ha ampliato il settore pubblicando libri sulla tradizione spirituale occidentale e orientale.\nNel 2012 la \"graphic novel\" \"Pinocchio\" ha vinto il premio \"Pinocchio di Carlo Lorenzini\". Nello stesso anno, Pietro del Re ha vinto il premio \"Portus\" per la narrativa con \"Giallo umbro\". Nel 2016 Luigi De Pascalis ha vinto il premio Acqui per \"Notturno bizantino\" per il miglior romanzo storico.\nDurante il Premio Capalbio 2017, la casa editrice e gli autori Annarosa Mattei e Domitilla e Marco Calamai De Mesa hanno ricevuto un Premio Speciale per l'editoria."}
{"id": "3520093", "revid": "986213", "url": "https://it.wikipedia.org/wiki?curid=3520093", "title": "Michael Memelauer", "text": "Biografia.\nMichael Lothar Memelauer nacque a Sindelburg, nell'Impero austro-ungarico nel 1874; suo padre era professore di filosofia nel ginnasio locale; frequent\u00f2 la scuola di Oed e lo Stiftsgymnasium a Seitenstetten; dopo gli studi teologici a Sankt P\u00f6lten, fu ordinato sacerdote il 14 gennaio 1897 dal vescovo Johannes Baptist R\u00f6\u00dfler.\nEbbe una lunga carriera ecclesiastica, divenendo nel 1904 curato di Sankt P\u00f6lten e nel 1917 canonico della sua cattedrale; durante la prima guerra mondiale fu cappellano militare di un reparto di cavalleria dell'esercito austro-ungarico sul fronte orientale.\nIl 18 aprile 1927 fu nominato vescovo di Sankt P\u00f6lten da papa Pio XI, succedendo al vescovo R\u00f6\u00dfler; il 26 maggio fece il suo ingresso alla presenza del cardinale Friedrich Gustav Piffl, arcivescovo di Vienna, di Johannes Maria Gf\u00f6llner, vescovo di Linz, e di Joseph Pfulger, arcivescovo titolare di Macra, officiando la sua prima messa come vescovo nella cattedrale di Sankt P\u00f6lten.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "3520095", "revid": "4252", "url": "https://it.wikipedia.org/wiki?curid=3520095", "title": "Apparizione della Madonna", "text": ""}
{"id": "3520096", "revid": "47767", "url": "https://it.wikipedia.org/wiki?curid=3520096", "title": "Aeroporto Internazionale di Caracas-Sim\u00f3n Bol\u00edvar", "text": ""}
{"id": "3520098", "revid": "3115", "url": "https://it.wikipedia.org/wiki?curid=3520098", "title": "\u010celkova Lehota", "text": "\u010celkova Lehota (in ungherese \"Cselk\u00f3szabadja\") \u00e8 un comune della Slovacchia facente parte del distretto di Pova\u017esk\u00e1 Bystrica, nella regione di Tren\u010d\u00edn."}
{"id": "3520099", "revid": "54666", "url": "https://it.wikipedia.org/wiki?curid=3520099", "title": "Barone di Greenwich", "text": ""}
{"id": "3520100", "revid": "287204", "url": "https://it.wikipedia.org/wiki?curid=3520100", "title": "Celkova Lehota", "text": ""}
{"id": "3520103", "revid": "108655237", "url": "https://it.wikipedia.org/wiki?curid=3520103", "title": "Gilbert Emery (1882-1934)", "text": "Biografia.\nNon se ne conosce la data di nascita. Nella sua carriera che, secondo la filmografia IMDb conta una decina di film, ha girato con alcuni dei nomi pi\u00f9 noti del cinema australiano delle origini. Fu diretto da Gaston Mervale e recit\u00f2 accanto a Louise Carbasse che, all'epoca, divent\u00f2 un'attrice cos\u00ec nota e popolare che potrebbe essere paragonata a quello che oggigiorno \u00e8, per gli australiani, Nicole Kidman o Cate Blanchett.\nEmery ebbe un ruolo di rilievo in un famoso film australiano, \"The Sentimental Bloke\", diretto da Raymond Longford cui segu\u00ec il seguito \"Ginger Mick\"."}
{"id": "3520106", "revid": "3115", "url": "https://it.wikipedia.org/wiki?curid=3520106", "title": "Doln\u00e1 Marikov\u00e1", "text": "Doln\u00e1 Marikov\u00e1 (in ungherese \"Als\u00f3marik\u00f3\") \u00e8 un comune della Slovacchia facente parte del distretto di Pova\u017esk\u00e1 Bystrica, nella regione di Tren\u010d\u00edn."}
{"id": "3520107", "revid": "287204", "url": "https://it.wikipedia.org/wiki?curid=3520107", "title": "Dolna Marikova", "text": ""}
{"id": "3520108", "revid": "287204", "url": "https://it.wikipedia.org/wiki?curid=3520108", "title": "Fortunato Misiano", "text": "Biografia.\nNato a Messina, dopo il terremoto del 1908 Misiano si trasferisce a Roma con la famiglia ed entra nel mondo del cinema prima come comparsa, poi come aiuto organizzatore delle produzioni del periodo e successivamente come direttore di produzione per conto di varie imprese cinematografiche, sino al 1945, quando fonda una propria casa di produzione e distribuzione la Ediroma poi Romana Film.\nLe prime produzioni sono in associazione con Ulisse Siciliani, musicista e produttore cinematografico.\nDal 1946 al 1967 realizza quasi cento pellicole, molte di grande successo. I generi pi\u00f9 seguiti vanno da quello sentimentale a quello del dramma popolare, ai film storici di cappa e spada sino ai peplum degli anni cinquanta. Quasi tutti i film dell'inizio verranno girati negli studi della Titanus, per poi passare agli Stabilimenti della I.N.C.I.R. De Paolis in Via Tiburtina, sempre a Roma.\nI registi che lavorano con maggior frequenza nelle sue produzioni sono: Guido Brignone, Luigi Capuano, Pino Mercanti, Domenico Paolella, Umberto Lenzi e Piero Pierotti.\nMuore a Roma nel 1976, lasciando la casa di distribuzione al figlio Franco Misiano."}
{"id": "3520109", "revid": "3831", "url": "https://it.wikipedia.org/wiki?curid=3520109", "title": "Blackfeet", "text": ""}
{"id": "3520110", "revid": "767487", "url": "https://it.wikipedia.org/wiki?curid=3520110", "title": "Rendezvous (Jacky Terrasson &amp; Cassandra Wilson)", "text": "Rendezvous \u00e8 un album della cantante jazz Cassandra Wilson e del pianista Jacky Terrasson registrato il 4, 5, 6 e 19 gennaio e il 4 aprile del 1997 e pubblicato nello stesso anno."}
{"id": "3520112", "revid": "3115", "url": "https://it.wikipedia.org/wiki?curid=3520112", "title": "Doln\u00fd Lieskov", "text": "Doln\u00fd Lieskov (in ungherese \"Als\u00f3mogyor\u00f3d\") \u00e8 un comune della Slovacchia facente parte del distretto di Pova\u017esk\u00e1 Bystrica, nella regione di Tren\u010d\u00edn."}
{"id": "3520113", "revid": "287204", "url": "https://it.wikipedia.org/wiki?curid=3520113", "title": "Dolny Lieskov", "text": ""}
{"id": "3520115", "revid": "536159", "url": "https://it.wikipedia.org/wiki?curid=3520115", "title": "Aeroporto di Atlanta-Hartsfield-Jackson", "text": ""}
{"id": "3520118", "revid": "3115", "url": "https://it.wikipedia.org/wiki?curid=3520118", "title": "Domani\u017ea", "text": "Domani\u017ea (in ungherese \"Dem\u00e9ny\") \u00e8 un comune della Slovacchia facente parte del distretto di Pova\u017esk\u00e1 Bystrica, nella regione di Tren\u010d\u00edn."}
{"id": "3520119", "revid": "287204", "url": "https://it.wikipedia.org/wiki?curid=3520119", "title": "Domaniza", "text": ""}
{"id": "3520120", "revid": "1543377", "url": "https://it.wikipedia.org/wiki?curid=3520120", "title": "Atouguia", "text": "Atouguia \u00e8 una \"freguesia\" del comune portoghese di Our\u00e9m. Ha una superficie di 19,50\u00a0km\u00b2 e 2.460 abitanti (nel 2001). La cittadina \u00e8 piuttosto povera e desolata, prevale l'agricoltura. Le abitazioni sono sparse e le vie di comunicazione scarse."}
{"id": "3520126", "revid": "256896", "url": "https://it.wikipedia.org/wiki?curid=3520126", "title": "Duomo di Crotone", "text": ""}
{"id": "3520128", "revid": "1543377", "url": "https://it.wikipedia.org/wiki?curid=3520128", "title": "Caramelldansen", "text": "Caramelldansen (in italiano \"Danza dei Caramell\") \u00e8 la prima traccia dell'album \"Supergott\" del gruppo svedese Caramell, pubblicato nel novembre 2001 e uscito anche come singolo nel 2008 nella sua versione velocizzata remixata da DJ SpeedyCake. La canzone ha acquisito popolarit\u00e0 sul web nella seconda met\u00e0 del 2006 grazie a 4chan ed \u00e8 diventata un fenomeno di Internet.\nIl meme ha avuto inizio da un'animazione Flash a 15 fotogrammi ciclici, nella quale Mai e Mii, personaggi del visual novel giapponese \"Popotan\", eseguivano una danza con le mani sopra la testa a imitare le orecchie da coniglio. In sottofondo al video si udiva, appunto, il ritornello della versione velocizzata di \"Caramelldansen\", cantata da Malin e Katia dei Caramell. La suddetta versione \u00e8 nota come \"Caramelldansen (SpeedyCake remix)\".\nApprofondimento.\n\"Popotan\" usc\u00ec come gioco per PC in Giappone il 12 dicembre 2002. Dopo che l'anime fu mandato in onda, dal 17 luglio al 2 ottobre 2003, iniziarono a comparire sul web brevi animazioni GIF contenenti sequenze di esso e, dopo non molto, furono pubblicati anche frammenti dell'intro del videogioco.\nIl fenomeno si diffuse sempre pi\u00f9 e ogni fan cominci\u00f2 a creare la propria animazione personalizzata, rappresentando vari personaggi di videogiochi e anime che ballavano la danza con le mani sopra la testa. All'inizio si trattava solo di animazioni GIF, ma pi\u00f9 avanti si diffusero anche video e animazioni Flash (come quella su 4chan), che come sottofondo avevano sempre la canzone \"Caramelldansen (SpeedyCake remix)\". La maggior diffusione di questo meme fu nel 2007, nel quell'anno una serie consistente di versioni personalizzate della danza furono pubblicate sul sito di \"video sharing\" Nico Nico Douga e, in seguito, riportate anche su YouTube sia dai fan che dagli autori originali.\nInteressante \u00e8 il fatto che, in Giappone, la canzone si diffuse con il nome fittizio di \"Uma uma dance\", derivato dall'interpretazione sbagliata dei versi \u00abU-u-ua-ua\u00bb alla fine del ritornello e questo titolo d\u00e0 il nome al periodo di maggior diffusione del meme, denominato \u00ab\"Uma uma boom\"\u00bb.\nPopolarit\u00e0.\nAttualmente, il meme non \u00e8 pi\u00f9 limitato a piccole animazioni Flash in loop: sulla rete si possono trovare anche video con animazioni in 3D o anche con i fan che ballano veramente la \"Caramelldansen\".\nCome gi\u00e0 detto, in Giappone, \"Caramelldansen\" \u00e8 nota maggiormente come , poich\u00e9 la frase \u00abU-u-ua-ua\u00bb, che in svedese non ha senso, \u00e8 stata erroneamente tradotta in e in giapponese significa \"carino\", \"simpatico\" (vedi \"Soramimi\"), ma pu\u00f2 anche significare . Anche altre parti del testo svedese sono state intese diversamente: la frase \u00ab\"Dansa med oss, klappa era h\u00e4nder\"\u00bb (lett. \"Balla con noi, batti le mani\") \u00e8 interpretata nel dialetto del Kansai come \u00ab\"Barusamiko-su yappa irahen de\"\u00bb (lett. \"Non voglio l'aceto balsamico\"). Si pu\u00f2 dire che la canzone abbia una propria interpretazione alternativa in Giapponese.\nNell'aprile 2008, la Quake Inc. acquist\u00f2 i diritti dai produttori originali dei Caramell, la Remix Records, per distribuire in Asia la versione velocizzata di \"Caramelldansen\" in una compilation assieme ad altre musiche meme del momento. In seguito, furono pubblicati anche una versione del brano cantata da Toromi, il doppiatore originale del personaggio Mii nel videogioco \"Popotan\", e un album dedicato ai Caramell. Il 25 maggio 2008, \"Caramelldansen\" si aggiudic\u00f2 la prima posizione nella classifica musicale internazionale giapponese per due settimane e, il 2 giugno, ottenne il sedicesimo posto nella classifica combinata giapponese, battendo la canzone di Bon Jovi \"Have a Nice Day\". Il 1\u00ba maggio 2008, la Remixed Records distribu\u00ec la versione velocizzata dell'intero album \"Supergott\" sull'iTunes Store come \"Supergott Speedy Mixes\". Fu seguita da un altro singolo, \"Caramelldansen Speedy Mixes\" e, il 16 settembre, fu pubblicato un ulteriore singolo contenente la versione inglese della \"Caramelldansen\" velocizzata, intitolata \"Caramelldancing\". Ne usc\u00ec anche una versione in tedesco, \"Caramelltanzen\", il 15 aprile 2009. Il 2 marzo dello stesso anno, \"Caramelldansen\" fu premiata singolo dell'anno nella sezione internazionale del ventitreesimo Japan Gold Disc Award.\nDopo la pubblicazione in Giappone del singolo \"U-u-uma uma[Maxi]\", il 21 maggio 2008, la concezione originale dei Caramell cambi\u00f2. Prima in Giappone, Malin e Katia furono rimpiazzati da controparti anime, eliminando il resto della band; in seguito, per la pubblicazione in Svezia, tutti i membri del gruppo furono sostituiti da 3 ragazze anime, denominate \u00abCaramella Girls\u00bb. L'idea del nuovo concetto svedese arriv\u00f2 su YouTube, fattore che port\u00f2 ben presto alla creazione, da parte dei fan, di pi\u00f9 di versioni diverse dell'animazione originale, fra loop di pochi secondi ripetuti, animazioni complete o riprese del ballo dal vivo. Katia L\u00f6fgren ha dichiarato: \u00abNon siamo per niente delusi di tutto ci\u00f2 e non siamo stati in grado di cantare la canzone con questo ritmo\u00bb. Malin Sundstr\u00f6m ha invece dichiarato: \u00abNon sappiamo chi abbia sviluppato la danza, ma \u00e8 molto semplice e parecchio amata in Giappone\u00bb.\n\u00c8 proprio quando i Caramell si sono sciolti, nel 2002, che la loro musica inizi\u00f2 a spargersi come meme in Internet. Malin Sundstr\u00f6m, uno dei cantanti del gruppo, comment\u00f2 la popolarit\u00e0 del meme: \u00abSentivamo che era ora di andare avanti, che una delle nostre canzoni poteva essere un successo\u00bb. Juha \u00abMillboy\u00bb Myllyl\u00e4, sempre della band, rispondendo a una domanda della NHK, afferm\u00f2 di aver visto il ballo per la prima volta su YouTube. Quando gli fu chiesto se facesse anche lui stesso la danza qualche volta, egli rispose: \u00abS\u00ec, be', il ballo \u00e8 molto divertente, lo faccio sempre sotto la doccia e faccio ballare anche la mia famiglia e i miei amici. Mi piace, \u00e8 molto divertente\u00bb.\nNel luglio del 2009, l'azienda di giochi taiwanese Gamania lanci\u00f2 una campagna pubblicitaria con la canzone \"Caramelldansen\" per la versione giapponese dell'MMORPG \"Lucent Heart\". \"Caramelldansen\" \u00e8 stata anche riutilizzata in alcuni videogiochi arcade giapponesi. Il 18 novembre 2009, una versione interattiva del meme \u00e8 stata pubblicata da Apple per iPhone e iPod touch. Il 23 novembre dello stesso anno, anche il team della sitcom canadese LoadingReadyRun esegu\u00ec la danza e confer\u00ec il ricavato all'organizzazione caritativa \"Child's Play\", fondata da Jerry Holkins e Mike Krahulik nel 2003. La performance fu trasmessa in streaming. Nell'agosto 2010, su Disney Channel, nello speciale \"Summer belongs to You\" della serie Phineas and Ferb, quando i personaggi si fermano a Tokyo, compare un'imitazione del ballo.\nMedia.\nDopo il 2008 hanno iniziato a comparire numerosi remix ufficiali e animazioni della canzone. Il canale musicale Clubland TV ha sulla sua playlist il brano con il testo svedese originale e un video parzialmente in 3D con le Caramella Girls."}
{"id": "3520129", "revid": "3115", "url": "https://it.wikipedia.org/wiki?curid=3520129", "title": "\u010eur\u010fov\u00e9", "text": "\u010eur\u010fov\u00e9 (in ungherese \"Gerg\u0151falva\") \u00e8 un comune della Slovacchia facente parte del distretto di Pova\u017esk\u00e1 Bystrica, nella regione di Tren\u010d\u00edn."}
{"id": "3520130", "revid": "287204", "url": "https://it.wikipedia.org/wiki?curid=3520130", "title": "Durdove", "text": ""}
{"id": "3520131", "revid": "339392", "url": "https://it.wikipedia.org/wiki?curid=3520131", "title": "Aeroporto internazionale di Charlotte", "text": ""}
{"id": "3520134", "revid": "1305772", "url": "https://it.wikipedia.org/wiki?curid=3520134", "title": "Basilica cattedrale di Santa Maria Assunta", "text": ""}
{"id": "3520139", "revid": "1781667", "url": "https://it.wikipedia.org/wiki?curid=3520139", "title": "Hatn\u00e9", "text": "Hatn\u00e9 (in ungherese \"Hatna\") \u00e8 un comune della Slovacchia facente parte del distretto di Pova\u017esk\u00e1 Bystrica, nella regione di Tren\u010d\u00edn."}
{"id": "3520140", "revid": "287204", "url": "https://it.wikipedia.org/wiki?curid=3520140", "title": "Hatne", "text": ""}
{"id": "3520141", "revid": "729019", "url": "https://it.wikipedia.org/wiki?curid=3520141", "title": "CANT Z.1010", "text": "Il CANT Z.1010 \"Balilla\" era un monomotore da turismo ad ala alta realizzato dalla divisione aeronautica dell'azienda italiana Cantieri Riuniti dell'Adriatico negli anni trenta e rimasto allo stadio di prototipo.\nIl modello venne proposto alla Reale Unione Nazionale Aeronautica (RUNA) non ottenendo per\u00f2 alcun interesse da parte dell'ente; quindi, dopo aver perso l'unico esemplare costruito in un incidente, l'azienda decise di non costruire altri esemplari.\nStoria del progetto.\nAll'inizio del 1935 la Regia Aeronautica espresse l'esigenza di poter disporre di un nuovo velivolo da turismo di costruzione interamente lignea per poter partecipare al Raduno Internazionale del Littorio che si sarebbe svolto nell'ottobre dello stesso anno. A tale scopo sollecit\u00f2 la CRDA ed il suo capo progettista, l'ingegner Filippo Zappata, ad elaborare un progetto atto allo scopo e che rispondesse alle specifiche di progetto, ben conoscendo che l'adozione del legno come materia di costruzione era soluzione tecnica che prediligeva.\nIl nuovo modello, che assunse la designazione aziendale CANT Z.1010, era caratterizzato dall'adozione di una fusoliera a guscio che integrava una cabina di pilotaggio chiusa dotata di cinque posti a sedere destinati al pilota ed a quattro passeggeri, una configurazione alare monoplana ad ala alta e carrello d'atterraggio fisso.\nData la sollecitazione da parte dell'autorit\u00e0 militare, la costruzione del prototipo, al quale venne assegnata la matricola aziendale nc.339 e successivamente la MM.344 da parte delle autorit\u00e0 militari, inizi\u00f2 in breve tempo e si concluse in pochi mesi. Ai comandi del pilota collaudatore Mario Stoppani venne portato in volo per la prima volta il 14 agosto con buoni risultati e la CRDA prosegu\u00ec i voli di collaudo per conto del RUNA immatricolandolo, dal 21 agosto, con marche civili I-ABLB adottando in quell'occasione il nome \"Balilla\".\nSuccessivamente venne utilizzato in manifestazioni e competizioni aeree fino alla sua completa distruzione a causa di un incidente. Dato il disinteresse riscontrato dal mercato, i CRDA ritennero di non avviare la costruzione di un secondo esemplare ed il suo sviluppo venne arrestato.\nTecnica.\nIl CANT Z.1010 era un velivolo di aspetto, per l'epoca, moderno che riproponeva l'impostazione tipica dei pari ruolo del periodo: monomotore monoplano ad ala alta e carrello fisso.\nLa fusoliera, realizzata in legno con rivestimento di pannelli in compensato, era caratterizzata costruzione a guscio ed integrava una cabina di pilotaggio chiusa, dotata di numerosi finestrini che garantivano una buona visione da parte dei suoi occupanti, dove potevano trovare posto il pilota ed altri quattro membri dell'equipaggio. Posteriormente terminava in un impennaggio classico monoderiva.\nLa configurazione alare era monoplana, con ala longherone a pianta ellittica montata alta sulla fusoliera e controventata da una struttura tubolare basata su due montanti obliqui principali.\nIl carrello d'atterraggio era fisso, con le gambe di forza anteriori collegate alla fusoliera tramite elementi ammortizzati che integravano le ruote dotate di carenatura, integrato posteriormente da un pattino d'appoggio anch'esso ammortizzato.\nLa propulsione era affidata ad un motore Alfa Romeo 110-I, un quattro cilindri in linea rovesciato raffreddato ad aria, in quella versione il de Havilland Gipsy Major realizzato su licenza dall'Alfa Romeo Milano, in grado di erogare una potenza pari a 120 CV (89 kW), posizionato all'apice anteriore della fusoliera, racchiuso da un cofano metallico ed abbinato ad un'elica bipala a passo fisso dotata di ogiva prodotta anch'essa dall'Alfa Romeo.\nImpiego operativo.\nIl prototipo venne utilizzato dallo stesso Stoppani durante il raid del Littorio dell'ottobre 1935 ottenendo risultati incoraggianti, tuttavia la Runa non espresse alcun interesse per il modello e anche se venne nuovamente utilizzato a manifestazioni aeree la CRDA non ottenne alcun contratto di fornitura.\nNel 1936 lo Z.1010 \"Balilla\" venne iscritto al prestigioso Circuito Sahariano, ma durante una delle prove della competizione sub\u00ec un grave incidente che ne rese impossibile il recupero."}
{"id": "3520144", "revid": "1781667", "url": "https://it.wikipedia.org/wiki?curid=3520144", "title": "Horn\u00e1 Marikov\u00e1", "text": "Horn\u00e1 Marikov\u00e1 (in ungherese \"Fels\u0151marik\u00f3\") \u00e8 un comune della Slovacchia facente parte del distretto di Pova\u017esk\u00e1 Bystrica, nella regione di Tren\u010d\u00edn."}
{"id": "3520145", "revid": "287204", "url": "https://it.wikipedia.org/wiki?curid=3520145", "title": "Horna Marikova", "text": ""}
{"id": "3520146", "revid": "57342", "url": "https://it.wikipedia.org/wiki?curid=3520146", "title": "Eruzione del Vesuvio del 1944", "text": "L'ultima eruzione del Vesuvio \u00e8 datata al 1944, nel corso della seconda guerra mondiale.\nL'evento eruttivo.\nIl 6 gennaio 1944 una frattura avvenuta sul fianco del conetto del vulcano determina un aumento del flusso di lava in uscita. Ne scaturisce una colata che, dopo aver invaso in meno di un'ora il settore ovest del cratere, si riversa all'esterno spingendosi per oltre 100 metri a valle. La fuoriuscita lavica continua verso l'esterno fino al 26 gennaio, mentre verso l'interno del conetto fino al 23 febbraio, giorno nel quale l'attivit\u00e0 effusiva cessa del tutto.\nAncora un altro crollo delle pareti del conetto avvenuto il 13 marzo 1944 determina la resa dell'attivit\u00e0 del vulcano attraverso deboli lanci di scorie, la cui frequenza e copiosit\u00e0 aumenta nei tre giorni successivi. Nella notte tra il 17 e il 18 marzo, con importante crollo di una parte del conetto, cessa nuovamente ogni attivit\u00e0.\nL'eruzione vera e propria, comunque, l'ultima del Vesuvio fino a oggi, inizia proprio nel pomeriggio del 18 marzo 1944. L'attivit\u00e0 inizi\u00f2 anche questa volta con forti colate laviche che giunsero fino a Cercola, dopo aver invaso e parzialmente distrutto gli abitati di Massa di Somma e di San Sebastiano, uno dei comuni pi\u00f9 colpiti dall'evento.\nIl 22 marzo mut\u00f2 lo stile eruttivo del Vesuvio. Raggiunta la nube eruttiva un'altezza di 6 km, ai lati del cono si verificarono valanghe di detriti caldi e piccoli flussi piroclastici. L'intera giornata fu accompagnata inoltre da un'intensa attivit\u00e0 sismica fino al mattino del 23 marzo, giorno in cui l'attivit\u00e0 eruttiva si ridusse alla sola emissione di cenere.\nIl 24 marzo l'attivit\u00e0 eruttiva and\u00f2 scemando, con le esplosioni che si ridussero gradualmente fino a scomparire il giorno 29, e con la persistenza delle sole nubi di polvere che fuoriuscivano dal cratere e che nel pomeriggio sparirono del tutto.\nNell'area interessata le vittime furono 26, a causa dei crolli dei tetti delle abitazioni, provocati dalla ricaduta delle ceneri. I paesi pi\u00f9 danneggiati dai depositi piroclastici da caduta furono Terzigno, Pompei, Scafati, Angri, Nocera Inferiore, Nocera Superiore, Pagani, Poggiomarino e Cava; mentre gli abitanti di San Sebastiano al Vesuvio, Massa di Somma e Cercola, furono costretti all'evacuazione. La citt\u00e0 di Napoli, invece, fu favorita dalla direzione dei venti che allontanarono dalla citt\u00e0 la nuvola di cenere e lapilli.\nL'eruzione del 1944 \u00e8 a oggi l'ultima del Vesuvio e segna la transizione del vulcano da stato di attivit\u00e0 a stato di quiescenza (riposo).\nGli anni della guerra.\nL'eruzione del 1944 avvenne durante la seconda guerra mondiale, in piena campagna d'Italia. L'eruzione apport\u00f2 danni non solo alle abitazioni civili dei comuni circostanti, ma anche alle strutture militari statunitensi e britanniche, ancora presenti nel napoletano dopo la liberazione dall'occupazione delle forze della Wehrmacht. Grazie alla presenza degli operatori stranieri in citt\u00e0 per documentare la guerra, quella del 1944 \u00e8 l'unica eruzione del Vesuvio documentata con immagini video riprese in tempo reale. Inoltre, numerose sono le testimonianze dei militari o dei reporter americani che descrissero l'attivit\u00e0 eruttiva.\nNorman Lewis, agente dei servizi segreti inglesi disse:\nDana Craig, attendente del 486\u00ba squadrone di soccorso americano scrisse sul suo diario: \nAltri operatori dell'epoca dimostrano come i credenti mostrarono al vulcano la statua di San Gennaro affinch\u00e9 il santo fermasse l'attivit\u00e0 eruttiva.\nL'eruzione in televisione.\nL'eruzione del 1944 \u00e8 stata l'argomento di un documentario realizzato da The History Channel dal titolo \"Vesuvio: la furia di un vulcano\". Attraverso immagini d'epoca e interviste sono stati mostrati gli effetti dell'eruzione nei comuni di San Sebastiano al Vesuvio e Nocera Inferiore."}
{"id": "3520147", "revid": "297745", "url": "https://it.wikipedia.org/wiki?curid=3520147", "title": "Marco Zaguri", "text": ""}
{"id": "3520151", "revid": "767487", "url": "https://it.wikipedia.org/wiki?curid=3520151", "title": "Ginger Mick", "text": "Ginger Mick \u00e8 un cortometraggio muto del 1920 diretto da Raymond Longford. \u00c8 il seguito di \"The Sentimental Bloke\".\nProduzione.\nIl film fu prodotto dalla Southern Cross Feature Film Company.\nDistribuzione.\nIl film usc\u00ec nelle sale cinematografiche australiane il 2 febbraio 1920."}
{"id": "3520153", "revid": "1781667", "url": "https://it.wikipedia.org/wiki?curid=3520153", "title": "Horn\u00fd Lieskov", "text": "Horn\u00fd Lieskov (in ungherese \"Fels\u0151mogyor\u00f3d\") \u00e8 un comune della Slovacchia facente parte del distretto di Pova\u017esk\u00e1 Bystrica, nella regione di Tren\u010d\u00edn."}
{"id": "3520154", "revid": "110157", "url": "https://it.wikipedia.org/wiki?curid=3520154", "title": "Casal dos Bernardos", "text": "Casal dos Bernardos \u00e8 una \"freguesia\" del Portogallo nel comune portoghese di Our\u00e9m. Ha una superficie di 23,97\u00a0km\u00b2 e 921 abitanti (nel 2011). Fu creata il 18 aprile 1964, nel territorio che prima corrispondeva alla freguesia Freixianda.\nCasal dos Bernardos \u00e8 la freguesia pi\u00f9 a Nord dell'intero comune di Our\u00e9m. \u00c8 divisa in 14 quartieri. Caratteristica della cittadina la sua parrocchia, importante centro religioso del comune. \nToponimo.\nIl nome di questa freguesia deriva da San Bernardo e rivela l'antica presenza in loco di un'abbazia dei monaci cistercensi."}
{"id": "3520155", "revid": "287204", "url": "https://it.wikipedia.org/wiki?curid=3520155", "title": "Horny Lieskov", "text": ""}
{"id": "3520165", "revid": "339392", "url": "https://it.wikipedia.org/wiki?curid=3520165", "title": "Aeroporto Internazionale di Detroit", "text": ""}
{"id": "3520167", "revid": "3115", "url": "https://it.wikipedia.org/wiki?curid=3520167", "title": "Golarion", "text": "Golarion \u00e8 un'ambientazione fantasy pubblicata da Paizo Publishing per \"Pathfinder gioco di ruolo\" e \"Dungeons &amp; Dragons\" 3\u00aa edizione.\nStoria Editoriale.\nGolarion \u00e8 stato sviluppato come ambientazione di fondo per la linea Adventure Path, dentro ogni numero venivano descritte nuove citt\u00e0, personaggi, divinit\u00e0 e mostri. \nEdizione 3.5.\nDopo il completamento del primo Adventure Path: Rise of the Runelords, \u00e8 stata lanciata una nuova serie di supplementi: i Pathfinder Chronicles, che approfondivano ulteriori dettagli dell'ambientazione.\nNell'ottobre 2008 viene pubblicato il Campaign Settings che descrive in modo completo l'ambientazione.\nEdizione PFRPG.\nDopo l'uscita di \"Pathfinder gioco di ruolo\", i supplementi Pathfinder Chronicles sono stati tutti pubblicati secondo il nuovo regolamento e, nel marzo 2011, \u00e8 uscito Inner Sea World Guide la rivisitazione al nuovo regolamento dell'ambientazione.\nEdizione italiana.\nIl 30 luglio 2012 Giochi Uniti ha commercializzato l'Atlante del Mare Interno, traduzione di Inner Sea World Guide.\nA ottobre 2017 Giochi Uniti ha pubblicato il Compendio del Mare Interno, Vol. 1, volume creato esclusivamente per l'Italia, il quale \u00e8 una raccolta di uscite inedite in Italia, riunite in un unico volume\nCaratteristiche dell'ambientazione.\nGeografia.\nGolarion orbita attorno ad un sole giallo nell'estrema vastit\u00e0 del multiverso tra decine di altri mondi. Terzo in orbita, il Pianeta Blu contiene vasti oceani e lussureggianti verdi terre, l'ambiente ideale per il prosperare della cultura umana. I suoi vicini pi\u00f9 prossimi, Castrovel il Verde e Akiton il Rosso, (secondo e quarto dal sole, rispettivamente) riempiono il cielo notturno di Golarion insieme alla sua luna sfregiata dai crateri.\nGolarion ospita otto continenti tra i suoi mari immensi. "}
{"id": "3520169", "revid": "81079", "url": "https://it.wikipedia.org/wiki?curid=3520169", "title": "Banda Lenti", "text": "La Banda Lenti fu una brigata partigiana che si costitu\u00ec dopo l'8 settembre 1943 attorno alle figure di Agostino Lenti, un ex ufficiale degli Alpini, e di Mario Manassero, soldato del regio esercito, che ben presto divennero punto di riferimento e di aggregazione per una decina di ragazzi, renitenti alla leva, originari di Camagna Monferrato. Con l'estate del 1944, la formazione cre\u00f2 collegamenti con le altre realt\u00e0 ribelli sviluppatesi sul territorio, per poi unirsi alle Brigate Matteotti attive nella zona.\nLa formazione partigiana fu tra le pi\u00f9 importanti della Resistenza in Monferrato, ricordata insieme alla Banda Tom.\nNel mese di luglio, i pressanti rastrellamenti nemici costrinsero la Lenti a ripiegare in collina, spostandosi dall'abitato di Camagna al Santuario della Madonna dei Monti, poco distante da Grazzano Badoglio. Qui, per\u00f2, il 12 settembre, Lenti e 25 dei suoi, vennero sorpresi e catturati dai fascisti, e tradotti a Valenza dove furono seviziati, bastonati a sangue, condannati a morte e trucidati, il 12 settembre 1944. Agostino Lenti, dopo un tentativo, fallito, di salvare i compagni in cambio della sua sola esecuzione, mor\u00ec nel tentativo di fuggire.\nNella piazza che porta il loro nome a Camagna, una lapide ricorda i fratelli Agostino e Pietro Lenti, rispettivamente fondatore, comandante e combattente della III Brigata Matteotti, ed i nomi degli altri partigiani caduti. Accanto, un marmo indica anche il luogo della fucilazione del partigiano Mario Bizzarri, trucidato nel corso del rastrellamento del 31 luglio 1944. Sui vicoli e le piazzette del centro storico, si affacciano le tipiche case in tufo e mattoni, tra queste il palazzo comunale, assaltato tra il 21 ed il 22 luglio 1944 dai partigiani della Banda Lenti.\nStoria.\nI ribelli monferrini agirono in simultanea, impadronendosi dei municipi di Vignale Monferrato, Cuccaro Monferrato, Terruggia, Rosignano Monferrato, Cella Monte, Altavilla, Frassinello Monferrato ed Ottiglio, dando alle fiamme i registri della leva militare ed i documenti degli ammassi agricoli, imposti dal Regime ai contadini. Alla periferia del paese, al bivio per Vignale Monferrato, un'area monumentale commemora i guerriglieri della Lenti, i caduti ed i dispersi sui diversi fronti della seconda guerra mondiale.\nAll'interno del cimitero comunale, un Sacrario accoglie la memoria degli uomini della Banda Lenti ed un marmo esalta la figura di\nColombina Cabiati, \u201cMamma Lenti\u201d, Medaglia d'oro della Provincia di Alessandria. Nel vicino comune di Grazzano, in corrispondenza della zona nota come Madonna dei Monti, luogo ove furono catturati, un cippo ricorda l'eccidio della Banda Lenti.\nIl ricordo.\nOgni anno il Comune di Camagna Monferrato e i Comuni del Monferrato ricordano quell'avvenimento con una cerimonia ufficiale nella seconda met\u00e0 del mese di settembre. Hanno partecipato come oratori ufficiali:\nAl termine della cerimonia, una corona di alloro viene deposta sotto la lapide che ricorda l'eccidio dei partigiani della Banda Lenti per rendere omaggio a quei giovani che misero in gioco la propria vita per regalare libert\u00e0 e democrazia all'Italia in ginocchio a causa della Seconda guerra mondiale."}
{"id": "3520170", "revid": "1444345", "url": "https://it.wikipedia.org/wiki?curid=3520170", "title": "Easy Please Me", "text": "Easy Please Me \u00e8 un singolo della cantautrice britannica Katy B, pubblicato il 3 giugno 2011 come quinto estratto dal primo album in studio \"On a Mission\".\nVideo musicale.\nIl videoclip \u00e8 stato diffuso il 21 maggio 2011.\nSuccesso commerciale.\nIl singolo \u00e8 entrato all'ottantaquattresima posizione della classifica britannica e ha raggiunto la quarantunesima due settimane dopo. Vi \u00e8 rimasto per dodici settimane consecutive. Ha inoltre raggiunto la sedicesima posizione nelle Fiandre."}
{"id": "3520172", "revid": "110157", "url": "https://it.wikipedia.org/wiki?curid=3520172", "title": "Jasenica", "text": "Jasenica (in ungherese \"Jeszence\") \u00e8 un comune della Slovacchia facente parte del distretto di Pova\u017esk\u00e1 Bystrica, nella regione di Tren\u010d\u00edn."}
{"id": "3520176", "revid": "339392", "url": "https://it.wikipedia.org/wiki?curid=3520176", "title": "Imperia Calcio", "text": ""}
{"id": "3520177", "revid": "120053985", "url": "https://it.wikipedia.org/wiki?curid=3520177", "title": "Florian Stetter", "text": "Biografia.\nNel 2000 ha esordito nel cinema nella produzione franco-svizzero-tedesca \"L'amour, l'argent, l'amour\" di Philip Gr\u00f6ning; ha recitato poi, tra gli altri, in \"I ragazzi del Reich\" e \"La rosa bianca - Sophie Scholl\".\nNel 2010 ha interpretato il ruolo dell'alpinista altoatesino Reinhold Messner nel film \"Nanga Parbat\", vincitore del premio del pubblico al Trento Film Festival 2010."}
{"id": "3520183", "revid": "92723", "url": "https://it.wikipedia.org/wiki?curid=3520183", "title": "Klie\u0161tina", "text": "Klie\u0161tina (in ungherese \"Kelest\u00e9ny\") \u00e8 un comune della Slovacchia facente parte del distretto di Pova\u017esk\u00e1 Bystrica, nella regione di Tren\u010d\u00edn."}
{"id": "3520187", "revid": "287204", "url": "https://it.wikipedia.org/wiki?curid=3520187", "title": "Kliestina", "text": ""}
{"id": "3520188", "revid": "287204", "url": "https://it.wikipedia.org/wiki?curid=3520188", "title": "Pietro Beccadelli di Bologna", "text": "Biografia.\nAppartenente alla famiglia siciliana Beccadelli di Bologna, era figlio di Giuseppe Beccadelli di Bologna Ventimiglia (1662-1733) e di Francesca Reggio, figlia del principe di Campofiorito. Divenne principe di Camporeale il 17 luglio 1735, dopo la morte del padre. Spos\u00f2 nel 1721 Marianna Gravina Lucchese, figlia del principe di Palagonia, dalla quale nel 1726 gli nacque il figlio Giuseppe (1726-1813) il quale nel 1776 sar\u00e0 il successore del Tanucci alla guida del governo napoletano.\nProtetto dal Fogliani, all'epoca segretario di stato del Re di Napoli Carlo di Borbone, alla fine del 1749 Pietro Beccadelli fu nominato ambasciatore straordinario a Vienna presso Maria Teresa d'Austria: un incarico importante perch\u00e9 il rinato Regno di Napoli e il Sacro Romano Impero non avevano ripreso le normali relazioni diplomatiche. Le discussioni preliminari durarono a lungo tanto che i rapporti fra i due stati ripresero formalmente solo il 30 aprile 1752; un anno dopo, il 22 aprile 1753, Beccadelli ritorn\u00f2 in patria. Il 17 agosto dello stesso anno fu eletto presidente del Consiglio supremo della Reale giunta di Sicilia, ossia il rappresentante della nobilt\u00e0 siciliana presso Carlo di Borbone. A giudizio del Barbagallo, nella voce del \"Dizionario Biografico degli Italiani\" citato in Bibliografia, il principe di Camporeale \u00abd'ingegno modesto, culturalmente sprovveduto, di carattere fiacco e insicuro, se ne serv\u00ec soltanto per modesti intrighi e per tentare d'accrescere il suo patrimonio personale. Ma nemmeno in questo riusc\u00ec visto che, ormai vecchio, nel 1775 chiedeva al re un'anticipazione di 4.000 ducati, rifiutatagli anche perch\u00e9 non aveva mai pagato le decime dovute per la sua commenda di San Calogero\u00bb. Nel 1759 fu nominato da Carlo membro del Consiglio di reggenza durante la minorit\u00e0 di Re Ferdinando (IV di Napoli e III di Sicilia)."}
{"id": "3520198", "revid": "486946", "url": "https://it.wikipedia.org/wiki?curid=3520198", "title": "Aeroporto Internazionale di Houston-George Bush", "text": ""}
{"id": "3520201", "revid": "1781667", "url": "https://it.wikipedia.org/wiki?curid=3520201", "title": "Kostolec", "text": "Kostolec (in ungherese \"Kosfalu\") \u00e8 un comune della Slovacchia facente parte del distretto di Pova\u017esk\u00e1 Bystrica, nella regione di Tren\u010d\u00edn."}
{"id": "3520202", "revid": "767487", "url": "https://it.wikipedia.org/wiki?curid=3520202", "title": "Mal\u00e9 Lednice", "text": "Mal\u00e9 Lednice (in ungherese \"Kislednic\") \u00e8 un comune della Slovacchia facente parte del distretto di Pova\u017esk\u00e1 Bystrica, nella regione di Tren\u010d\u00edn."}
{"id": "3520204", "revid": "41132433", "url": "https://it.wikipedia.org/wiki?curid=3520204", "title": "Subcontinenti", "text": ""}
{"id": "3520205", "revid": "287204", "url": "https://it.wikipedia.org/wiki?curid=3520205", "title": "Male Lednice", "text": ""}
{"id": "3520207", "revid": "55935", "url": "https://it.wikipedia.org/wiki?curid=3520207", "title": "Principe di Camporeale", "text": ""}
{"id": "3520211", "revid": "55935", "url": "https://it.wikipedia.org/wiki?curid=3520211", "title": "Marchese della Sambuca", "text": ""}
{"id": "3520212", "revid": "767487", "url": "https://it.wikipedia.org/wiki?curid=3520212", "title": "The Sentimental Bloke (film 1919)", "text": "The Sentimental Bloke (titolo italianizzato \"Un tipo sentimentale\") \u00e8 un film muto del 1919 diretto da Raymond Longford. \u00c8 basato sul poema \"The Songs of a Sentimental Bloke\" di C.J. Dennis adattato e sceneggiato per lo schermo da Raymond Longford e Lottie Lyell che, all'epoca, era la coppia cinematografica pi\u00f9 conosciuta in Australia.I protagonisti del film erano la stessa Lottie Lyell e Arthur Tauchert, un famoso attore di vaudeville.\nProduzione.\nIl film fu prodotto da Raymond Longford per la Southern Cross Feature Film Company di Adelaide (Australia).\nLuoghi delle riprese.\nIMDb locations\nDistribuzione.\nLa prima del film si tenne a Melbourne il 4 ottobre, seguita da un'altra a Sydney il 18 ottobre 1919.\nDate di uscita.\nIMDb\nAlias\nDifferenti versioni.\nIl poema di C.J. Dennis fu portato varie volte sullo schermo:\nLa versione del 1919 fu seguita da \"Ginger Mick\" di Raymond Longford (1920)"}
{"id": "3520216", "revid": "1781667", "url": "https://it.wikipedia.org/wiki?curid=3520216", "title": "Papradno", "text": "Papradno (in ungherese \"Kos\u00e1rfalva\") \u00e8 un comune della Slovacchia facente parte del distretto di Pova\u017esk\u00e1 Bystrica, nella regione di Tren\u010d\u00edn."}
{"id": "3520217", "revid": "1543377", "url": "https://it.wikipedia.org/wiki?curid=3520217", "title": "Alfonso Lacedelli", "text": "Biografia.\nCarriera sciistica.\nIscritto allo Sci Club Cortina dal 1935 e attivo a livello agonistico tra la met\u00e0 degli anni trenta e gli inizi degli anni cinquanta, in carriera vinse quattro medaglie ai Campionati italiani.\nStagioni 1935-1939.\nNel 1935 stabil\u00ec il primato italiano del chilometro lanciato con 97 km/h .\nPrima che la sua carriera subisse un'interruzione a causa della Seconda guerra mondiale, .\nStagioni 1946-1951.\nDal 1946 al 1948 vinse tre edizioni consecutive della \"Coppa Cortina\", nella natia Cortina d'Ampezzo, e una \"Coppa Morris\"; .\nCarriera bobbistica.\nPur essendo principalmente uno sciatore alpino, prese parte anche a competizioni di bob a due; nel 1936 vinse i Campionati italiani in coppia con Guido Gillarduzzi .\nAltre attivit\u00e0.\nDopo il ritiro lavor\u00f2 come maestro di sci e partecip\u00f2 a gare nelle categorie seniores, vincendo il \"Campionato mondiale veterani\" nel 1982, a 65 anni. Mor\u00ec il 6 febbraio 2012 a Colle Santa Lucia, dove risiedeva da tempo."}
{"id": "3520218", "revid": "287204", "url": "https://it.wikipedia.org/wiki?curid=3520218", "title": "Torneo di Tolone 2010", "text": "Il Torneo di Tolone del 2010 \u00e8 stata la 38\u00aa edizione di questo torneo calcistico, ed \u00e8 stato giocato dal 18 al 27 maggio 2010."}
{"id": "3520228", "revid": "287204", "url": "https://it.wikipedia.org/wiki?curid=3520228", "title": "Plevn\u00edk-Drienov\u00e9", "text": "Plevn\u00edk-Drienov\u00e9 (in ungherese \"Pelyv\u00e1ssomfalu\") \u00e8 un comune della Slovacchia facente parte del distretto di Pova\u017esk\u00e1 Bystrica, nella regione di Tren\u010d\u00edn."}
{"id": "3520229", "revid": "287204", "url": "https://it.wikipedia.org/wiki?curid=3520229", "title": "Plevnik-Drienove", "text": ""}
{"id": "3520237", "revid": "1781667", "url": "https://it.wikipedia.org/wiki?curid=3520237", "title": "Po\u010darov\u00e1", "text": "Po\u010darov\u00e1 (in ungherese \"Pocsar\u00f3\") \u00e8 un comune della Slovacchia facente parte del distretto di Pova\u017esk\u00e1 Bystrica, nella regione di Tren\u010d\u00edn."}
{"id": "3520239", "revid": "287204", "url": "https://it.wikipedia.org/wiki?curid=3520239", "title": "Pocarova", "text": ""}
{"id": "3520240", "revid": "1991", "url": "https://it.wikipedia.org/wiki?curid=3520240", "title": "Spring Temple Buddha", "text": ""}
{"id": "3520246", "revid": "1781667", "url": "https://it.wikipedia.org/wiki?curid=3520246", "title": "Podskalie", "text": "Podskalie (in ungherese \"Egyh\u00e1zasn\u00e1das\") \u00e8 un comune della Slovacchia facente parte del distretto di Pova\u017esk\u00e1 Bystrica, nella regione di Tren\u010d\u00edn."}
{"id": "3520249", "revid": "83531", "url": "https://it.wikipedia.org/wiki?curid=3520249", "title": "Operazione Mar Rosso", "text": ""}
{"id": "3520253", "revid": "767487", "url": "https://it.wikipedia.org/wiki?curid=3520253", "title": "Caxarias", "text": "Caxarias \u00e8 una \"freguesia\" del Portogallo nel comune di Our\u00e9m. Ha un'area di circa 20,34\u00a0km\u00b2 e una popolazione di 2.166 abitanti. Essa \u00e8 costituita da 19 quartieri: Abadia, \u00c1guas Formosas, Andr\u00e9s, Balancho, Barreira, Carvoeira, Casais da Abadia, Castelo, Caxarias, Ch\u00e3, Cogominho, Faletia, Pis\u00e3o do Oleiro, Pis\u00f5es, Pontes, Ribeira, Seixal, Valados e Vales. Caxarias \u00e8 uno degli insediamenti maggiormente industrializzati della regione portoghese del Centro.\nStoria.\nLa storia di Caxarias risale al paleolitico, come dimostrano diversi ritrovamenti. Molti edifici sono ricoperti tradizionalmente in pietra. La costituzione della \"freguesia\" avvenne il 9 luglio 1947 con la separazione della precedente freguesia di Sei\u00e7a, per il decreto-legge n.\u00b0 36336.\nDistanze.\n Ourem: 12\u00a0km\n Tomar: 21\u00a0km\n Fatima: 21\u00a0km\n Alvai\u00e1zere: 24\u00a0km\n Leira: 30\u00a0km"}
{"id": "3520260", "revid": "198277", "url": "https://it.wikipedia.org/wiki?curid=3520260", "title": "Franco Ferrari (calciatore)", "text": "Carriera.\nGiocatore.\nGenoa.\nCresciuto nel , club con cui vince il Torneo di Viareggio 1965, esordisce con la casacca \"rossoblu\" il 10 settembre 1967 nella sconfitta esterna per 2-1 contro il .\nLa prima stagione tra i \"Grifoni\" termina con la permanenza in cadetteria dopo aver disputato gli spareggi salvezza con , , e , conclusisi con la retrocessione degli ultimi due club.\nLa stagione seguente raggiunse il sesto posto finale, a sei punti dal promosso . Durante la stagione segna il primo gol con il Genoa, nella vittoria casalinga per 1-0 contro il il 9 febbraio 1969. \nNell'annata 1969-1970 con la societ\u00e0 ligure retrocede in terza serie, chiudendo la stagione all'ultimo posto della Serie B.\nLa permanenza in terza serie dura una sola stagione, poich\u00e9 con il suo club Ferrari conquista il primo posto del Girone B, ottenendo la promozione in cadetteria.\nRitornato tra i cadetti, ottiene il decimo posto della Serie B 1971-1972 a cui seguir\u00e0 la stagione seguente il primo posto e la conseguente promozione in massima serie.\nIl 30 dicembre 1973 Ferrari esordisce il Serie A, nella sconfitta esterna per 1-0 contro il . Nella stagione in massima serie colleziona quattro presenze con i \"rossoblu\", con cui retrocede in Serie B.\nParma.\nNel 1974 lascia il sodalizio \"rossoblu\" per trasferirsi al , club che militava in Serie B. Con i \"ducali\" retrocede in Serie C al termine della stagione 1974-1975.\nNella Serie C 1975-1976 raggiunge il secondo posto del Girone B, a cinque punti dal , posizione nuovamente raggiunta la stagione seguente, terminata ad otto punti dalla promossa .\nNel 1977 si ritira dall'attivit\u00e0 agonistica. Mentre frequenta il corso da allenatore, viene tesserato dalla Colligiana che disputa il campionato di Promozione.\nDopo il ritiro.\nAllenatore.\nAcquisito il patentino di allenatore nel 1979, diviene dal dicembre dello stesso anno allenatore dell', club con cui retrocede in Serie D, al termine della Serie C2 1979-1980, stagione chiusa all'ultimo posto del Girone A.\nNel 1980 diviene allenatore del , club che militava in Serie C2. Con il club toscano ottiene il sesto posto del Girone C al termine della stagione agonistica.\nSieder\u00e0 anche sulle panchine del e del in sostituzione di Sergio Carpanesi.\nDocente.\nLaureatosi con lode in Scienze Politiche, Ferrari riveste molteplici ruoli nel mondo dello sport e del calcio.\nDiviene dal 1987 docente di tecnica e tattica ai Corsi allenatori della FIGC e dal 1996 per la UEFA istruttore ai corsi allenatore e conferenziere.\nNel 2005-2006 presso l'Universit\u00e0 di Firenze \u00e8 professore a contratto per la facolt\u00e0 di scienze motorie; successivamente \u00e8 diventato coordinatore della Scuola Allenatori della FIGC e vicepresidente dell'Associazione degli Allenatori Europei, la AEFCA.\nHa pubblicato anche due libri riguardanti la tattica nel calcio, oltre ad aver scritto numerosi articoli su giornali e riviste sportive."}
{"id": "3520273", "revid": "228587", "url": "https://it.wikipedia.org/wiki?curid=3520273", "title": "Franco Ferrari", "text": ""}
{"id": "3520284", "revid": "46291", "url": "https://it.wikipedia.org/wiki?curid=3520284", "title": "Calycadenia", "text": "Calycadenia \u00e8 un genere di piante della famiglia delle Asteracee, diffuso negli Stati Uniti occidentali e nel Messico.\nTassonomia.\nLa classificazione tradizionale colloca il genere \"Calycadenia\" nella sottotrib\u00f9 Madiinae della trib\u00f9 Heliantheae.\nRecenti studi filogenetici considerano le Madiinae come il principale raggruppamento delle Madieae, elevate al rango di trib\u00f9 a s\u00e9 stante.\nIl genere \"Calycadenia\" comprende 10 specie:"}
{"id": "3520297", "revid": "536159", "url": "https://it.wikipedia.org/wiki?curid=3520297", "title": "Aeroporto internazionale di Washington-Dulles", "text": ""}
{"id": "3520308", "revid": "599013", "url": "https://it.wikipedia.org/wiki?curid=3520308", "title": "Jos\u00e9 Naz\u00e1bal", "text": ""}
{"id": "3520309", "revid": "80358237", "url": "https://it.wikipedia.org/wiki?curid=3520309", "title": "Melone", "text": ""}
{"id": "3520311", "revid": "228587", "url": "https://it.wikipedia.org/wiki?curid=3520311", "title": "Dresda (film)", "text": "Dresda (\"Dresden\") \u00e8 un film per la televisione tedesca del 2006 diretto da Roland Suso Richter.\nTrama.\nIl film \u00e8 ambientato nel periodo del drammatico bombardamento di Dresda compiuto dagli Alleati tra il gennaio e il febbraio 1945, durante la Seconda guerra mondiale. Una giovane infermiera tedesca, Anna, figlia del direttore dell'ospedale dove lavora e fidanzata con il chirurgo Alexander, cura e s'innamora di un pilota britannico, Robert Newman, da lei nascosto.\nDistribuzione.\n\u00c8 stato trasmesso in Germania, diviso in due parti, il 5 e 6 marzo 2006 su ZDF, mentre nel 2010 \u00e8 stato trasmesso in un'unica soluzione. In Italia \u00e8 andato in onda su Rai 3 il 4 giugno 2011."}
{"id": "3520312", "revid": "1543377", "url": "https://it.wikipedia.org/wiki?curid=3520312", "title": "Direzione generale per la cooperazione allo sviluppo", "text": "La Direzione generale per la cooperazione allo sviluppo \u00e8 l'organo del Ministero degli affari esteri e della cooperazione internazionale che si occupa di definire gli obiettivi, la priorit\u00e0 e gli indirizzi strategici degli interventi di cooperazione allo sviluppo, di valutarne gli impatti e di verificare il raggiungimento degli scopi prefissati.\nInoltre, rappresenta l'Italia nelle sedi internazionali deputate alle politiche di cooperazione, sovrintende all'erogazione di contributi statali alle ONG ed agli interventi di emergenza umanitaria.\nStoria.\nLa Direzione generale viene istituita dall'articolo 10 della Legge 49/87 che riunificava in un unico soggetto le attivit\u00e0 svolte dal \"Dipartimento per la cooperazione allo sviluppo\", nato nel 1979, e dal \"Fondo aiuti italiani\", costituito nel 1985 con una dote di 1900 miliardi di lire allo scopo di assicurare \"la sopravvivenza di almeno tre milioni di persone minacciate dalla fame, dalla denutrizione, dal sottosviluppo\" nell'Africa subsahariana.\nNel 1994 \u00e8 stata istituita una commissione parlamentare d'inchiesta sull'attuazione della politica di cooperazione con i paesi in via di sviluppo (legge 17 gennaio 1994, n. 46, prorogata dalla legge 6 novembre 1995, n. 465), a seguito di episodi di mala gestio, arrivando a coniare il neologismo \"malacooperazione\", riconosciuto dalla Treccani, con sperpero di fondi pubblici (tuttavia, per dovere di cronaca, va detto che tutte le inchieste giudiziarie si sono sempre concluse con archiviazioni ed assoluzioni a carico degli imputati). Essa aveva il compito di accertare le modalit\u00e0 di gestione dei fondi pubblici destinati alla cooperazione e allo sviluppo, di indicare in una relazione presentata alle Camere le possibili modifiche legislative e regolamentari per una corretta gestione e un pi\u00f9 efficace controllo nell'uso dei fondi per la cooperazione e lo sviluppo, e di accertare altres\u00ec i criteri e le modalit\u00e0 di intervento degli organismi finanziari operanti nell'ambito della cooperazione e lo sviluppo. La Commissione, composta da venti senatori e venti deputati, \u00e8 stata presieduta dal senatore Carmine Mensorio, dimessosi il 27 luglio 1995, e successivamente dall'onorevole Fiorello Provera, eletto il 13 settembre 1995.\nLa riforma del 2014.\nDal 1987 al 2014, il Ministero ha gestito tutte le fasi degli interventi di cooperazione allo sviluppo, dalla definizione delle politiche alla loro esecuzione.\nCon al Legge 125/2014 la Cooperazione Italiana allo sviluppo \u00e8 stata profondamente riformata: l'attuazione tecnico operativa degli interventi \u00e8 stata demandata in via esclusiva alla neonata Agenzia italiana per la cooperazione allo sviluppo, alle dipendenze del Ministero degli Affari Esteri e della Cooperazione Internazionale.\nSono rimaste alla DGCS tutte le attivit\u00e0 relative alla definizione degli obiettivi strategici della cooperazione, stabilendo la priorit\u00e0 degli interventi e partecipando al Comitato Congiunto, organo presieduto dal Ministero degli Affari Esteri e che autorizza gli interventi di cooperazione superiori a 2 milioni di euro; inoltre, emana le direttive all'AICS su cui esercita vigilanza, indirizzo e valutazione, rappresenta l'Italia a livello politico nelle sedi internazionali, coordina le azioni dei soggetti italiani attivi nel settore, gestisce i rapporti con le ONG e i contributi statali a loro concessi."}
{"id": "3520313", "revid": "174925", "url": "https://it.wikipedia.org/wiki?curid=3520313", "title": "Lattuga", "text": ""}
{"id": "3520314", "revid": "767487", "url": "https://it.wikipedia.org/wiki?curid=3520314", "title": "Un marito per Anna Zaccheo", "text": "Un marito per Anna Zaccheo \u00e8 un film del 1953 di Giuseppe De Santis con Silvana Pampanini, Massimo Girotti, Amedeo Nazzari e Umberto Spadaro.\nTrama.\nNapoli. Anna \u00e8 giovane, povera e molto bella: tutti gli uomini la guardano.\nUn giorno conosce Andrea, un marinaio che presta l'anno di leva obbligatorio nella sua citt\u00e0 e i due si fidanzano. Sono una coppia come tante dell'epoca: la casta passeggiata domenicale, lo scambio di lettere, il progetto di sposarsi al pi\u00f9 presto.\nAndrea riparte per un viaggio in mare. Anna intanto cerca lavoro per potersi pagare il corredo, ma la sua bellezza le \u00e8 di ostacolo. Alla fine trova lavoro come modella per foto pubblicitarie presso uno studio fotografico. L\u00ec conosce il dottor Illuminato, l'impresario, che nonostante i modi gentili e il fatto che sia sposato e padre approfitta di lei. Ma solo Anna ne paga le conseguenze: ormai \u00e8 una donna \"compromessa\" da questa relazione.\nPer uno scherzo del destino quello stesso giorno a casa di Anna arrivano i mobili che lei aveva acquistato per la sua dote, il vero motivo per cui si erano messi in moto tutti gli eventi. La famiglia della ragazza per evitare il disonore finge che siano stati pagati con il denaro di una vincita al lotto. L'imbarazzo \u00e8 tale che Anna tenta il suicidio.\nQualche giorno dopo, Anna incontra nuovamente Andrea, ma questi - saputo tutto - l'abbandona, incapace di perdonarla (e anche innervosito dal fatto che la ragazza, riconoscibile sui manifesti pubblicitari sparsi per la citt\u00e0, \u00e8 sulla bocca di tutti).\nLa famiglia cerca di organizzare un matrimonio riparatore con il benestante e maturo don Antonio, proprietario di quattro negozi e dei relativi magazzini ma Anna, di fronte all'uomo, scappa: non ce la fa. La famiglia la isola sempre di pi\u00f9 e dunque Anna decide di andare a vivere da sola, in un altro quartiere.\nI soldi per\u00f2 scarseggiano: Anna rivende i mobili ma anche quella somma finisce presto. Cos\u00ec, presa dalla fame e dalla disperazione, cede al corteggiamento insistente dell'indulgente don Antonio e si fidanza con lui. Pochi giorni dopo, tuttavia, Anna rompe la relazione: l'uomo le ripugna e lei cerca un amore vero.\nVivacchia con impieghi saltuari, fino a che un giorno incontra nuovamente Andrea. Lui sembra meglio disposto. Passano il pomeriggio e la sera insieme, chiacchierando. Poi lui sale in casa da lei, e passano la notte insieme. Il mattino dopo, per\u00f2, Andrea torna a manifestare la sua gelosia per l'episodio con Illuminato e paradossalmente le rimprovera la notte appena passata. Lei chiede comprensione e perdono; lui teme invece che lei sia una ragazza troppo facile e chiede altro tempo. Anna in lacrime se ne va.\nTorna a casa con grande imbarazzo e timore ma la famiglia, con suo grande sollievo, l'accoglie bene.\nCritica.\nConsiderato da Armando Borrelli un film stereotipato e deteriore (dal suo punto di vista che dichiara come Realismo socialista), viene considerato un'opera minore e privo di un'accettabile visione della realt\u00e0, rispetto alle opere maggiori del regista, anche nella Storia del Cinema di Georges Sadoul . Si ritiene che il film rientri in ogni caso in quegli Anni difficili (1953 - 1959) che il cinema neorealista si trova ad affrontare anche cercando compromessi .\nDa segnalare l'uso della voce fuori campo di Anna, per sottolineare i passaggi psicologici pi\u00f9 delicati"}
{"id": "3520320", "revid": "647919", "url": "https://it.wikipedia.org/wiki?curid=3520320", "title": "Citt\u00e0 dei mille templi", "text": ""}
{"id": "3520325", "revid": "83531", "url": "https://it.wikipedia.org/wiki?curid=3520325", "title": "Alt Schwerin", "text": "Alt Schwerin \u00e8 un comune del Meclemburgo-Pomerania Anteriore, in Germania.\nAppartiene al circondario della Seenplatte del Meclemburgo ed \u00e8 parte della comunit\u00e0 amministrativa (\"Amt\") di Malchow."}
{"id": "3520333", "revid": "83531", "url": "https://it.wikipedia.org/wiki?curid=3520333", "title": "F\u00fcnfseen", "text": "F\u00fcnfseen \u00e8 un comune del Meclemburgo-Pomerania Anteriore, in Germania.\nAppartiene al circondario della Seenplatte del Meclemburgo ed \u00e8 parte della comunit\u00e0 amministrativa (\"Amt\") di Malchow.\nGeografia fisica.\nIl comune si trova nel sud del \"Land\" del Meclemburgo-Pomerania Anteriore, sulla riva orientale del lago di Plau ed a sud di Malchow. Nel territorio comunale vi sono i laghi Hofsee e Kogeler e parte del lago di Petersdorf. Gran parte del territorio comunale \u00e8 coperto di boschi e sale da nord verso sud da 62 fino a 123\u00a0m s.l.m."}
{"id": "3520338", "revid": "84184", "url": "https://it.wikipedia.org/wiki?curid=3520338", "title": "Girotti", "text": ""}
{"id": "3520342", "revid": "83531", "url": "https://it.wikipedia.org/wiki?curid=3520342", "title": "G\u00f6hren-Lebbin", "text": "G\u00f6hren-Lebbin \u00e8 un comune del Meclemburgo-Pomerania Anteriore, in Germania.\nAppartiene al circondario della Seenplatte del Meclemburgo ed \u00e8 parte della comunit\u00e0 amministrativa (\"Amt\") di Malchow.\nIl quartiere di Unterg\u00f6hren si affaccia sulla riva meridionale del Fleesensee."}
{"id": "3520344", "revid": "83531", "url": "https://it.wikipedia.org/wiki?curid=3520344", "title": "Nossentiner H\u00fctte", "text": "Nossentiner H\u00fctte \u00e8 un comune del Meclemburgo-Pomerania Anteriore, in Germania.\nAppartiene al circondario della Seenplatte del Meclemburgo ed \u00e8 parte della comunit\u00e0 amministrativa (\"Amt\") di Malchow."}
{"id": "3520349", "revid": "83531", "url": "https://it.wikipedia.org/wiki?curid=3520349", "title": "Penkow", "text": "Penkow \u00e8 un comune del Meclemburgo-Pomerania Anteriore, in Germania.\nAppartiene al circondario della Seenplatte del Meclemburgo ed \u00e8 parte della comunit\u00e0 amministrativa (\"Amt\") di Malchow."}
{"id": "3520350", "revid": "41134354", "url": "https://it.wikipedia.org/wiki?curid=3520350", "title": "XrossMediaBar", "text": ""}
{"id": "3520351", "revid": "767487", "url": "https://it.wikipedia.org/wiki?curid=3520351", "title": "Vilmos Zombori", "text": ""}
{"id": "3520354", "revid": "83531", "url": "https://it.wikipedia.org/wiki?curid=3520354", "title": "Walow", "text": "Walow \u00e8 un comune del Meclemburgo-Pomerania Anteriore, in Germania.\nAppartiene al circondario della Seenplatte del Meclemburgo ed \u00e8 parte della comunit\u00e0 amministrativa (\"Amt\") di Malchow."}
{"id": "3520355", "revid": "83531", "url": "https://it.wikipedia.org/wiki?curid=3520355", "title": "Silz (Meclemburgo-Pomerania Anteriore)", "text": "Silz \u00e8 un comune del Meclemburgo-Pomerania Anteriore, in Germania, che si affaccia sulla riva settentrionale del Fleesensee con i suoi quartieri di Heidepark e Nossentin.\nAppartiene al circondario della Seenplatte del Meclemburgo ed \u00e8 parte della comunit\u00e0 amministrativa (\"Amt\") di Malchow."}
{"id": "3520356", "revid": "110157", "url": "https://it.wikipedia.org/wiki?curid=3520356", "title": "Cercal", "text": "Cercal \u00e8 una \"freguesia\" del Portogallo nel comune di Our\u00e9m. Ha una superficie di 8,06\u00a0km\u00b2 e una popolazione di 784 abitanti (2011), \u00e8 una delle freguesia meno popolate del Portogallo.\n\u00c8 la \"freguesia\" di creazione pi\u00f9 recente nel comune, avendo ottenuto l'autonomia nel 1984. La freguesia \u00e8 divisa in tre quartieri: \"Vales\", \"Niho d'Aguia\" e \"Matos\".\nStoria.\nI primi insediamenti umani in queste terre risalgono all'epoca romana, come testimoniano i resti di una stazione romana nelle terre di Abelheira. Il quartiere di Niho de Aguia \u00e8 ricco di storia: la sua cappella venne costruita nel 1639 e modificata dagli invasori francesi. Nel 1868 venne restaurata. Cercal ha, come altre freguesias di Our\u00e9m, un grande belvedere, il \"Cabe\u00e7o dos Obidos\"."}
{"id": "3520357", "revid": "83531", "url": "https://it.wikipedia.org/wiki?curid=3520357", "title": "Zislow", "text": "Zislow \u00e8 un comune del Meclemburgo-Pomerania Anteriore, in Germania.\nAppartiene al circondario della Seenplatte del Meclemburgo ed \u00e8 parte della comunit\u00e0 amministrativa (\"Amt\") di Malchow."}
{"id": "3520358", "revid": "21880", "url": "https://it.wikipedia.org/wiki?curid=3520358", "title": "Aspideretes", "text": ""}
{"id": "3520359", "revid": "228587", "url": "https://it.wikipedia.org/wiki?curid=3520359", "title": "Mosella (disambigua)", "text": ""}
{"id": "3520360", "revid": "767487", "url": "https://it.wikipedia.org/wiki?curid=3520360", "title": "Musaba Selemani", "text": "Carriera.\nClub.\nGioca dal 2002 al 2003 in patria, al Prince Louis. Nel 2003 si trasferisce in Belgio, al Brussels. Nel 2007 passa al Londerzeel. Nel 2008 viene acquistato dall'Union Saint-Gilloise. Nel 2009 si trasferisce nei Paesi Bassi, all'HSV Hoek. Nel 2010 torna in Belgio, dove viene acquistato dal RFC Liegi. Nel 2011 si trasferisce al Cointe-Li\u00e8ge.\nNazionale.\nHa debuttato in nazionale nel 2002. Ha collezionato, fra il 2002 ed il 2007, un totale di 3 presenze con la maglia della nazionale."}
{"id": "3520361", "revid": "83531", "url": "https://it.wikipedia.org/wiki?curid=3520361", "title": "Ankershagen", "text": "Ankershagen \u00e8 un comune del Meclemburgo-Pomerania Anteriore, in Germania.\nAppartiene al circondario della Seenplatte del Meclemburgo ed \u00e8 parte della comunit\u00e0 amministrativa (\"Amt\") di Penzliner Land."}
{"id": "3520362", "revid": "767487", "url": "https://it.wikipedia.org/wiki?curid=3520362", "title": "Rudolf Kotorm\u00e1ny", "text": ""}
{"id": "3520363", "revid": "76963", "url": "https://it.wikipedia.org/wiki?curid=3520363", "title": "Louise Kink", "text": "Biografia.\nLouise Gretchen Kink nacque l'8 aprile 1908 a Zurigo, Svizzera, dal magazziniere Anton Kink e Luise Heilmann; aveva un fratello (Anton) ed una sorella (Maria). Nel 1912, i Kink decisero di emigrare a Milwaukee, Wisconsin.\nLouise e la sua famiglia salirono a bordo del RMS Titanic, come passeggeri di terza classe, il 10 aprile 1912, a Southampton, Inghilterra. Con loro c'erano anche il fratello e la sorella del padre di Louise, Vinzenz e Maria. Anton e Vinzenz occuparono una cabina del ponte G, mentre Louise, la madre e la zia occuparono una cabina a poppa della nave.\nAlle ore 23:40 del 14 aprile, il Titanic urt\u00f2 un iceberg; il padre e lo zio di Louise si svegliarono e corsero sul ponte, vedendo chiaramente la punta dell'iceberg. Tornati in cabina, si cambiarono immediatamente per via dell'afflusso di acqua nella cabina stessa; poi corsero da Louise, svegliando lei e le altre componenti della famiglia. L'intera famiglia Kink si diresse sul ponte, ma Vinzenz e Maria si persero tra la folla.\nLouise e la madre vennero caricati sulla lancia di salvataggio n. 2, Anton rimase sul ponte. All'ultimo minuto, Anton riusc\u00ec a saltare su una scialuppa mentre veniva abbassata. In un'intervista, Anton apparve il 24 aprile, nella Milwaukee Journal Sentinel, che dichiar\u00f2:\n\"Un marinaio prese la mia bambina e la affid\u00f2 ad una di esse (scialuppe di salvataggio). Anche mia moglie venne aiutata dai marinai. Mi toccarono una spalla e mi chiesero di fare un passo indietro, mia moglie e mia figlia piangevano dicendogli di lasciarmi. Mi buttai in acqua, rompendo la barriera con quelli in piedi dietro di me e cascai nella barca abbassata.\"\nTutti e tre sopravvissero e vennero raccolti dalla nave di soccorso RMS \"Carpathia\". Vinzenz e Maria morirono durante il naufragio ed i loro corpi, se recuperati, non sono mai stati identificati.\nLouise e i genitori arrivarono a New York il 18 aprile, e trascorsero i primi quattro giorni al St. Vincent's Hospital. Acquistarono in seguito dei biglietti ferroviari per Milwaukee e lasciarono New York il 22 aprile; arrivano due giorni dopo.\nAl suo arrivo a Milwaukee, Anton affitt\u00f2 una fattoria dove lui e la sua famiglia vissero da quel momento in poi. Nel 1919, Anton e Luise divorziarono ed Anton decise di tornare in patria, a Graz, Austria, dove si rispos\u00f2. Anche Luise si rispos\u00f2, ma rifiut\u00f2 di discutere del disastro del \"Titanic\" con tutti.\nNel 1932, Louise spos\u00f2 Harold Pope e la coppia ebbe quattro figli. Divorziarono poco dopo la nascita del quarto figlio; stranamente Louise continu\u00f2 a farsi chiamare Louise Kink Pope, col cognome assunto dal marito.\nNegli anni a venire, Louise divenne una delle persone pi\u00f9 coinvolte nelle attivit\u00e0 connesse al \"Titanic\". Quando nel 1985 venne rinvenuto il relitto sul fondo dell'Atlantico, Louise esort\u00f2 davanti alla Camera dei Rappresentanti della commissione della marina mercantile e della pesca come un luogo di protezione, una sorta di memoriale.\nNel 1987 entra a far parte di alcuni sopravvissuti ad una convention svoltasi a Wilmington, Delaware, per commemorare il 75\u00ba anniversario del naufragio del transatlantico. Nel 1988, fu presente in un altro convegno organizzato dalla Titanic Historical Society, tenutasi a Boston, Massachusetts. Nel 1990, Louise fu ospite d'onore ad Ellis Island, per commemorare una targa sui passeggeri annegati durante il naufragio. Nonostante la tubercolosi, l'artrite ed il cancro al seno, Louise torn\u00f2 a Boston, ancora una volta nel 1992, partecipando ad una convenzione del Titanic Historical Society, per commemorare l'80\u00ba anniversario del disastro. Nel mese di aprile sempre del 1992, Louise fu ospite d'onore nel New Jersey, al \"Titanic-related\".\nLuoise mor\u00ec il 25 agosto 1992, per cancro ai polmoni, a Milwaukee, Wisconsin, ad 84 anni. Venne sepolta accanto a sua madre nel cimitero di Sunnyside di Milwaukee. Sulla fronte delle loro lapidi appaiono le seguenti parole: \u00abImmigrati americani, superstiti del disastro del Titanic, 15 aprile 1912\u00bb."}
{"id": "3520365", "revid": "88740", "url": "https://it.wikipedia.org/wiki?curid=3520365", "title": "Krukow (Amt Penzliner Land)", "text": "Krukow \u00e8 una frazione del comune di Kuckssee nel Meclemburgo-Pomerania Anteriore, in Germania.\nAppartiene al circondario (\"Kreis\") della Mecklenburgische Seenplatte ed \u00e8 parte della comunit\u00e0 amministrativa (\"Amt\") di Penzliner Land.\nGi\u00e0 comune autonomo, a partire dal 1\u00ba gennaio del 2012 \u00e8 stato accorpato insieme ai comuni di Lapitz e Puchow per costituire il nuovo comune di Kuckssee."}
{"id": "3520366", "revid": "88740", "url": "https://it.wikipedia.org/wiki?curid=3520366", "title": "Lapitz", "text": "Lapitz \u00e8 una frazione del comune di Kuckssee nel Meclemburgo-Pomerania Anteriore, in Germania.\nAppartiene al circondario (\"Kreis\") della Mecklenburgische Seenplatte ed \u00e8 parte della comunit\u00e0 amministrativa (\"Amt\") di Penzliner Land.\nGi\u00e0 comune autonomo, a partire dal 1\u00ba gennaio del 2012 \u00e8 stato accorpato insieme ai comuni di Krukow e Puchow per costituire il nuovo comune di Kuckssee."}
{"id": "3520367", "revid": "88740", "url": "https://it.wikipedia.org/wiki?curid=3520367", "title": "Mallin", "text": "Mallin \u00e8 una frazione del comune di Penzlin nel Meclemburgo-Pomerania Anteriore, in Germania.\nAppartiene al circondario (\"Kreis\") della Mecklenburgische Seenplatte ed \u00e8 parte della comunit\u00e0 amministrativa (\"Amt\") di Penzliner Land.\nGi\u00e0 comune autonomo, dal 1\u00ba gennaio 2012 \u00e8 stato accorpato al comune di Penzlin."}
{"id": "3520369", "revid": "83531", "url": "https://it.wikipedia.org/wiki?curid=3520369", "title": "M\u00f6llenhagen", "text": "M\u00f6llenhagen \u00e8 un comune del Meclemburgo-Pomerania Anteriore, in Germania.\nAppartiene al circondario della Seenplatte del Meclemburgo ed \u00e8 parte della comunit\u00e0 amministrativa (\"Amt\") di Penzliner Land."}
{"id": "3520370", "revid": "1442080", "url": "https://it.wikipedia.org/wiki?curid=3520370", "title": "Open di Francia 2011 - Singolare maschile in carrozzina", "text": "Shingo Kunieda era il detentore del titolo, ma ha perso in semifinale contro Maikel Scheffers.\nMaikel Scheffers ha battuto in finale Nicolas Peifer 7\u20136(7\u20133), 6\u20133."}
{"id": "3520371", "revid": "88740", "url": "https://it.wikipedia.org/wiki?curid=3520371", "title": "Puchow", "text": "Puchow \u00e8 una frazione del comune di Kuckssee nel Meclemburgo-Pomerania Anteriore, in Germania.\nAppartiene al circondario (\"Kreis\") della Mecklenburgische Seenplatte ed \u00e8 parte della comunit\u00e0 amministrativa (\"Amt\") di Penzliner Land.\nGi\u00e0 comune autonomo, a partire dal 1\u00ba gennaio del 2012 \u00e8 stato accorpato insieme ai comuni di Krukow e Lapitz per costituire il nuovo comune di Kuckssee."}
{"id": "3520372", "revid": "484362", "url": "https://it.wikipedia.org/wiki?curid=3520372", "title": "Stati socialisti", "text": ""}
{"id": "3520373", "revid": "74801", "url": "https://it.wikipedia.org/wiki?curid=3520373", "title": "David Loebsack", "text": "Biografia.\nLaureato in scienze politiche all'Universit\u00e0 della California, Davis, Loebsack lavor\u00f2 come insegnante e nel 2006 si candid\u00f2 al Congresso come sfidante del deputato repubblicano Jim Leach, in carica da vent'anni.\nLoebsack riusc\u00ec a vincere con uno strettissimo margine di voti (poco meno di ) e approd\u00f2 alla Camera, rivelandosi subito un politico molto liberale.\nNel 2008 si ricandid\u00f2 e dovette affrontare la dottoressa Mariannette Miller-Meeks, che batt\u00e9 con facilit\u00e0 (57% dei voti contro 39%). Due anni dopo la Miller-Meeks lo sfid\u00f2 di nuovo, ma fu sconfitta per la seconda volta, sebbene con un distacco pi\u00f9 modesto (51% a 46%). Loebsack affront\u00f2 la Miller-Meeks una terza volta nel 2014, superandola anche in tale occasione.\nNel 2020 Loebsack annunci\u00f2 la propria intenzione di non ricandidarsi per un ulteriore mandato e lasci\u00f2 la Camera dopo quattordici anni di permanenza.\nDurante la sua permanenza al Congresso, Loebsack fu membro del Congressional Progressive Caucus."}
{"id": "3520374", "revid": "47767", "url": "https://it.wikipedia.org/wiki?curid=3520374", "title": "Ygramul, Le Molte", "text": ""}
{"id": "3520375", "revid": "339392", "url": "https://it.wikipedia.org/wiki?curid=3520375", "title": "Aeroporto Internazionale di Bengaluru", "text": ""}
{"id": "3520376", "revid": "767487", "url": "https://it.wikipedia.org/wiki?curid=3520376", "title": "Oliver Perry Hay", "text": "Nel 1912 venne nominato ricercatore associato alla Carnegie Institution for Science, e trov\u00f2 un impiego presso lo United States National Museum. In tale sede effettu\u00f2 numerosi studi sulla paleontologia dei vertebrati, in particolare sulle tartarughe fossili e sui mammiferi del Pleistocene. Classific\u00f2 per la prima volta varie specie animali, sia attuali che estinte. I suoi scritti del periodo 1911-1930 sono conservati presso la Smithsonian Institution.\nOpere.\nLe principali opere di Hay sono:"}
{"id": "3520378", "revid": "1442080", "url": "https://it.wikipedia.org/wiki?curid=3520378", "title": "Open di Francia 2011 - Singolare femminile in carrozzina", "text": "Esther Vergeer ha difeso il titolo battendo in finale Marjolein Buis 6\u20130, 6\u20132."}
{"id": "3520379", "revid": "287204", "url": "https://it.wikipedia.org/wiki?curid=3520379", "title": "Cristo passo", "text": "Il Cristo passo \u00e8 un dipinto olio su tavola (22x15,5\u00a0cm) di Cima da Conegliano, conservata a Ca' Rezzonico a Venezia nel Museo del Settecento Veneziano, Collezione Mestrovich inv. 3.\nDescrizione.\nLa piccola tavola proviene dall\u2019originaria collezione Correr. Passata per altre mani private \u00e8 giunta al Mestrovich corredata da un\u2019attribuzione al Cima di Giuseppe Botta, allora ispettore alle Gallerie Veneziane, datata 1866. Attribuzione poi condivisa da numerosi critici.\nViste le piccolissime dimensioni dell\u2019opera si pu\u00f2 supporre che fosse destinata a portella di tabernacolo, come d\u2019altra parte anche la tavoletta del Cima col medesimo soggetto di propriet\u00e0 dei musei di Birmingham. Una conferma ulteriore all\u2019autografia del Cima viene dal confronto con lo scomparto centrale della cimasa del Polittico di Miglionico. Complesso questo storicamente documentato, anche nelle vicende della sua acquisizione lucana a fine Cinquecento. In quest\u2019ultima opera risultano infatti estremamente simili la trama pittorica, la modellatura del corpo prostrato nella morte e anche i dettagli del volto e della fitta capigliatura. "}
{"id": "3520384", "revid": "729019", "url": "https://it.wikipedia.org/wiki?curid=3520384", "title": "Open di Francia 2011 - Doppio maschile in carrozzina", "text": "St\u00e9phane Houdet e Shingo Kunieda erano i detentori del titolo, ma Houdet ha partecipato in coppia con Michael Jeremiasz, mentre Kunieda ha fatto coppia con Nicolas Peifer. Kunieda e Peifer hanno battuto Houdet e Jeremiasz 1\u20136, 6\u20132, [10\u20137] in semifinale.\nKunieda e Peifer hanno battuto in finale Robin Ammerlaan e Stefan Olsson 6\u20132, 6\u20133."}
{"id": "3520385", "revid": "536159", "url": "https://it.wikipedia.org/wiki?curid=3520385", "title": "Aeroporto Internazionale di Hyderabad", "text": ""}
{"id": "3520387", "revid": "584834", "url": "https://it.wikipedia.org/wiki?curid=3520387", "title": "Decreto legislativo 2 settembre 1997, n\u00b0 320", "text": ""}
{"id": "3520388", "revid": "41134894", "url": "https://it.wikipedia.org/wiki?curid=3520388", "title": "Ferrovie Sud-Est", "text": ""}
{"id": "3520389", "revid": "729019", "url": "https://it.wikipedia.org/wiki?curid=3520389", "title": "Open di Francia 2011 - Doppio femminile in carrozzina", "text": "Daniela Di Toro e Aniek van Koot erano le detentrici del titolo, ma Di Toro quest'anno non ha partecipato, mentre van Koot ha fatto coppia con Jiske Griffioen.\nGriffioen e van Koot sono state sconfitte in finale da Esther Vergeer e Sharon Walraven, 5\u20137, 6\u20134, [10\u20135]."}
{"id": "3520392", "revid": "339392", "url": "https://it.wikipedia.org/wiki?curid=3520392", "title": "Alter Botanischer Garten, Monaco di Baviera", "text": ""}
{"id": "3520393", "revid": "6923", "url": "https://it.wikipedia.org/wiki?curid=3520393", "title": "Jan Gruter", "text": "Biografia.\nJan Gruter nacque ad Anversa il 3 dicembre 1560, da padre fiammingo e madre inglese. Il padre era il mercante e borgomastro di Anversa Walter (Wouter) de Gruutere (\u2020 1588), la madre Catherine Tishem (Thysmayer) (\u2020 1595) di Norwich. La famiglia Gruter fugg\u00ec in Inghilterra durante la guerra degli ottant'anni. Dopo avere studiato per alcuni anni al Caius College a Cambridge, Jan Gruter si trasfer\u00ec all'Universit\u00e0 di Leida, dove fu discepolo di Hugo Donellus e Giusto Lipsio, e ottenne il titolo di \"Magister artium\" nel 1584. Nel 1586 fu nominato professore di storia all'Universit\u00e0 di Wittenberg, ma, dato che rifiut\u00f2 di sottoscrivere la \"formula concordiae\", dovette abbandonare l'incarico. Dal 1589 al 1592, insegn\u00f2 a Rostock, ed in seguito a Heidelberg, dove nel 1602 fu nominato bibliotecario dell'universit\u00e0. Mor\u00ec il 20 settembre 1627 a Verhelden presso Heidelberg.\nOpere.\nFrutto della sua accurata educazione classica, svoltasi in Inghilterra e in Olanda, furono le numerose edizioni di classici latini (Seneca, Heidelberg 1593; Marziale, Francoforte 1596; Sallustio e Tacito, ivi 1607; \"Scriptores Historiae Augustae\", Hanau 1611, voll. 2, ecc.) e soprattutto la raccolta \"Inscriptiones antiquae totius orbis romani\" (Heidelberg 1603, voll. 2), che, grazie anche agli indici aggiuntivi dallo Scaligero, costitu\u00ec per i suoi tempi un notevole contributo alla sorgente scienza epigrafica.\nNel 1608 pubblic\u00f2 a Francoforte due piccoli ma densi volumi, contenenti rispettivamente 1399 e 1481 pagine di testo, intitolati \"Delitiae CC. Italorum Poetarum, huius superiorisque aevi illustrium\"; furono i primi di una serie divenuta famosa di \"Delitiae\", tutte nello stesso piccolo formato, e tutte pubblicate a Francoforte nel decennio successivo. Il nome di Gruter appare nel frontespizio con lo pseudonimo anagrammato 'Ranutius Gherus' ('Collectore Ranvtio Ghero'). Alle \"Delitiae Italorum Poetarum\" fecero seguito le \"Delitiae C. poetarum Gallorum\" (1609) e le \"Delitiae C. poetarum Belgicorum\" (1614). La serie fu continuata da altri studiosi con le \"Delitiae poetarum Germanorum\" (1612), le \"Delitiae poetarum Hungarorum\" (1619) e le \"Delitiae poetarum Scotorum\" (1637).\nDa ricordare inoltre: \"Suspicionum libri IX\", emendazioni e glosse interpretative a Plauto, Terenzio e Seneca; il \"Florilegium ethico\"-\"politicum\" (Francoforte 1610), raccolta di sentenze e proverbi greci, italiani, francesi, tedeschi, spagnoli, ecc.; il \"Chronicon chronicorum eeclesiastico-politicum\" (Francoforte 1614, voll. 4), compilazione di storia della Chiesa; e svariatissime altre opere, collettanei, antologie, in cui il Gruter rivers\u00f2 in diversa misura la sua grande dottrina e la sua abilit\u00e0 compilatoria."}
{"id": "3520396", "revid": "61051", "url": "https://it.wikipedia.org/wiki?curid=3520396", "title": "Aeroporto Internazionale di Calcutta Netaji Subhash Chandra Bose", "text": ""}
{"id": "3520397", "revid": "155634", "url": "https://it.wikipedia.org/wiki?curid=3520397", "title": "Open di Francia 2011 - Doppio leggende under 45", "text": "Evgenij Kafel'nikov e Andrij Medvedev erano i detentori del titolo, ma sono arrivati ultimi nel loro girone e sono stati eliminati.\nFabrice Santoro e Todd Woodbridge hanno battuto in finale Arnaud Boetsch e C\u00e9dric Pioline 6\u20132, 6\u20134."}
{"id": "3520398", "revid": "33689", "url": "https://it.wikipedia.org/wiki?curid=3520398", "title": "Rosetum, Centro Culturale Artistico Francescano", "text": ""}
{"id": "3520399", "revid": "41135094", "url": "https://it.wikipedia.org/wiki?curid=3520399", "title": "Ugo Italo Amaldi", "text": ""}
{"id": "3520401", "revid": "33689", "url": "https://it.wikipedia.org/wiki?curid=3520401", "title": "Play By Chat", "text": ""}
{"id": "3520402", "revid": "767487", "url": "https://it.wikipedia.org/wiki?curid=3520402", "title": "Espite", "text": "Espite \u00e8 una \"freguesia\" del Portogallo nel comune di Our\u00e9m. Ha un'area di 18,96\u00a0km\u00b2 e una popolazione di 1.104 abitanti. La vegetazione \u00e8 piuttosto densa e le abitazioni si concentrano nelle aree pianeggianti.\nToponimo.\nIl nome della \"freguesia\" deriva da \"hospite\", parola latina medievale che significa locanda ed \u00e8 legata agli ordini militari."}
{"id": "3520403", "revid": "1005847", "url": "https://it.wikipedia.org/wiki?curid=3520403", "title": "Giuseppe Beccadelli di Bologna", "text": "Biografia.\nAppartenente alla famiglia siciliana Beccadelli di Bologna, era figlio di Pietro Beccadelli di Bologna Reggio, V Principe di Camporeale (1697-1781) e di Marianna Gravina Lucchesi, figlia del principe di Palagonia. Il padre fu ministro plenipotenziario del re di Napoli alla corte di Vienna e successivamente presidente del Consiglio supremo della Reale giunta di Sicilia, ossia il rappresentante dei baroni siciliani presso Carlo di Borbone. A giudizio dello storiografo Francesco Barbagallo, suo padre si serv\u00ec delle sue cariche \u00absoltanto per modesti intrighi e per tentare d'accrescere il suo patrimonio personale\u00bb. Giuseppe spos\u00f2 nel 1749 Stefania Montaperto, figlia del principe di Raffadali.\nGentiluomo di corte del Re Ferdinando (IV di Napoli e III di Sicilia), fu ambasciatore di Napoli a Firenze presso Pietro Leopoldo di Toscana e, come gi\u00e0 avvenuto per suo padre, ministro plenipotenziario straordinario a Vienna presso Maria Teresa d'Austria. Nel 1768 re Ferdinando aveva sposato Maria Carolina d'Asburgo-Lorena e la nuova regina inizi\u00f2 ad orchestrare tutta una serie di manovre per far entrare il regno di Napoli nell'orbita austriaca. Frutto dell'ingerenza di Maria Carolina negli affari di Stato fu la destituzione del primo ministro Tanucci, un amministratore di grandi capacit\u00e0 che aveva continuato la politica giurisdizionalista e anti-feudale di Carlo, divenuto re di Spagna nel 1759. con Beccadelli. Il Nostro, tuttavia, manifest\u00f2 autonomia da Maria Carolina, per cui la politica estera del regno non cambi\u00f2 direzione, rimanendo saldamente legata alla Spagna. La regina appoggi\u00f2 pertanto la venuta a Napoli (1778) e l'ascesa politica di John Acton, filoaustriaco e filoinglese, invano avversato dalla Spagna. Nel 1784 Carlo III di Spagna, appoggiato dal Beccadelli, chiese al figlio l'allontanamento dell'Acton accusando Maria Carolina e il suo favorito di essere amanti; la sovrana, furibonda, licenzi\u00f2 in tronco il primo ministro e lo sostitu\u00ec col vicer\u00e9 di Sicilia Domenico Caracciolo.\nCaratteristica del Beccadelli fu anche la ricerca dell'interesse personale. In barba al conflitto di interesse, Beccadelli capovolse la politica del Tanucci tesa a impedire che i beni confiscati ai Gesuiti fossero oggetto di speculazione da parte dei privati. Beccadelli fece pertanto ottimi affari con l'acquisto a poco prezzo delle terre confiscate ai Gesuiti dopo che nel novembre 1767 furono espulsi dalla Sicilia. Nel 1779 ottenne dal re su alcuni feudi sottratti ai Gesuiti (Macellaro, Mortilli, Pietra Longa, Dammusi, Gris\u00ec, ecc.) il \"mero et mixto imperio\" con \"licentia populandi\" dando origine ad alcune comunit\u00e0 nella Sicilia occidentale (Camporeale, Roccamena, San Giuseppe Jato, Gris\u00ec, ecc.)."}
{"id": "3520405", "revid": "155634", "url": "https://it.wikipedia.org/wiki?curid=3520405", "title": "Open di Francia 2011 - Doppio leggende over 45", "text": "Andr\u00e9s G\u00f3mez e John McEnroe erano i detentori del titolo, ma hanno perso in finale contro Guy Forget e Henri Leconte "}
{"id": "3520407", "revid": "33689", "url": "https://it.wikipedia.org/wiki?curid=3520407", "title": "Tramezzi affrescati in Piemonte, Lombardia e Canton Ticino", "text": ""}
{"id": "3520409", "revid": "33689", "url": "https://it.wikipedia.org/wiki?curid=3520409", "title": "Big Timber, Montana", "text": ""}
{"id": "3520411", "revid": "155634", "url": "https://it.wikipedia.org/wiki?curid=3520411", "title": "Open di Francia 2011 - Doppio leggende femminile", "text": "Martina Navr\u00e1tilov\u00e1 e Jana Novotn\u00e1 erano le detentrici del titolo, ma hanno perso in finale contro Lindsay Davenport e Martina Hingis 6\u20131, 6\u20132."}
{"id": "3520412", "revid": "1522738", "url": "https://it.wikipedia.org/wiki?curid=3520412", "title": "Melissa Duck", "text": ""}
{"id": "3520414", "revid": "767487", "url": "https://it.wikipedia.org/wiki?curid=3520414", "title": "Genoa 1893 1968-1969", "text": "Questa voce raccoglie le informazioni riguardanti il Genoa 1893 nelle competizioni ufficiali della stagione 1968-1969.\nStagione.\nNella stagione 1968-1969 il Genoa disputa il campionato cadetto, con 41 punti in classifica ottiene il sesto posto, il torneo \u00e8 stato vinto dalla Lazio con 50 punti che ottiene la promozione in Serie A con il Brescia secondo a 48 punti, ed al Bari terzo con 47 punti. Retrocedono in Serie C la Spal con 31 punti, il Lecco con 30 punti ed il Padova con 29 punti.\nDopo la stentata salvezza, raggiunta agli spareggi nella stagione scorsa, il grifone disputa un campionato pi\u00f9 stabile, caratterizzato da ventun pareggi su trentotto partite. Nel ruolo di allenatori si alternano in questa annata Aldo Campatelli e Maurizio Bruno, la squadra rossobl\u00f9 ha dato l'impressione di essere mancata negli appuntamenti decisivi della stagione, stazionando nelle posizioni di rincalzo dai primi posti, senza inserirsi nella corsa alla promozione. Si sono messi in evidenza il centravanti Paolo Morelli che con 14 reti, di cui 13 in campionato ed uno in Coppa Italia, \u00e8 stato il miglior marcatore stagionale e l'interno Riccardo Mascheroni autore di 11 reti. In Coppa Italia il Genoa \u00e8 stato inserito nel terzo Gruppo, vinto dalla Juventus che passa ai Quarti, nell'esordio di Coppa a settembre i rossobl\u00f9 perdono il derby con la Sampdoria (2-1).\nMaglie.\nLa maglia per le partite casalinghe presentava i colori rossoblu.\nOrganigramma societario.\nArea direttiva\nArea tecnica"}
{"id": "3520415", "revid": "33689", "url": "https://it.wikipedia.org/wiki?curid=3520415", "title": "Bajangol, Ulan Bator", "text": ""}
{"id": "3520416", "revid": "767487", "url": "https://it.wikipedia.org/wiki?curid=3520416", "title": "Philip Lawson", "text": "\u00c8 stato il primo baritono del sestetto vocale inglese The King's Singers, di cui \u00e8 stato il maggiore arrangiatore nell'ultimo quindicennio. Ora si dedica alle attivit\u00e0 di composizione, arrangiamento ed insegnamento.\nBiografia.\nGli inizi.\nDa giovane frequenta la Hazelwick Comprehensive School ma il suo primo contatto con il mondo della musica avviene casualmente, con l'inserimento nel coro di ragazzi della Chiesa di Worth. Da qui nasce e lentamente cresce quella che diventer\u00e0 una porfonda passione, ed almeno inizialmente soprattutto per la musica da chiesa. Successivamente continua a studiare musica all'Universit\u00e0 di York, sotto Wilfrid Mellers, e prosegue anche il percorso canoro, da prima coprendo il ruolo di controtenore nel coro della cattedrale di York, diretto da Francis Jackson.\nPeriodo universitario e periodo londinese.\n\u00c8 solo all'et\u00e0 di 21 anni, nel 1978, durante il periodo universitario in occasione della messa in opera dell\"'Orfeo\" di Monteverdi, che gradualmente passa a coprire via via sempre pi\u00f9 stabilmente la parte vocale del baritono, ruolo che successivamente non abbandoner\u00e0 pi\u00f9. Dopo la consecuzione della laurea si trasferisce a Londra, dove lavora per alcuni anni come voce solista ma anche con numerose formazioni coristiche, tra cui i BBC Singers, il Taverner Choir, l'Opera Rare, il coro dell'abbazia di Westminster, il coro della Cattedrale di Southwark ed il coro della Cattedrale di St. Paul.\nDirezione.\nDal 1982 al 1993, Lawson copre il ruolo di \"Vicario Laico\" (Lay Clerk) nel coro della Cattedrale di Salisbury, sotto la direzione di Richard Seal; in questo caso, all'interno del contesto coristico inglese appartenente al mondo ecclesiastico, \"vicario\" assume il significato originario in latino di \"vice\", ovvero l'equivalente del vice direttore, un ruolo comunque di rilievo all'interno del coro. Dal 1989 invece \u00e8 direttore della scuola di musica Chafyn Grove Preparatory. Lungo questo periodo si esibisce numerose volte con svariate formazioni (The Sixteen, English Concert, CM90, Romsey Singers), lavorando anche come pianista ed arrangiatore per un gruppo locale performante musica da ballo.\nThe King's Singers.\nNel giugno del 1993 Lawson partecipa e vince il provino per la parte di secondo baritono per il gruppo vocale The King's Singers, in sostituzione proprio di Simon Carrington il quale fu uno dei membri fondatori di quello che probabilmente \u00e8 il pi\u00f9 rinomato sestetto vocale inglese attualmente esistente. Dal 1996, nella stessa formazione, copre stabilmente il ruolo di primo baritono. Nel periodo che va dalla fine degli anni novanta agli inizi del 2012, Lawson \u00e8 stato indicato come il probabile direttore artistico del gruppo, ruolo che un tempo fu di Bob Chilcott (anche lui prolifico arrangiatore).\nIl 28 gennaio 2012, con l'ultimo concerto tenutosi nella cattedrale di Salisbury, dopo pi\u00f9 di 2.000 eventi dal vivo, pi\u00f9 di trenta incisioni discografiche e quasi diciannove anni di attivit\u00e0, Lawson lascia il gruppo per dedicarsi interamente alla famiglia ed all'insegnamento, all'arrangiamento ed alla composizione.\nArrangiamenti.\nNel periodo che va dal 1996 a tutto il 2011, \u00e8 stato indubbiamente il maggiore, sia quantitativamente che qualitativamente, tra gli arrangiatori del gruppo vocale londinese. Nel febbraio 2009 l'album \"Simple Gifts\", di cui Lawson ha armonizzato ben dieci dei quindici brani incisi, ha vinto il prestigioso Grammy Award di Los Angeles (USA), nella categoria \"Best Classical Crossover Album\". L'album venne registrato nel 2008 presso lo studio Status Quo del chitarrista Francis Rossi.\nOltre ad essere arrangiatore, ha scritto anche il testo del brano \"Born on a New Day\", una versione rivista del gi\u00e0 famoso brano \"You are the New Day\" di John David, reinterpretato dagli stessi King's Singers i quali ne fecero uno dei loro brani natalizi pi\u00f9 famosi.\nComposizioni.\nCome compositore si distingue per la produzione corale, insospettabilmente prolifica. Sono gi\u00e0 stati pubblicati un centinaio di suo lavori, ed ha una fitta serie di commissioni da parte di vari cori e gruppi vocali. La maggior parte delle sue opere sono stampate dalla statunitense Hal Leonard Corporation, ma esistono inoltre alcune opere pubblicate da Boosey and Hawkes, Walton Music, The Lorenz Corporation, Morningstar Music, Pavane Publications, Alliance Music, Banks Music, Encore Publications e Schoolplay Productions.\nDidattica.\nLungo il 2012 \u00e8 iniziata l'attivit\u00e0 legata all'insegnamento diretto al mondo della musica a cappella, in tutta Europa; in Italia ha portato a termine un importante laboratorio svoltosi a Perugia, con due gruppi vocali (Dodecafonici e Voceversa) e due cori (Vivae Vocis Concentus e Thomas Tallis Choir) e con la partecipazione del gruppo a cappella inglese The Songmen, come invitati speciali per l'evento conclusivo."}
{"id": "3520417", "revid": "200679", "url": "https://it.wikipedia.org/wiki?curid=3520417", "title": "Scienze della formazione", "text": ""}
{"id": "3520422", "revid": "33689", "url": "https://it.wikipedia.org/wiki?curid=3520422", "title": "Fort Belvedere, Surrey", "text": ""}
{"id": "3520425", "revid": "110157", "url": "https://it.wikipedia.org/wiki?curid=3520425", "title": "Of Blood and Honor", "text": "Warcraft: Of Blood and Honor \u00e8 un romanzo fantasy, scritto da Chris Metzen ed ambientato nell'universo di \"Warcraft\" creato da Blizzard Entertainment. La storia \u00e8 ambientata nel periodo che intercorre fra la Seconda e la Terza Guerra.\nIn una recensione, il sito \"Fantasy Book Reviews\" ha sottolineato che Metzen, pur essendo uno dei maggiori ideatori della storia di Warcraft, non \u00e8 uno scrittore professionista, il che si fa notare nel metodo di scrittura, soprattutto se comparato a quello degli altri romanzi della serie; cionondimeno, la trama \u00e8 considerata affascinante.\nTrama.\nTirion Fordring, reggente di Hearthglen e membro della Mano Argentata, si reca una mattina a caccia sulle colline; arrivato nei pressi di una decadente torre di guardia del regno di Lordaeron si rende conto di non essere solo: fra i cespugli di fianco alla torre scorge infatti un orco. L'orco, un guerriero con alle spalle molti anni di battaglie, esce allo scoperto brandendo la sua ascia da guerra: Tirion si prepara a lottare, ma teme che il nemico non sia solo: l'orco gli fa per\u00f2 capire che \u00e8 da solo e che \u00e8 intenzionato a battersi in modo onorevole. I due combattono a lungo, finendo a fronteggiarsi all'interno della torre, quando ad un tratto una parte di questa crolla travolgendo Tirion, che perde i sensi. Il paladino si risveglia nel suo letto ad Hearthglen, senza riuscire a spiegarsi come possa essere arrivato fin l\u00ec cos\u00ec malconcio.\nIn seguito, Tirion comprende che \u00e8 stato proprio l'orco a salvargli la vita tirandolo fuori dalle macerie e scortando lui e il suo cavallo fin quasi alle porte della citt\u00e0, correndo un enorme rischio: tra orchi e umani infatti non corre buon sangue, dopo i conflitti della Prima e della Seconda Guerra.\nTirion torna allora nel luogo dove ha incontrato l'orco, che si chiama Eitrigg, lo ringrazia e stringe un patto d'onore con lui, giurandogli che finch\u00e9 lui fosse stato il reggente di Hearthglen nessuno mai avrebbe saputo della sua esistenza n\u00e9 gli avrebbe dato la caccia, poich\u00e9 l'unico desiderio di Eitrigg era quello di trascorrere in pace su quelle colline gli ultimi anni della sua vita. Tirion sapeva che stava promettendo qualcosa probabilmente al di l\u00e0 della sua portata, e un patto d'onore \u00e8 un giuramento di sangue imprescindibile per un paladino.\nIl vice in comando di Tirion, Barthilas, non ha per\u00f2 nessuna intenzione di permettere che un orco possa vagare libero, dunque con una spedizione si reca con Tirion e una guarnigione di paladini alla torre diroccata, dove Eitrigg viene scovato. L'orco maledice Tirion per aver infranto il loro patto dopo che lui ha rischiato la vita per salvarlo, mentre il paladino viene accusato di alto tradimento, deposto dalla sua carica e condotto a Stratholme per essere processato, insieme ad Eitrigg che viene condannato a morte per il solo fatto di essere un orco. Tirion viene condannato all'esilio da una giuria composta da Daelin Proudmoore, Antonidas, Alonsus Faol e Arthas Menethil. Viene cos\u00ec scortato ai confini del regno, ma non pu\u00f2 permettere che il patto d'onore stretto con Eitrigg venga infranto, perci\u00f2 torna a Stratholme e, approfittando di un momento favorevole, libera Eitrigg dal patibolo e inizia a combattere contro gli altri paladini.\nLa situazione \u00e8 disperata e tutto sembra perduto, quando Stratholme viene invasa da altri orchi guidati da Thrall, venuti a liberare Eitrigg. I due riescono a fuggire: Eitrigg \u00e8 cos\u00ec salvo e finalmente riunito alla sua gente, mentre Tirion \u00e8 riuscito infine a mantenere il suo patto, anche se sar\u00e0 costretto a vivere in esilio.\nEdizioni.\nPubblicato nel 2001, il libro venne in seguito inserito in una raccolta chiamata \"The Warcraft Archive\", assieme ai romanzi \"Day of the Dragon\" di Richard A. Knaak, \"Lord of the Clans\" di Christie Golden e \"L'ultimo Guardiano\" di Jeff Grubb, con copertina illustrata da Glenn Rane.\nIl libro \u00e8 disponibile come e-book, e ne venne prodotta nell'agosto 2010 una versione audio, letta da Kyle McCarley, nell'ambito del \"Project Audioblizz\"."}
{"id": "3520438", "revid": "484362", "url": "https://it.wikipedia.org/wiki?curid=3520438", "title": "Repubblica comunista", "text": ""}
{"id": "3520443", "revid": "767487", "url": "https://it.wikipedia.org/wiki?curid=3520443", "title": "Florent Rouamba", "text": ""}
{"id": "3520444", "revid": "1573940", "url": "https://it.wikipedia.org/wiki?curid=3520444", "title": "Nilssonia nigricans", "text": "La tartaruga dal guscio molle nera (Nilssonia nigricans ), o tartaruga di Bostami, \u00e8 una tartaruga d'acqua dolce della famiglia dei Trionichidi diffusa in India (Assam) e Bangladesh (Chittagong). Per molto tempo non \u00e8 stata considerata una specie vera e propria dagli studiosi, che la ritenevano frutto dell'incrocio tra esemplari di tartarughe dal guscio molle del Gange (\"N. gangetica\") e tartarughe dal guscio molle pavonine indiane (\"N. hurum\"), ma nonostante sia una stretta parente della seconda specie, \u00e8 effettivamente una specie a s\u00e9 stante.\nStoria.\nOriginariamente nativa del corso inferiore del fiume Brahmaputra, l'unica popolazione nota di questa specie \u00e8 quella composta da 150-300 esemplari presenti in uno stagno artificiale situato nel santuario del sultano Hazrat Bayazid Bastami (spesso traslitterato anche come \u00abBostami\u00bb o \u00abBustami\u00bb) di Chittagong, dove dipende esclusivamente dall'uomo per la sopravvivenza. Tra i locali e i fedeli questa specie \u00e8 nota come \"mazari\" (\u00ababitante di Mazar\u00bb); la prima descrizione scientifica dell'animale venne fatta proprio a partire da uno degli esemplari del santuario.\nI guardiani del santuario - gli uomini del cosiddetto \u00abMazar Committee\u00bb - proteggono la popolazione di tartarughe, ma non permettono a nessuno di prelevarle dallo stagno, n\u00e9 per ucciderle, n\u00e9 per reintrodurle in natura. Questo perch\u00e9 gli animali sono considerati i discendenti dei peccatori che furono miracolosamente trasformati in tartarughe da un santo nel XIII secolo. Tuttavia, i guardiani consentono agli scienziati di studiare la popolazione dello stagno, ma ovviamente questi non devono recare alcun danno agli animali.\nNel 2002 la IUCN classific\u00f2 la specie come \u00abEstinta in natura\u00bb. Comunque, successivamente gli studiosi hanno scoperto almeno una popolazione selvatica di questi rettili nell'Assam, lungo il fiume Jia Bhoroli, un affluente settentrionale del Brahmaputra. Un'altra popolazione, inoltre, \u00e8 stata identificata anche nello stagno di Kachapukhuri, sulle Colline di Nilachal, vicino al Tempio di Kamakhya di Guwahati, sempre nell'Assam."}
{"id": "3520447", "revid": "1632387", "url": "https://it.wikipedia.org/wiki?curid=3520447", "title": "The Age of Fear", "text": "The Age of Fear \u00e8 il nono studio album del gruppo Necrodeath.\n\u00c8 stato pubblicato il 26 maggio del 2011 dalla casa discografica Scarlet Records.\nLa raccolta contiene 15 tracce di cui 13 sono tratte dei precedenti album della band, e 2 sono brani inediti.\nDescrizione.\nL'ordine va dal pi\u00f9 recente (la prima traccia \"Mater Tenebrarun\" registrata nel 2010) al pi\u00f9 datato (la traccia 12 \"At the mountains of madness\" registrata nel 1985).\nLa traccia 12 \u00e8 una versione dal vivo del brano \"The Theory\".\nLa traccia 14 \u00e8 una rivisitazione del brano \"Queen of Desire\". \u00c8 stata appositamente composta per la raccolta e registrata presso il \"Quake sound\" studio da Pier Gonella. Ospiti nel brano sono il tastierista Botys Beezard al pianoforte, e la cantante Giorgia Gueglio (Mastercastle).\nL'ultima traccia, \"Black Magic\", \u00e8 una cover del gruppo Slayer."}
{"id": "3520451", "revid": "73843", "url": "https://it.wikipedia.org/wiki?curid=3520451", "title": "Promozione 1949-1950 (Lega Interregionale Sud)", "text": "Lega Interregionale Sud fu l'ente della F.I.G.C. che gest\u00ec il campionato di Promozione nella stagione sportiva 1949-1950. La manifestazione fu organizzata dalla Lega Interregionale Sud avente sede a Napoli. Nella giurisdizione della Lega ricadevano le societ\u00e0 aventi sede nell'Italia meridionale.\nIl regolamento metteva in palio 2 posti per la Serie C, da individuarsi nelle migliori squadre di un triangolare di fine stagione fra le vincenti dei tre gruppi. Questa striminzita dotazione suscit\u00f2 subito polemiche, dato che non corrispondeva alle ben cinque retrocessioni previste nel corrispondente girone meridionale della sovrastante terza serie. L'occasione per un esito pi\u00f9 generoso fu data dall'insolvibile stallo a cui and\u00f2 incontro il triangolare finale. La Casertana, che aveva avuto la peggio solo al sorteggio, fu comunque premiata dalla Federazione insieme all', sconfitto agli spareggi ma soprattutto ancora in contenzioso con gli organi federali per la condanna a tavolino subita l'anno prima.\nNon meno complessa la definizione delle retrocessioni, dato che se il blocco dei ripescaggi dell'estate 1949 avrebbe potuto far intravedere la necessit\u00e0 di un minor numero di relegazioni per reintegrare gli organici, al contrario la FIGC preannunci\u00f2 un piano di ulteriore riduzione dei quadri. Fu dunque solo alla fine del torneo che Lega e Federazione definirono la retrocessione di tutte le squadre piazzate al 15\u00ba posto pi\u00f9 le due perdenti di un triangolare fra le quattordicesime.\nGirone M.\nClassifica finale.\nLegenda:\nNote:\nGirone N.\nAggiornamenti.\nLa Societ\u00e0 Sportiva Armando Diaz si \u00e8 fusa con la concittadina Unione Sportiva Biscegliese, nell'Associazione Sportiva Bisceglie.\nClassifica finale.\nLegenda:\nNote:\nGirone O.\nClassifica finale.\nLegenda:\nNote:\nSpareggi salvezza intergirone.\nTermini Imerese rinunciatario e quindi retrocesso in Prima Divisione 1950-1951.\nFinali promozione.\nPrima serie di gare.\nClassifica finale.\nEssendosi classificate le tre finaliste ancora tutte alla pari, si rese necessaria un'altra serie di spareggi.\nSeconda serie di gare.\nClassifica finale.\nEssendosi classificate le tre finaliste ancora tutte alla pari, si rese necessaria un'ulteriore serie di spareggi.\nTerza serie di gare.\nClassifica finale.\nLegenda:\nNote:\nRisoluzione finale"}
{"id": "3520452", "revid": "2730", "url": "https://it.wikipedia.org/wiki?curid=3520452", "title": "Gudrun Landgrebe", "text": "Biografia.\nGudrun Landgrebe \u00e8 cresciuta a Bochum e ha frequentato tra il 1968 e il 1971 la scuola di teatro a Colonia. Nel 1971 ha debuttato sul palco del Teatro Comunale di Bielefeld, in seguito alla quale \u00e8 stata impegnata in diversi teatri tedeschi, tra cui il Teatro di Stato di Baden in Bruchsal, nel 1972. Nel 1973, ha recitato in St\u00e4dtebundtheater, e nel 1974 al Teatro di Stato Detmold e il chiostro Play su Feuchtwangen. Nel 1975 ha fatto parte del Teatro Comunale di Pforzheim, e dal 1977 al 1981 dell'Ensemble del Teatro della citt\u00e0 di Dortmund.\nNel 1981 ha ricevuto il suo primo ruolo principale nel film commedia \"Dabbel Trabbel\", e nel 1983 \u00e8 arrivato il successo internazionale con il film \"Die flambierte Frau\" (\"La donna in fiamme\"). Due anni dopo \u00e8 stata protagonista di un'altra pellicola di successo, \"Interno berlinese\" (in tedesco \"Leidenschaften\" e in inglese \"The Berlin Affair\"), diretta da Liliana Cavani. Seguono altri film quali: \"Oberst Redl\" (1985), Annas Mutter (1984), Opernball (1988) e nello stesso anno \"Die Opfer/Die T\u00e4ter\" con Heiner Lauterbach, Franka Potente e Wolfgang B\u00f6ck. Nel 1997 \u00e8 apparsa in \"Rossini\", con Mario Adorf, Veronica Ferres e Heiner Lauterbach. \nOltre al cinema \u00e8 apparsa in numerose serie televisive quali \"Il commissario K\u00f6ster\" (\"Der Alte\"), \"L'ispettore Derrick\", \"Wolff, un poliziotto a Berlino\", \"Siska\" ecc.\nDal 1992 \u00e8 tornata a recitare in teatro.\nIn Italia \u00e8 conosciuta anche per aver recitato nel film TV \"Quattro storie di donne\" del 1989, e nella miniserie \"Delitti privati\" del 1993.\nGudrun Landgrebe \u00e8 sposata con il medico Ulrich von Nathusius: la coppia non ha figli e vive nella zona dell'Hunsr\u00fcck."}
{"id": "3520453", "revid": "1226", "url": "https://it.wikipedia.org/wiki?curid=3520453", "title": "Letteratura italiana durante il fascismo", "text": "La letteratura italiana durante il fascismo, nel periodo compreso tra prima e la seconda guerra mondiale per l'Italia, fu influenzata da quel regime autoritario, fenomeno politico che ha inciso profondamente su ogni aspetto della societ\u00e0 e quindi anche sulla cultura e sulla letteratura. \nPolitica culturale fascista.\nAlla sua nascita nel 1919 il movimento fascista ebbe il sostegno di intellettuali come Marinetti, D'Annunzio, Toscanini, Ungaretti. Affondava le sue radici nell'interventismo dove in campo letterario erano emersi autori come Scipio Slataper e Filippo Corridoni, e nel futurismo, prima e pi\u00f9 consapevole avanguardia letteraria in Italia.\nLa letteratura italiana nel primo Novecento \u00e8 fortemente influenzata, pi\u00f9 ancora che in altri secoli, da fattori storico-politici e socioculturali in genere.\nSul versante socioculturale ebbe grande influenza il filosofo e critico Benedetto Croce, tra i pochissimi intellettuali a rimanere indipendente dal fascismo a differenza del suo collega Giovanni Gentile.\nTuttavia si deve sottolineare che anche sotto il regime fascista rimase vivace l'interesse per il confronto letterario, grazie soprattutto alle riviste fiorentine, come Solaria, alla quale collaboravano autori quali Eugenio Montale o Carlo Emilio Gadda o le riviste letterarie di Mino Maccari e Leo Longanesi. Insieme alla consacrazione di Luigi Pirandello, Premio Nobel per la letteratura nel 1934, emersero scrittori come Antonio Baldini, Curzio Malaparte, Massimo Bontempelli.\nCensura e propaganda.\nDivenuto regime nel 1925, dopo l'omicidio Matteotti, il fascismo tent\u00f2 di controllare l'intera societ\u00e0 italiana in ogni sua manifestazione, allo scopo di costruire una solida base di consenso.\nBenito Mussolini si circond\u00f2 di uomini fidati, cui furono affidate le funzioni culturali pi\u00f9 importanti nell'organizzazione dello Stato. \nDopo il 1926 la resistenza al Fascismo divent\u00f2 un crimine contro lo Stato, punito con il carcere, il confino o l'esilio; vennero presi, inoltre, provvedimenti che sopprimevano la libert\u00e0 di stampa e quindi impedivano l'autonomia dell'espressione del pensiero e delle attivit\u00e0 intellettuali.\nA tutto ci\u00f2 fece eco una strategia finalizzata a creare il consenso attraverso un'informazione pilotata.\nL'azione di propaganda si esercit\u00f2 attraverso i nuovi mezzi di comunicazione di massa, come la radio, il cinema e i giornali. \nLe attivit\u00e0 editoriali e letterarie vennero sottoposte al controllo del Ministero della cultura popolare; i funzionari del Ministero dovevano leggere preventivamente ogni opera prima di autorizzarne la pubblicazione.\nVerso la fine degli anni trenta la censura fu pi\u00f9 intransigente.\nVenne censurato il romanzo di Carlo Bernari \"Tre operai\", per i contenuti sociali e politici; anche \"L'uomo \u00e8 forte\" (1938) di Corrado Alvaro venne censurato poich\u00e9 il suo contenuto poteva suggerire eventuali confronti con il totalitarismo del regime.\nUn caso emblematico fu costituito dalla complessa vicenda di pubblicazione di \"Americana\", un'antologia di scrittori statunitensi preparata da Elio Vittorini . \nL'opera, nel 1939 gi\u00e0 interamente impaginata e pronta per essere pubblicata, venne fermata e pot\u00e9 uscire solo nel 1942 a condizione che le pagine scritte da Vittorini venissero eliminate.\nQuesto caso pu\u00f2 spiegarsi con il clima ormai esasperato della guerra, ma i presupposti risalivano a molto tempo prima. Nel dopoguerra, per le sue posizioni filoamericane in letteratura, Vittorini subir\u00e0 la censura interna di Togliatti durante la direzione della rivista \"Il Politecnico\", tra gli organi di stampa ufficiali del PCI.\nDiffidenza verso la cultura di altri Paesi.\nIl culto dell'italianit\u00e0 aveva indotto a guardare con sospetto le esperienze culturali provenienti da altri Paesi, soprattutto verso Russia e Stati Uniti. \nIl regime boicott\u00f2 anche il nuovo genere di massa, il romanzo giallo; non fu una vera e propria proibizione, ma le parole di condanna pronunciate da uomini di cultura non lasciano dubbi. Uno dei pochi autori, che si cimentarono in questo genere fu Alessandro Varaldo, il quale, attraverso la figura di un investigatore che catturava i colpevoli e forniva modelli pratici di comportamento fascista, propose di \u201citalianizzare\u201d il nuovo genere.\nLa difesa dell'italianit\u00e0 si trasform\u00f2 in una sempre pi\u00f9 miope affermazione di un'autarchia, determinando un soffocante clima di caccia alle streghe. \nUno dei provvedimenti presi in questa direzione fu la lotta contro le parole straniere, di cui si propose l'abolizione e la sostituzione con termini equivalenti.\nIn quegli anni si afferm\u00f2 un nuovo genere letterario, la letteratura coloniale italiana, nata alla fine dell'Ottocento dopo la sconfitta di Dogali e quella di Adua.\nCon l'entrata in guerra dell'Italia vennero interrotte tutte le pubblicazioni di derivazione statunitense, inclusi i fumetti.\nConsensi al regime.\nL'affermazione del fascismo pot\u00e9, per\u00f2, ben presto contare sul massiccio appoggio degli intellettuali, come il filosofo Giovanni Gentile. Gentile fu promotore nel 1925 del Manifesto degli intellettuali fascisti, con cui i numerosi firmatari garantivano l'appoggio e l'approvazione al regime. Tra i firmatari poeti e scrittori come Ungaretti, Pirandello, Marinetti, Malaparte, D'Annunzio, Ardengo Soffici.\nL'adesione degli intellettuali al fascismo presenta, sul piano culturale, motivazioni diverse.\nGabriele D'Annunzio poteva rappresentare un modello illustre, al quale si ispir\u00f2 anche lo stesso Mussolini.\nContraddittorio \u00e8 il rapporto stabilito con il fascismo da Filippo Tommaso Marinetti; egli nonostante le convinzioni nazionalistiche e totalitarie, si scontr\u00f2 con l'inconciliabilit\u00e0 fra l'ordine politico imposto da Mussolini e il disordine programmatico su cui si basava invece il Futurismo.\nDopo l'assassinio di Giacomo Matteotti, nel momento in cui il fascismo risult\u00f2 fortemente indebolito davanti all'opinione pubblica, Luigi Pirandello ader\u00ec, e firm\u00f2 il manifesto degli intellettuali fascisti. Si ebbe la consacrazione di Pirandello con il Premio Nobel per la letteratura nel 1934. Lo stesso riconoscimento nel 1926 era stato assegnato a Grazia Deledda. L'opera di Pirandello, comunque sar\u00e0 sempre lontana da ogni forma di compromesso con le scelte politiche di quegli anni. Altrettanto netto \u00e8 il distacco fra le convinzioni fasciste di Giuseppe Ungaretti e il carattere del tutto apolitico della sua poesia.\nNon vanno dimenticati Giovanni Papini, Ardengo Soffici, Giuseppe Prezzolini, Vincenzo Cardarelli, gli animatori di riviste letterarie come Mino Maccari, Leo Longanesi e Berto Ricci, lo scrittore Curzio Malaparte e il critico letterario Emilio Cecchi (che dopo aver firmato il manifesto antifascista di Croce assunse posizioni divergenti venendo anche eletto all'Accademia d'Italia). L'unico intellettuale non fascista che godette di un trattamento particolare fu Benedetto Croce, filosofo idealista (come il fascista Giovanni Gentile), sottoposto ad un persistente controllo, ma il fascismo non ebbe mai il coraggio di perseguitarlo o colpirlo dirittamente, per l'altissimo prestigio. Croce pot\u00e9 cos\u00ec proseguire la sua attivit\u00e0 di studioso, a patto che non intervenisse e interferisse direttamente su questioni di carattere politico.\nLa pi\u00f9 importante opera culturale durante il fascismo fu l'Enciclopedia italiana.\nRiviste.\nUn ruolo significativo, nell'elaborazione e nella diffusione degli atteggiamenti culturali del periodo tra le due guerre, lo ebbero le riviste. Un ruolo centrale venne svolto dalla rivista fiorentina \"Solaria\", fondata da Alberto Carocci nel 1926.\nFu una rivista del tutto indipendente dai condizionamenti del potere politico, ed ebbe come vocazione la diffusione di un gusto per la narrativa della memoria e contribui alla diffusione dell'Ermetismo. \nGrande merito ebbe, inoltre, per la pubblicazione di autori stranieri, sconosciuti al pubblico italiano (Joyce, Kafka, Proust).\nUn diretto rapporto con la politica lo ebbe, invece, la rivista \"Il Selvaggio\".\nFu fondata da Mino Maccari, il quale le diede un taglio polemico e satirico, utilizzando anche il disegno e la grafica. \nLa rivista rappresentava il movimento, comunemente definito, Strapaese, che sostiene il carattere rurale e paesano della cultura italiana, rifiutando polemicamente la cultura straniera e moderna. Tutto ci\u00f2 venne identificato con lo spirito del nascente fascismo e per questi motivi fu portavoce di alcuni manifesti fascisti. Al movimento di Strapaese si oppose il movimento di Stracitt\u00e0, che criticava la fedelt\u00e0 alla tradizione, proponendo un'arte popolare ma moderna, calata in una dimensione urbana ed industriale. Il movimento di Stracitt\u00e0 ebbe il suo organo nella rivista \u201c900\u201d, fondata e diretta a Roma da Massimo Bontempelli.\nTra le numerose riviste pubblicate durante il fascismo, molte furono di argomento culturale e letterario: \nOpposizioni al regime.\nAlcuni intellettuali furono costretti ad abbandonare l'Italia, sia per evitare il carcere, sia per poter continuare la loro azione: \u00e8 il caso di Ignazio Silone e Emilio Lussu. Meno civili furono, invece, i provvedimenti presi nei confronti di Antonio Gramsci e Piero Gobetti . Entrambi, anche se con programmi molto diversi, si trovavano in prima linea nel combattere un'accanita battaglia contro il fascismo. Il regime li ridusse al silenzio: Gramsci mor\u00ec in carcere mentre Gobetti si rifugio a Parigi, dove mor\u00ec poco dopo a causa di un'aggressione squadristica. A Torino, dove non si era del tutto spento il ricordo di Gramsci e Gobetti, si cre\u00f2 un gruppo di intellettuali contrari al fascismo. Erano guidati da Augusto Monti, professore liceale.\nIl gruppo era riunito intorno alla rivista \u201cLa Cultura\u201d e all'attivit\u00e0 dell'esordiente casa editrice Einaudi e fecero della cultura uno strumento di ricerca autonoma, per approdare poi a scelte di opposizione e cospirazione politica.\nAltri scrittori antifascisti poterono, invece, pubblicare in Italia le loro opere, ma furono osteggiati dai recensori allineati all'ideologia al potere: si pensi ad Eugenio Montale (\"Ossi di seppia\", 1925; \"Le occasioni\", 1939), ad Alberto Moravia (\"Gli indifferenti\", 1929), a Carlo Emilio Gadda (\"Il castello di Udine\", 1934; \"La cognizione del dolore\", 1938-41).\nEditoria.\nPer quanto riguardava l'editoria culturale, nel 1931 Giovanni Treccani, Calogero Tumminelli e Guido Treves costituirono la \u00abS.A. Treves-Treccani-Tumminelli\u00bb, che nel 1933 divenne Istituto dell'Enciclopedia italiana.\nA Bari proseguiva l'attivit\u00e0 della Laterza, dove continuava a pubblicare le sue opere Benedetto Croce, ma anche il filosofo tradizionalista Julius Evola. Altro centro importanti era Firenze, dove assunse particolare rilievo, nell'ambito saggistico, la casa editrice Sansoni; il suo consulente pi\u00f9 autorevole fu Giovanni Gentile; a Ettore Lo Gatto e Mario Praz fu affidata la direzione della collana \"La civilt\u00e0 europea\", in cui apparvero due storie letterarie, russa e inglese, a firma rispettivamente di Lo Gatto e Praz.\nLa casa editrice Einaudi fu fondata nel 1933 da Giulio Einaudi, nacque svolgendo un'azione anticonformista e polemica nei confronti delle direttive del regime.\nSempre pi\u00f9 successo ebbe, poi, la Mondadori; pubblicando i maggiori scrittori contemporanei. La Mondadori avvi\u00f2 un processo di trasformazione dell'editoria in senso modernamente industriale."}
{"id": "3520455", "revid": "339392", "url": "https://it.wikipedia.org/wiki?curid=3520455", "title": "Aeroporto Internazionale di Soekarno-Hatta", "text": ""}
{"id": "3520462", "revid": "536159", "url": "https://it.wikipedia.org/wiki?curid=3520462", "title": "Aeroporto di Kuala Lumpur", "text": ""}
{"id": "3520466", "revid": "260676", "url": "https://it.wikipedia.org/wiki?curid=3520466", "title": "Formigais", "text": "Formigais \u00e8 una \"freguesia\" del Portogallo nel comune di Our\u00e9m. Ha 375 abitanti (2011) e un'area di 11,53\u00a0km quadrati. La citt\u00e0 \u00e8 attraversata dal rio Nabao. \nI quartieri pi\u00f9 popoli sono: Formigais, Casal da Igreja, Porto Velho, Palmeiria, Vermoeira, Botelha, Casal da Fonte, Quebrada de Baixo.\nMonumenti e luoghi d'interesse.\nLa citt\u00e0 ha una chiesa madre e due cappelle. La chiesa madre sorge nel quartiere Casal da Igreja. Nel quartiere di Formigais si trova una cappella dedicata a mentre nel quartiere di Botelha c'\u00e8 un'altra cappella."}
{"id": "3520471", "revid": "1543377", "url": "https://it.wikipedia.org/wiki?curid=3520471", "title": "La strada (balletto)", "text": "La strada \u00e8 un balletto in un unico atto, tratto dall'omonimo film del 1954 di Federico Fellini; le coreografie sono di Mario Pistoni, con musiche di Nino Rota. Fu rappresentato per la prima volta il 10 marzo 1967 al Teatro alla Scala di Milano ed i primi interpreti furono Carla Fracci (Gelsomina), Aldo Santambrogio (Zampan\u00f2) e lo stesso Pistoni (il Matto). \nLa trama.\nIl balletto racconta le vicende della giovane Gelsomina, una ragazza venduta dalla madre ad un artista di strada di nome Zampan\u00f2. Per guadagnarsi da vivere, la ragazza deve imparare a suonare la tromba durante le prove di forza che il suo padrone mette in scena nelle piazze italiane durante le feste popolari. Quella dei saltimbanchi \u00e8 una vita durissima, a cui Gelsomina non riesce ad adattarsi; inoltre \u00e8 costretta a subire continuamente le brutali attenzioni di Zampan\u00f2, invaghito di lei. \nUna sera Gelsomina conosce tre suonatori ambulanti e decide di scappare con loro; insieme, giungono in un paese in festa, dove la giovane viene avvicinata da un equilibrista - poeta e suonatore chiamato il Matto, che con i suoi modi gentili riesce a conquistare la fiducia della ragazza.\nTuttavia, durante la festa Gelsomina viene accerchiata da quattro militari che la insidiano e riesce a salvarsi solo grazie all'intervento di Zampan\u00f2, che decide per\u00f2 di portarla nuovamente via con s\u00e9. \nNel quadro successivo si scopre che Zampan\u00f2 ed il Matto sono stati assunti nello stesso circo: l'uno si esibisce rompendo catene col petto, l'altro incantando il pubblico col suono triste del suo violino. L'attrazione di Gelsomina nei confronti del Matto \u00e8 palese e tra i due uomini nasce un'accesa rivalit\u00e0. In poco tempo scoppia una rissa e il Matto, ferito gravemente, viene salvato dalle guardie che arrestano Zampan\u00f2 e lo conducono in prigione. Adesso, libera dal suo padrone, Gelsomina pu\u00f2 passare del tempo insieme all'artista; l'idillio dura finch\u00e9 Zampan\u00f2 non esce di prigione e reclama per s\u00e9 la ragazza. \nIl lavoro di saltimbanco non basta pi\u00f9 a Zampan\u00f2 per pagare le spese e cos\u00ec coinvolge Gelsomina nel furto di un prezioso ex voto appartenente ad un convento di suore; durante la fuga i due incontrano nuovamente il Matto, che viene ucciso da Zampan\u00f2 in un impeto d'ira.\nGelsomina cade definitivamente in depressione e col sopraggiungere dell'inverno si ammala gravemente; Zampan\u00f2, incurante della nevicata e del freddo, decide di abbandonarla alla sua strada e se ne va, cercando perfino di rubarle la tromba che le aveva donato l'equilibrista.\nGli anni passano, ma Zampan\u00f2 non riesce a dimenticare la ragazza e decide di tornare a cercarla. Quando trova sue notizie, scopre che \u00e8 morta e per la prima volta nella sua vita si rende conto del suo fallimento nella vita, delle sue colpe e delle sue sconfitte: la scena finale si chiude con Zampan\u00f2 solo ed ubriaco, perso nella sua disperazione.\nAltre notizie.\nNei primi anni Sessanta, creare coreografie basate su una pellicola cinematografica era un esperimento ancora intentato, se si escludono i tentativi pi\u00f9 teatrali del musical americano. Per comporre il balletto fu chiamato Nino Rota, che gi\u00e0 era stato l'autore delle musiche per molti film di Fellini. L'elegante impianto scenico ed i costumi furono invece progettati da Lucio Damiani. \nLo spettacolo ebbe un notevole successo fin dall'inizio e fu molto apprezzato anche dallo stesso Fellini. Replicato in tutto il mondo, \u00e8 considerato uno degli esempi migliori di coreografia neorealista in Italia.\nL'aspetto tecnico.\nLe scene che si susseguono nel balletto propongono allo spettatore quadri realistici, volti a mostrare la quotidianit\u00e0 del ceto medio e basso italiano degli anni Cinquanta, attaccato alle proprie tradizioni popolari. Spesso infatti vengono inscenati matrimoni, processioni, feste popolari e naturalmente la vita del circo. \nL'obiettivo della coreografia \u00e8 mettere in luce non tanto le azioni dei personaggi, quanto la loro psicologia, le loro diverse personalit\u00e0, e per farlo utilizza un linguaggio che non \u00e8 quasi mai quello accademico visto nel repertorio classico. \nIl pas de deux di Gelsomina e del Matto, ad esempio, ha tratti molto accademici rispetto alla parte del rude saltimbanco Zampan\u00f2: i passi assegnati a quest'ultimo, infatti, sono piuttosto azioni da interpretare sulla musica. Alla figura del Matto \u00e8 riservata una parte da danzatore nervoso ed esagitato, piena di virtuosismi di giri e salti, manifestazione della continua tensione verso il cielo, che diventa simbolo della fantasia e della libert\u00e0. Gelsomina di rado balla en pointe e comunque in modo non accademico, ed offre allo spettatore movimenti delicati che trasmettono l'anima sognatrice della protagonista."}
{"id": "3520473", "revid": "253269", "url": "https://it.wikipedia.org/wiki?curid=3520473", "title": "Carmel Myers", "text": "Biografia.\nFiglia di un rabbino australiano, fu presentata a D.W. Griffith dal padre, che aveva stretti contatti con il mondo del cinema. Il famoso regista affid\u00f2 alla giovane attrice alle prime armi un piccolo ruolo nel suo kolossal \"Intolerance\" (1916), dove lei interpretava la favorita dell'harem nell'episodio babilonese. Myers riusc\u00ec a far lavorare nell'industria cinematografica anche il fratello di Carmel, Zion che divent\u00f2 un regista e sceneggiatore hollywoodiano.\nDopo questa esperienza, Carmel lasci\u00f2 New York dove aveva lavorato a teatro per due anni, e firm\u00f2 un contratto con l'Universal Pictures, dove si fece presto notare interpretando ruoli di vamp. Di quel periodo, probabilmente il suo film pi\u00f9 conosciuto resta \"A letto, ragazzi!\" (1918), dove recitava a fianco di Rodolfo Valentino.\nDal 1924 lavor\u00f2 per la MGM. Il ruolo di Iras, una cortigiana egiziana che cerca di sedurre Messala e il principe Giuda Ben Hur, ovvero i due protagonisti della storia di \"Ben Hur\" (1925), fu una formidabile spinta per la sua carriera. Da quel momento, rivest\u00ec ruoli di primo piano per tutti gli anni venti.\nL'avvento del sonoro non ebbe ripercussioni sulla sua carriera. Continu\u00f2 a recitare anche se, piano piano, a causa dell'et\u00e0, si vide affidare ruoli di contorno e non pi\u00f9 da protagonista. Alla fine della seconda guerra mondiale si ritir\u00f2 per qualche anno dalle scene.\nVi ritorn\u00f2 nel 1951, lavorando per la televisione. Condusse anche un programma tv dal titolo \"The Carmel Myers Show\", ma la serie non ebbe successo. Si dedic\u00f2 allora soprattutto ai suoi investimenti immobiliari e alla sua compagnia di distribuzione di profumi.\nL'ultimo film che gir\u00f2 risale al 1976: partecip\u00f2 a \"Won Ton Ton il cane che salv\u00f2 Hollywood\" dove apparve insieme a decine di star hollywoodiane che presero parte al film in piccoli cameo.\nMor\u00ec nel 1980, all'et\u00e0 di 81 anni e venne sepolta all'Home of Peace Cemetery di Los Angeles accanto ai genitori.\nVita privata.\nCarmel Myers si spos\u00f2 per la prima volta nel 1919 con Isidore Kornblum da cui divorzi\u00f2 nel 1923.\nIn seconde nozze, spos\u00f2 nel 1929 Ralph H. Blum con cui rest\u00f2 sposata fino alla morte di questi, nel 1950.\nL'ultimo marito fu Alfred Schwalberg, sposato nel 1951, con cui rimase sposata fino alla morte di quest'ultimo, nel 1974.\nRiconoscimenti.\nHa una stella nella Hollywood Walk of Fame, al numero 1751 di Vine Street."}
{"id": "3520474", "revid": "767487", "url": "https://it.wikipedia.org/wiki?curid=3520474", "title": "John Anderson (naturalista)", "text": "Biografia.\nNacque a Edimburgo e si laure\u00f2 in medicina all'universit\u00e0 della stessa citt\u00e0 nel 1861, con una tesi in zoologia. Inizialmente si dedic\u00f2 allo studio degli organismi marini, a partire dagli esemplari rigettati dal mare sulle coste della Scozia, e pubblic\u00f2 vari scritti su annali e riviste di storia naturale. Trascorse due anni a insegnare presso il Free Church College di Edimburgo, ma poi, nel 1864, part\u00ec per l'India.\nDurante il tempo trascorso a Calcutta, sostenne la creazione del locale giardino zoologico. Nel 1865 divenne primo curatore del Museo Indiano di Calcutta e mantenne tale posizione fino al 1887, quando venne sostituito da James Wood-Mason. Durante il tempo trascorso in India, effettu\u00f2 varie spedizioni alla ricerca di campioni naturalistici in Cina e Myanmar. Nel 1867 accompagn\u00f2 il colonnello Edward Bosc Sladen come naturalista in una spedizione volta a esplorare le regioni settentrionali del Myanmar e lo Yunnan. \nDal 1875 al 1876 viaggi\u00f2 nella stessa regione sotto il comando del colonnello Horace Browne. Anderson effettu\u00f2 una terza spedizione per conto del Museo Indiano dal 1881 al 1882, visitando l'arcipelago di Mergui, in Myanmar.\nDopo il ritorno in Gran Bretagna, raccolse numerosi esemplari zoologici in Egitto, descritti nella sua opera \"Zoology of Egypt\". Mor\u00ec a Buxton, in Inghilterra.\nTra le specie a lui intitolate ricordiamo la \"Sacculina andersoni\" Giard, 1887, un cirripede parassita."}
{"id": "3520479", "revid": "1305772", "url": "https://it.wikipedia.org/wiki?curid=3520479", "title": "Monika Wulf-Mathies", "text": "\u00c8 stata commissario europeo.\nFormazione e giovent\u00f9.\nNel 1968 Wulf-Mathies studi\u00f2 storia, germanistica ed economia presso le universit\u00e0 di Amburgo e Friburgo ed ottenne un dottorato ad Amburgo.\nNel 1965 ader\u00ec al Partito Socialdemocratico di Germania. Nel 1968 entr\u00f2 a far parte dell'ufficio stampa del ministro dell'economia Karl Schiller. Nel 1971 cominci\u00f2 a lavorare presso la cancelleria federale, assumendo poi la guida della sezione per gli affari sociali e la politica sociale. Svolse l'incarico fino al 1976.\nCarriera sindacale.\nNel 1976 entr\u00f2 nel comitato esecutivo del \"Gewerkschaft \u00d6ffentliche Dienste, Transport und Verkehr\" (\u00d6TV), il maggiore sindacato tedesco di rappresentanza dei lavoratori dei servizi pubblici e dei trasporti. Si occup\u00f2 delle politiche sociali, per le donne e per la salute.\nDal 1978 al 1995 ha fatto parte del consiglio di amministrazione di Lufthansa.\nIl 29 settembre 1982, su proposta del segretario uscente del sindacato Heinz Kluncker, Wulf-Mathies venne eletta segretaria dell'\u00d6TV, diventando la prima donna a capo di un sindacato tedesco. Si impegn\u00f2 per una riduzione dell'orario di lavoro a 35 ore settimanali, ottenendo una prima riduzione a 39,7 ore nel 1984 e a 38,5 ore nel 1988.\nTra il 1989 e il 1995 Wulf-Mathies presiedette l'Internazionale dei lavoratori dei servizi pubblici.\nCommissaria europea.\nDal 1995 al 1999 Wulf-Mathies fu commissaria europea per la politica regionale nell'ambito della Commissione Santer. Era responsabile anche dei rapporti tra la Commissione europea e il Comitato delle regioni e del Fondo di coesione (in accordo con i commissari Neil Kinnock e Ritt Bjerregaard).\nNel 1999 venne costretta a dimettersi, assieme al resto della Commissione, a causa di scandali che emersero. Wulf-Mathies venne accusata di nepotismo.\nDal 1999 al 2000 fu consigliera per la politica europea del cancelliere Gerhard Schr\u00f6der. Svolse l'incarico per uno stipendio simbolico.\nDal 2001 al 2006 Wulf-Mathies presiedette il Movimento europeo della Germania. Attualmente \u00e8 la sua presidente onoraria.\nAttivit\u00e0 successive.\nNel 2001 Wulf-Mathies venne nominata vicepresidente esecutiva del dipartimento per la politica pubblica e la sostenibilit\u00e0 di Deutsche Post. Svolse l'incarico fino al 2008. Dal 2009 \u00e8 consulente del consiglio di amministrazione.\nWulf-Mathies \u00e8 stata vicesegretario del consiglio di vigilanza di Lufthansa.\nWulf-Mathies \u00e8 membro del centro studi \"Konvent f\u00fcr Deutschland\" e fa parte del comitato consultivo dell'associazione \"Gegen Vergessen \u2013 F\u00fcr Demokratie\".\nDal 2010 presiede anche l'associazione degli amici della \"Festspielhaus Beethoven\" di Bonn.\nVita personale.\nWulf-Mathies \u00e8 sposata dal 1968 con il fisico Carsten Wulf-Mathies."}
{"id": "3520485", "revid": "149485", "url": "https://it.wikipedia.org/wiki?curid=3520485", "title": "Campionati europei di pugilato dilettanti 1998", "text": "I Campionati europei di pugilato dilettanti maschili 1998 si sono tenuti a Minsk, Bielorussia, dal 17 al 24 maggio 1998. \u00c8 stata la 32\u00aa edizione della competizione biennale organizzata dall'EABA. 180 pugili da 38 Paesi hanno partecipato alla competizione."}
{"id": "3520499", "revid": "767487", "url": "https://it.wikipedia.org/wiki?curid=3520499", "title": "Flick of the Wrist", "text": ""}
{"id": "3520502", "revid": "110157", "url": "https://it.wikipedia.org/wiki?curid=3520502", "title": "Lord of the Clans (romanzo)", "text": "Warcraft: Lord of the Clans \u00e8 un libro scritto da Christie Golden, che narra dell'ascesa di Thrall e della sua ricostituzione dell'Orda.\nTrama.\nUn piccolo neonato orco viene trovato dal Capitano Blackmoore durante una battuta di caccia nelle foreste di Hillsbrad. Accanto al pargoletto vi erano i corpi dei suoi presunti genitori, assassinati. Vedendo la piccola creaturina, al capitano venne l'idea per un progetto ambizioso, quindi prese con s\u00e9 il piccolo, portandolo nella fortezza di Durnholde. All'orco venne dato il nome di Thrall, che significa \"schiavo\": nei primi due anni di vita fu cresciuto da una famiglia di servitori del capitano, poi venne trasferito in una cella dove fu educato alle arti del combattimento e della guerra: l'intenzione di Blackmoore era quella di trasformare l'orco in un gladiatore, facendolo combattere per scopi veniali. Oltre a ci\u00f2, usare la sua esperienza e il talento guerriero della sua razza per creare un esercito di possenti orchi per conquistare il vicino Regno di Lordaeron.\nThrall crebbe nella spirale di odio, violenza e razzismo nei confronti della sua razza. Divent\u00f2 un possente gladiatore, imbattibile contro le bestie ferali e i guerrieri che Blackmoore gli scagliava addosso, inoltre impar\u00f2 il linguaggio umano, la loro storia e i sentimenti che animavano tale odio nei confronti della sua gente. Un giorno, tuttavia, durante uno dei suoi allenamenti si accorse di essere osservato da una fanciulla: la giovane, ricambiando lo sguardo gli sorrise e lo salut\u00f2. La cosa spiazz\u00f2 l'orco, lasciandolo perplesso: negli occhi degli umani aveva sempre visto paura, timore e disprezzo. In quelli della ragazza, invece, vide altre emozioni che lui non conosceva, e la cosa lo incurios\u00ec molto.\nCome ricompensa per i molti incontri vinti da Thrall, il Capitano diede all'orco la completa libert\u00e0 di lettura sui tomi della fortezza, data la grande curiosit\u00e0 sul mondo umano. Un giorno in uno dei libri trov\u00f2 nascosta una lettera della giovane sorridente. Taretha, cos\u00ec si chiamava, era incuriosita dallo strano orco e dall'enorme intelligenza che esso dimostrava, perci\u00f2 fattasi coraggio gli aveva scritto poche righe per conoscersi meglio. Thrall, incuriosito anch'esso dalla giovane, decise di rispondere alla lettera e da quel momento inizi\u00f2 una segreta amicizia epistolare. Dalle conversazioni l'orco apprese che la giovane non era altro che la figlia della donna che lo aveva accudito e nutrito quando era in fasce, perci\u00f2 il loro \"legame\" era iniziato molto tempo prima che l'orco ne avesse memoria. Il tempo trascorse e Thrall, stanco della sua vita da schiavo, decise di scappare ed estern\u00f2 i suoi sentimenti all'amica di penna. La ragazza aiut\u00f2 l'orco a fuggire dalla fortezza, con in cambio la promessa che in futuro si sarebbero rivisti.\nScappando verso le montagne, Thrall si diresse verso la regione di Alterac, dove trov\u00f2 con sua meraviglia un accampamento di orchi liberi. Questi orchi si rivelarono essere membri dello scomparso Clan Frostwolf, esiliati dal resto dell'Orda degli orchi al tempo della Prima Guerra, il cui capo non era altri che il padre di Thrall, Durotan. Drek'thar, lo sciamano del clan, prese il giovane Thrall sotto la sua ala protettiva, insegnandogli le arti sciamaniche e la storia del suo popolo. Il tempo pass\u00f2 e l'orco divenne l'effettivo capo del Clan Frostwolf, come fu suo padre. Con la sua gente Thrall assalt\u00f2 i campi d'internamento degli umani, liberando gli orchi prigionieri: il suo scopo era di porre fine alla schiavit\u00f9 e per farlo doveva rovesciare l'egemonia del Capitano Blackmoore sul territorio. L'ultimo obiettivo fu dunque la fortezza di Durnholde.\nThrall riusc\u00ec a contattare Taretha all'interno della fortezza oramai inaccessibile e i due si incontrarono poco fuori le mura. L'orco avvis\u00f2 la ragazza che la fortezza sarebbe stata messa sotto assedio e che era troppo pericoloso per lei restare l\u00e0, ma Taretha rinunci\u00f2 a scappare, poich\u00e9 doveva tornare alle sue mansioni per non destare sospetti, evitando che i suoi genitori pagassero per le conseguenze di un'ipotetica sua fuga.\nLa ragazza mentre rientrava nella fortezza venne scoperta da Blackmoore. Lui la uccise e mostr\u00f2 la testa decapitata a Thrall quando questi, insieme al suo esercito di orchi, inizi\u00f2 ad assediare la citt\u00e0. La fortezza venne rapidamente espugnata e Thrall, fuori di s\u00e9 dal dolore per aver perso la sua cara amica, insegu\u00ec Blackmoore fin sulle mura del castello. Tra i due incominci\u00f2 un furioso duello all'ultimo sangue, in cui il Capitano rinfacci\u00f2 all'orco di aver creato il suo pi\u00f9 potente guerriero, e per colpa di una stupida ragazza il suo sogno di conquista si era frantumato. La furia e la maestria dell'orco erano troppo superiori alle abilit\u00e0 dell'ormai decaduto capitano che, infine, venne ucciso.\nA battaglia conclusa, Thrall vide la sua gente oramai libera, e prese la decisione di liberare tutti gli orchi presenti nei regni del nord. Raccolse il suo esercito e inizi\u00f2 la sua marcia verso il futuro che presto si sarebbe rivelato al creatore della Nuova Orda. Nel suo viaggio conobbe grandi guerrieri come Grommash Hellscream e Orgrim Doomhammer, che lo aiutarono nel suo sogno di unificare sotto un'unica bandiera i clan degli orchi rimasti su Azeroth. Questo fino a quando Thrall non fece uno strano sogno, in cui un uomo trasformatosi in corvo non consigli\u00f2 all'orco di prendere la sua gente e attraversare il mare verso un nuovo continente, prima che caos e distruzione fossero arrivate e avessero distrutto il mondo intero..."}
{"id": "3520505", "revid": "606039", "url": "https://it.wikipedia.org/wiki?curid=3520505", "title": "Castnia archon", "text": ""}
{"id": "3520508", "revid": "606039", "url": "https://it.wikipedia.org/wiki?curid=3520508", "title": "Castnia josepha", "text": ""}
{"id": "3520512", "revid": "599013", "url": "https://it.wikipedia.org/wiki?curid=3520512", "title": "Angelo Quintavalle", "text": "Nella sua carriera agonistica ha totalizzato 152 presenze e 7 reti in Serie B e 159 in Serie C.\n\u00c8 scomparso nel 2003 all'et\u00e0 di 56 anni.\nCarriera.\nInizia la carriera agonistica nel , club con cui giocher\u00e0 tre stagioni in Serie B. Con i \"patavini\" il miglior piazzamento sar\u00e0 quello raggiunto nella stagione 1966-1967, ovvero il sesto posto finale.\nNel 1968 passa al , sempre in Serie B, club con cui esordisce il 20 ottobre dello stesso anno, nel pareggio esterno a reti bianche con il . La prima stagione con i \"Grifoni\" terminer\u00e0 al sesto posto. La stagione seguente vedr\u00e0 il sodalizio genovese retrocedere in terza serie, in virt\u00f9 dell'ultimo posto ottenuto.\nNel 1970 passa al Sottomarina, per disputare la Serie C 1970-1971. La stagione con i veneti si conclude con la retrocessione in Serie D a causa dell'ultimo posto ottenuto nel Girone A.\nNel 1971 torna a giocare tra i cadetti con il . Con i \"brianzoli\" disputa due stagioni in Serie B, retrocedendo in terza serie al termine dell'annata 1972-1973.\nPassa nel 1973 al Union Clodia Sottomarina, con cui ottiene la salvezza nel Girone A della Serie C 1973-1974.\nLa permanenza sulla laguna di Venezia dura una sola stagione poich\u00e9 gi\u00e0 nel 1974 si trasferisce al Sant'Angelo, sempre in Serie C. Con i \"rossonero\" milita tre stagioni, ottenendo piazzamenti a met\u00e0 classifica."}
{"id": "3520514", "revid": "582484", "url": "https://it.wikipedia.org/wiki?curid=3520514", "title": "Arpagofito", "text": ""}
{"id": "3520516", "revid": "106908", "url": "https://it.wikipedia.org/wiki?curid=3520516", "title": "Fun It", "text": ""}
{"id": "3520520", "revid": "287204", "url": "https://it.wikipedia.org/wiki?curid=3520520", "title": "Bjorgolfur Hideaki Takefusa", "text": ""}
{"id": "3520526", "revid": "436907", "url": "https://it.wikipedia.org/wiki?curid=3520526", "title": "Mustapha (Queen)", "text": "Mustapha \u00e8 un singolo del 1979 dei Queen, gruppo rock britannico, facente parte dell'album \"Jazz\" del 1978.\nScritto da Freddie Mercury con forti influenze arabe, il disco usc\u00ec solo in Bolivia, Germania, Jugoslavia e Spagna; ogni versione nei vari paesi \u00e8 differente dall'altra. Il lato B \u00e8 \"Dead on Time\", mentre in Jugoslavia, il secondo brano \u00e8 \"In Only Seven Days\".\nLe parole del testo consistono in un misto di inglese, arabo, persiano e qualche parola inventata. Alcune delle parole intelligibili nella canzone sono \"Mustapha\", \"Ibrahim\" e le frasi \"Allah, Allah, Allah we'll pray for you\", \"salaam alaykum\" e \"alaykum salaam\"."}
{"id": "3520527", "revid": "767487", "url": "https://it.wikipedia.org/wiki?curid=3520527", "title": "Alfredo d'Escragnolle Taunay", "text": "Biografia.\nAlfredo Taunay nacque a Rio de Janeiro da una nobile famiglia di origini francesi. Il padre, F\u00e9lix \u00c9mile Taunay, figlio a sua volta del pittore francese Nicolas-Antoine Taunay, era pittore e direttore dell'Accademia Nazionale di Belle Arti; la madre, Gabriela Herm\u00ednia Robert d'Escragnolle, era a sua volta figlia del conte d'Escragnolle, un nobile riparato in Brasile a causa della rivoluzione francese.\nDopo essersi diplomato in letteratura nel 1858 entr\u00f2 nella Scuola Militare di Rio de Janeiro, diplomandosi in Scienze fisiche e matematiche nel 1863; in seguito si iscrisse ai corsi di ingegneria militare, ma non riusc\u00ec a completare gli studi perch\u00e9 fu chiamato in servizio con altri alunni allo scoppio della guerra della Triplice Alleanza. Incorporato nella spedizione del Mato Grosso, trasse dall'esperienza ispirazione per uno dei suoi libri pi\u00f9 celebri, \"La Retraite de Laguna\", scritta in lingua francese e pubblicata nel 1872, dove narr\u00f2 le disastrose vicende belliche a cui partecip\u00f2. Dopo essere stato chiamato dal conte d'Eu nello Stato Maggiore dell'esercito brasiliano durante gli ultimi mesi di guerra, Alfredo Taunay pass\u00f2 ad insegnare geologia e mineralogia alla Scuola Militare.\nNel 1871 pubblic\u00f2 il suo primo romanzo, \"A Mocidade de Trajano\", con lo pseudonimo di Silvio Dinarte; l'anno successivo pubblic\u00f2 \"Inoc\u00eancia\", romanzo che riscosse notevole successo.\nParallelamente al suo impegno letterario, Taunay intraprese anche una fortunata carriera politica nelle file del Partito Conservatore: pi\u00f9 volte deputato e senatore, fu presidente della provincia di Santa Catarina tra il 1876 e il 1877 e di quella del Paran\u00e1 tra il 1885 e il 1886; nel 1889 fu nominato visconte di Taunay dall'imperatore Pietro II, che era stato un allievo del padre. Fervente abolizionista, Alfredo d'Escragnolle Taunay abbandon\u00f2 tuttavia la politica dopo la proclamazione della Repubblica, mantenendo le proprie convinzioni monarchiche fino alla morte.\nOltre che uomo di lettere, interessato anche alla storiografia e alla sociologia, fu anche appassionato musicista e pittore. Fu inoltre membro fondatore dell'Accademia brasiliana delle lettere. \nCinema.\nIl suo romanzo \"Inoc\u00eancia\" \u00e8 stato adattato per il cinema da Vittorio Capellaro nel 1915. Nel 1983, Walter Lima Jr. ne gir\u00f2 una versione di 118 minuti, \"Inoc\u00eancia\", un film che aveva come protagonista nel ruolo del titolo l'attrice Fernanda Torres."}
{"id": "3520528", "revid": "767487", "url": "https://it.wikipedia.org/wiki?curid=3520528", "title": "Valentina Fabbri", "text": "Alta 201 cm, \u00e8 stata centro in Serie A1 con Napoli, con cui ha vinto uno scudetto, Como e Priolo.\nCarriera.\nDopo aver trascorso il settore giovanile con il Cervia con cui gioca in serie A2 nel campionato 2004-2005, fa il suo esordio in serie A1 nella stagione 2005-2006 con la maglia del Napoli in cui arriva in prestito e dove resta per il campionato 2006-2007. In competizioni per club a livello internazionale, ha partecipato all'EuroLeague Women del 2006 con il Napoli: per lei 2 partite giocate e 4 punti segnati. Il campionato 2007-2008, sempre in A1, lo affronta con Como, in prestito dal Napoli. 2008-2009 scende di categoria giocando in serie A2 con il Pallacanestro CUS Chieti, sempre in prestito dal Napoli. Nel settembre 2009, dopo che il CUS Chieti ne acquisisce il cartellino, si trasferisce sempre in prestito nel massimo campionato polacco, indossando la maglia del Lider Pruszkow. A fine 2009 accetta l'offerta della Mercede Alghero e ritorna cos\u00ec in Italia in serie A2, proveniente in prestito dal Chieti. L'estate 2010, mantiene la categoria, passando ad Alcamo con cui conquista la serie A1. Durante l'estate 2011 si trasferisce a Priolo dove milita nel massimo campionato italiano.\nAll'inizio del campionato 2013-14, dopo una stagione di inattivit\u00e0, la Fabbri vinse un ricorso contro la societ\u00e0 siciliana: non era riuscita a esercitare l'opzione di rescindere il contratto a causa, a detta della commissione giudicante della FIP, di una firma falsa che la legava alla Trogylos per tre anni. Per questo motivo, il presidente priolese, Nicol\u00f2 Natoli, fu inibito per due anni e la societ\u00e0 penalizzata di un punto. Il ricorso alla corte federale, tuttavia, ribalt\u00f2 la tesi di Valentina Fabbri, il cui contratto fu giudicato quindi regolare: cos\u00ec le accuse contro Natoli e Priolo decaddero.\nNazionale.\nIl 15 maggio del 2005 ha disputato l'All Star Game di serie A2 con la maglia del Cervia. Nel 2005 Valentina Fabbri ha partecipato ai Campionati Europei Under 20 (per lei 6 partite giocate e 3 punti segnati), poco prima di esordire (1\u00ba agosto 2005 a Norcia, Italia-Brasile 64-63) con la maglia della Nazionale A, con cui ha disputato il Challenge Round in vista degli Europei.\nStatistiche.\nPresenze e punti nei club.\n\"Statistiche aggiornate al 17 aprile 2012\""}
{"id": "3520533", "revid": "287204", "url": "https://it.wikipedia.org/wiki?curid=3520533", "title": "Japan Soccer League Cup 1989", "text": "La Japan Soccer League Cup 1989 \u00e8 stata la quattordicesima edizione del torneo calcistico organizzato dalla Japan Soccer League, massimo livello del campionato giapponese di calcio."}
{"id": "3520535", "revid": "1543377", "url": "https://it.wikipedia.org/wiki?curid=3520535", "title": "Alias (software)", "text": "Nel System 7 e successivi sistemi operativi di Apple, un alias \u00e8 un file che rappresenta un altro elemento (file o cartella) in un file system locale o remoto, e fornisce un collegamento dinamico ad esso; se l'oggetto di riferimento viene spostato, l'alias continuer\u00e0 a funzionare. Il corrispettivo di Windows \u00e8 il collegamento (un file con estensione .LNK); in alcune versioni di Windows, spostare il file di riferimento avrebbe interrotto il collegamento.\nGli alias sono simili al collegamento simbolico Unix (\"symlink\") ma con il vantaggio di continuare a funzionare se l'originale viene spostato in un'altra posizione sullo stesso volume (in questo caso si comporta come un collegamento fisico, ma l'origine e la destinazione del collegamento possono risiedere su file system differenti). Derivando da BSD, macOS supporta anche i tradizionali collegamenti simbolici (\"symbolic link\") e fisici (\"hard link\") Unix.\nFunzionamento.\nUn alias si comporta come un \"sostituto\" di qualsiasi tipo di elemento nel file system, come un documento, un'applicazione, una cartella, un volume (locale o di rete) o una stampante. Effettuando un doppio click o un'anteprima Quick Look il SO si comporter\u00e0 come se si fosse agito sull'originale, idem se si seleziona un alias da una finestra di dialogo \"Apri/Salva\". Tuttavia eliminare, copiare o applicare un'etichetta agir\u00e0 solo sull'alias, e non sull'elemento originale.\nLo scopo degli alias \u00e8 quello di permettere all'utente una gestione flessibile dei propri file, potendovi accedere da diverse posizioni senza dover copiare i file stessi. Un comune alias in Mac OS \"Classic\" era molto piccolo, tra 1 e 5 KB; in OS X invece possono arrivare a pesare oltre 500 KB per l'alias di una cartella.\nAspetto.\nIn Mac OS \"Classic\" gli alias si distinguevano per via del nome, che diversamente dai normali file, era scritto in corsivo. Per sopperire ad alcune localizzazioni (quali il giapponese) prive di caratteri corsivi, in Mac OS 8.5 \u00e8 stato aggiunto un simbolo distintivo, ovvero una freccia nera con bordo bianco sovrimpressa all'icona dell'elemento (simile a quella usata per i collegamenti in Windows).\nIn macOS gli alias non hanno pi\u00f9 il nome in corsivo, ma hanno mantenuto la freccia nell'angolo in basso a sinistra dell'icona.\nCreazione.\nNel System 7 l'unico modo per creare un alias era cliccare l'elemento originale e selezionare \"Crea alias\" dal men\u00f9 \"Archivio\". Un alias chiamato \"Nome originale alias\" sarebbe stato creato nella stessa cartella.\nIn Mac OS 8.5 venne aggiunta una funzione per riconnettere gli alias non funzionanti.\nIn Mac OS 9 e X \u00e8 stato reso possibile trascinare elementi del Finder con i tasti \"comando\" (cmd) e \"opzione\" (alt) premuti per creare un alias nella posizione desiderata.\nCollegamenti esterni.\nAlias Manager Reference \u2013 Mac OS X Developer Library"}
{"id": "3520541", "revid": "89688", "url": "https://it.wikipedia.org/wiki?curid=3520541", "title": "L 122", "text": ""}
{"id": "3520543", "revid": "729019", "url": "https://it.wikipedia.org/wiki?curid=3520543", "title": "Assedio di Sherpur", "text": "L'assedio di Sherpur \u00e8 stata una battaglia combattuta nel dicembre del 1879, durante la seconda guerra anglo-afghana.\nIl 3 settembre 1879 sir Pierre-Louis Cavagnari, rappresentante britannico a Kabul, e la sua scorta furono massacrati da una turba di militari afgani ammutinati che protestavano per il mancato ricevimento della paga da tre mesi e per la presenza della missione straniera. Questo episodio diede il via alla seconda fase della guerra.\nFu organizzata in tempi brevissimi una spedizione militare, denominata Kabul Field Force, sotto il comando del maggior generale Frederick Roberts. Dopo aver sconfitto le forze afghane a Chariasab il 6 ottobre, Roberts marci\u00f2 verso Kabul il 13 ottobre.\nAlla fine di novembre, un esercito sotto il comando di Jan Mohammed, che aveva accusato Yaqub Khan di essere un burattino britannico e dichiarato Musa Jan il nuovo emiro, si riun\u00ec nella zona nord di Kabul. L'11 dicembre un piccolo distaccamento (circa 170 uomini) del Nono reggimento dei lancieri della Regina e del Quattordicesimo reggimento dei lancieri del Bengala si scontr\u00f2 con un esercito di 10.000 e pi\u00f9 afgani, avanzando su Kabul. Si contarono pesanti perdite e gli afghani continuarono la loro avanzata. Il 15 dicembre, l'esercito afghano inizi\u00f2 ad assediare i britannici insediati nella base di Sherpur.\nQuando la notizia di una colonna di soccorso, sotto il comando del generale di brigata Charles John Stanley Gough raggiunse Mohammed Jan, egli ordin\u00f2 ai suoi soldati di prendere l'assalto alla base di Sherpur del 23 dicembre. A mezzogiorno, l'assalto fu respinto, e l'esercito afgano disperso. Agli afghani trovati armati in quella zona non fu concessa alcuna piet\u00e0.\nLa base di Sherpur \u00e8 stata mantenuta fino ad oggi come cimitero militare britannico."}
{"id": "3520545", "revid": "33689", "url": "https://it.wikipedia.org/wiki?curid=3520545", "title": "Tito Flavio Postumio Varo", "text": " \nBiografia.\nLa sua carriera politica e militare \u00e8 attestata da tre iscrizioni, due ( e ) ritrovate a Roma e una () ritrovata a Caerleon, in quella che era la provincia della Britannia Inferior, dove restaur\u00f2 un tempio di Diana.\nSi sa che fu \"vir clarissimus\", poi legato della Legio II \"Augusta\" (prima del 262), console suffetto in un anno sconosciuto e infine \"praefectus urbi\" di Roma nel 271. Descritto come \u00aboratore\u00bb, fu anche augure e \"quindecemvir\".\nBisnipote di Marco Postumio Festo, fu probabilmente fratello o cugino di Tito Flavio Postumio Tiziano e imparentato con Tito Flavio Postumio Quieto e Postumio Suagro."}
{"id": "3520546", "revid": "610351", "url": "https://it.wikipedia.org/wiki?curid=3520546", "title": "Queen + Paul Rodgers Tour", "text": "Il Queen + Paul Rodgers Tour \u00e8 il primo tour della band Queen + Paul Rodgers."}
{"id": "3520550", "revid": "110157", "url": "https://it.wikipedia.org/wiki?curid=3520550", "title": "L'ultimo Guardiano", "text": "L'ultimo Guardiano \u00e8 un romanzo di Jeff Grubb ambientato nell'universo di \"Warcraft\", situato nel periodo storico della Prima Guerra. Cronologicamente, si colloca dopo \"L'ascesa dell'Orda\" e prima di \"La discesa delle tenebre\". Parte della storia \u00e8 stata adattata per il film del 2016 \"Warcraft - L'inizio\".\nTrama.\nKhadgar \u00e8 un mago del Kirin Tor di Dalaran, inviato presso la torre di Karazhan per diventare apprendista di Medivh, il pi\u00f9 potente mago esistente su Azeroth. Medivh \u00e8 l'ultimo Guardiano di Tirisfal e non \u00e8 legato al Kirin Tor, pertanto \u00e8 visto dagli altri maghi con sospetto ma con rispetto per il suo enorme potere.\nDurante la sua permanenza a Karazhan Khadgar si rende conto che in quel luogo accadono cose strane, strani rumori, lunghe e improvvise assenze del suo maestro e soprattutto a volte si ritrova nel bel mezzo di alcune visioni; in una di queste, assiste all'epica battaglia occorsa fra la maga Aegwynn, madre di Medivh, e il signore della Legione Infuocata Sargeras, che venne da essa sconfitto. Dopo averne parlato con Medivh, Khadgar apprende che queste visioni sono frutto del luogo in cui sorge la torre di Karazhan e che mostrano eventi passati o futuri.\nNel frattempo nel regno di Stormwind imperversa la guerra tra umani e orchi e come se non bastasse un demone si aggira nelle sale reali della capitale. Medivh e Khadgar giungono nella cittadella e scoprono che, apparentemente, il demone \u00e8 arrivato all'interno del palazzo tramite un portale creato da due maghi. Medivh si precipita fuori dal palazzo e torna qualche ora pi\u00f9 tardi malconcio e sfinito dicendo che il demone \u00e8 ormai morto, e insiste per tornare alla sua residenza liquidando il capitano delle guardie reali Anduin Lothar e re Llane Wrynn con sufficienza riguardo alla pressante avanzata degli orchi verso le mura della citt\u00e0.\nTempo dopo, utilizzando la magia, Khadgar riesce ad evocare una nuova visione, che gli mostra il momento in cui, da giovane, Medivh cadde in coma. Alla prima occasione Khadgar ne parla con Anduin Lothar il quale gli confessa che nessuno ha mai capito il perch\u00e9 di quello stato comatoso, e che da allora Medivh fu per sempre cambiato. Intanto a Karazhan arriva una strana ospite, un'orchessa di nome Garona, con cui sviluppa una buona amicizia. Insieme a Garona assiste ad un'altra visione in cui un orco, Gul'dan, viene contattato da Medivh che gli propone di costruire il Portale Oscuro e portare l'Orda degli orchi ad Azeroth. Khadgar, Garona e Anduin vanno quindi a confrontarsi con Medivh, scoprendo che \u00e8 posseduto da Sargeras, il quale si nascose nel corpo di Aegwynn quando questa apparentemente lo uccise, e pass\u00f2 dal corpo di Medivh nel momento del suo concepimento.\nNonostante il potere di Medivh, e dopo una lotta che costa a Khadgar la sua giovinezza, trasformandolo in un vecchio canuto, i tre riescono ad uccidere Medivh e lo spirito di Sargeras che \u00e8 in lui. Poi Khadgar seppellisce il corpo dell'ultimo Guardiano all'ombra della torre di Karazhan.\nEdizione italiana.\nL'unica versione tradotta in italiano di questo romanzo venne distribuita nel 2004 - assieme al videogioco \"Warcraft II Battle.net Edition\" e ad un poster di Warcraft - nella pubblicazione \"Best Game MAGAZINE\", anno I n. 7, edita da Vivendi Universal Games Italia; il romanzo non \u00e8 pi\u00f9 stato ristampato in seguito. Il libriccino in italiano venne prodotto in formato 15x22, rilegato a punto metallico, con un totale di 92 pagine."}
{"id": "3520552", "revid": "287204", "url": "https://it.wikipedia.org/wiki?curid=3520552", "title": "La nave fantasma", "text": ""}
{"id": "3520557", "revid": "110157", "url": "https://it.wikipedia.org/wiki?curid=3520557", "title": "Rock the Cosmos Tour", "text": "Il Rock the Cosmos Tour fu il secondo tour della band Queen + Paul Rodgers, associato all'album \"The Cosmos Rocks\". Il concerto d'apertura a Charkiv, Ucraina, il 12 settembre 2008, venne registrato e pubblicato nel DVD \"Live in Ukraine\""}
{"id": "3520559", "revid": "228587", "url": "https://it.wikipedia.org/wiki?curid=3520559", "title": "Mike Stone", "text": ""}
{"id": "3520580", "revid": "1745361", "url": "https://it.wikipedia.org/wiki?curid=3520580", "title": "Crack", "text": ""}
{"id": "3520585", "revid": "400694", "url": "https://it.wikipedia.org/wiki?curid=3520585", "title": "CRAC", "text": ""}
{"id": "3520589", "revid": "1305772", "url": "https://it.wikipedia.org/wiki?curid=3520589", "title": "2032 (album)", "text": "2032 \u00e8 il decimo album dei Gong pubblicato il 21 settembre 2009 dalla G-Wave. Rappresenta di fatto la celebrazione del quarantesimo anno di attivit\u00e0 della band. \u00c8 l'ideale prosecuzione della trilogia di \"Radio Gnome Invisible\", i tre album dei Gong degli anni settanta \"Flying Teapot\" (Radio Gnome Invisible part 1), \"Angel's Egg\" (Radio Gnome Invisible part 2) e \"You\" (Radio Gnome Invisible part 3).\nDopo questi tre capolavori, i temi della mitologia Gong erano stati ripresi anche in altri album, ma con \"2032\" le avventure di Zero e degli altri personaggi della saga tornano ad essere la parte essenziale dell'opera.\nInoltre l'anno 2032 \u00e8 stato spesso menzionato da Daevid Allen nei suoi primi scritti su tale mitologia, si tratta dell'anno in cui il pianeta Gong, abitato dai Pothead Pixies e dagli Octave Doctors con le loro teiere volanti, entrer\u00e0 in contatto con il pianeta Terra, a seguito di un perfetto ed armonico allineamento astrale.\nIl disco.\nLa registrazione dell'album \u00e8 avvenuta a Londra nella primavera-estate del 2009 agli studi della A-Wave, la casa discografica fondata da Steve Hillage e la sua compagna Miquette Giraudy. Per l'occasione, si \u00e8 riunita la maggior parte dei membri che avevano inciso i tre dischi della trilogia, in particolare \u00e8 stata la prima volta che Hillage e Daevid Allen hanno registrato assieme in studio dai tempi di \"You\".\nL'album \u00e8 uscito il 21 settembre 2009 per la G-Wave [CD(AAGWCD001) LP(AAGWLPX001)], un'etichetta affiliata alla A-Wave, fondata nel 2006 esclusivamente per la pubblicazione degli album dei Gong e della Steve Hillage band. Il missaggio e parte della produzione sono a cura di Hillage, il resto della produzione \u00e8 stato svolto da Allen al \"Bananamoon Observatory\" del Nuovo Galles del Sud in Australia.\nIl disegno di copertina, uno zero stilizzato, \u00e8 stato fatto da Allen. Oltre alla versione in CD, l'album \u00e8 stato posto in vendita a tiratura limitata come doppio LP, contenente anche un libretto con i testi ed un poster con la scritta \"2032\".\nL'uscita dell'atteso album \u00e8 stata salutata dalla maggior parte della critica con commenti entusiastici, riguardanti la bont\u00e0 dell'opera ma soprattutto l'energia e la vitalit\u00e0 della band a dispetto dell'et\u00e0 dei suoi componenti, Allen aveva infatti 71 anni e Hillage 58."}
{"id": "3520591", "revid": "3732", "url": "https://it.wikipedia.org/wiki?curid=3520591", "title": "Liber Censuum", "text": "Il Liber Censuum Romanae Ecclesiae (per antonomasia, \"Liber Censuum\") \u00e8 un importantissimo repertorio di tutte le istituzioni dipendenti dalla Sede Apostolica (diocesi e monasteri) e che ad essa regolarmente versavano contributi finanziari. Il documento copre un arco di tempo vastissimo, estendendosi dal 492 al 1192, l'anno di compilazione.\nIl libro, in diciotto volumi, \u00e8 noto anche, come Codice di Cencio, dal nome dell'autore, il cardinale Cencio Savelli, all'epoca \"camerarius\" (camerlengo) della Camera Apostolica durante i pontificati di Clemente III e Celestino III ed egli stesso destinato a diventare papa con il nome di Onorio III.\nImportanza storica e documentaria.\nSecondo lo storico Jean Rousset de Pina, il libro era \"lo strumento pi\u00f9 efficace e [...] il documento pi\u00f9 significativo della centralizzazione ecclesiastica\" nel Medio evo centrale. Il suo autore si avvalse di precedenti raccolte (\"Polypticus\" di Gelasio I, \"De privilegiis Romanae Ecclesiae\" di Deusdedit) e dei cartulari monastici e dei registri pontifici contenenti registrazioni di interesse per la compilazione.\nLa \"Catholic Encyclopedia\" considera il \"Liber Censuum\" come \"forse la fonte pi\u00f9 preziosa per la storia economica dello Stato della Chiesa durante il Medio evo\".\nContenuti.\nIl \"Liber\", redatto nel 1192 e conservato oggi nella Biblioteca Apostolica Vaticana (\"Vaticanus\", 8486), riporta il seguente incipit:\nIl \"Liber Censuum\" \u00e8 un insieme eterogeneo di argomenti diversi: esso contiene i contratti di affitto della chiesa romana, le donazioni e i privilegi accordati ai re dei Franchi, i trattati stipulati con i Normanni.\nContiene inoltre l\"Ordo Romanus de consuetudinibus\", ossia l'insieme dei vari riti e delle cerimonie papali che venivano celebrati a Roma, a partire dal cerimoniale che accompagnava l'elezione pontificia. I riti sono classificati secondo un ordine prestabilito (da cui il titolo) e secondo l'importanza della cerimonia stessa. Cos\u00ec abbiamo i riti delle principali feste liturgiche romane, il cerimoniale per la presa di possesso della diocesi da parte del nuovo papa, i riti di elezione e consacrazione e dei vescovi, e le cerimonie per la consacrazione di re e imperatori.\nTra le registrazioni contenute, vi \u00e8 la creazione della Camera Apostolica e gli effetti della Riforma gregoriana L'opera costituisce \"l'ultimo e pi\u00f9 autorevole di una serie di tentativi, iniziati nell'XI secolo, di mantenere una registrazione accurata dei sussidi finanziari della Chiesa Romana\".\nCatalogo di Cencio Camerario.\nIl \"Liber Censuum\" Contiene inoltre il cosiddetto catalogo di Cencio Camerario, un elenco delle chiese di Roma, che costituisce uno dei pi\u00f9 antichi e completi elenchi di chiese romane."}
{"id": "3520592", "revid": "41138694", "url": "https://it.wikipedia.org/wiki?curid=3520592", "title": "Liber censuum", "text": ""}
{"id": "3520594", "revid": "587663", "url": "https://it.wikipedia.org/wiki?curid=3520594", "title": "RMS Britannic (1929)", "text": ""}
{"id": "3520595", "revid": "196390", "url": "https://it.wikipedia.org/wiki?curid=3520595", "title": "Alfredo D\u2019Escragnolle Taunay", "text": ""}
{"id": "3520596", "revid": "373458", "url": "https://it.wikipedia.org/wiki?curid=3520596", "title": "Deusdedit", "text": ""}
{"id": "3520597", "revid": "41138811", "url": "https://it.wikipedia.org/wiki?curid=3520597", "title": "Vescovo di Praga", "text": ""}
{"id": "3520599", "revid": "729019", "url": "https://it.wikipedia.org/wiki?curid=3520599", "title": "Tour della Nazionale di rugby a 15 del Canada 1983", "text": ""}
{"id": "3520600", "revid": "729019", "url": "https://it.wikipedia.org/wiki?curid=3520600", "title": "AEGON Championships 2011 - Doppio", "text": "Il doppio dell'AEGON Championships 2011 \u00e8 stato un torneo di tennis facente parte dell'ATP World Tour 2011.\nI detentori del titolo erano Novak \u0110okovi\u0107 e Jonathan Elrich, ma \u0110okovi\u0107 ha scelto di non partecipare al torneo, ed Elrich di giocare ad Halle.\nBob Bryan e Mike Bryan hanno battuto in finale Mahesh Bhupathi e Leander Paes per 62-7, 7-64, [10-6], conquistando per la 4\u00aa volta il titolo di campioni in questa competizione.\nTeste di serie.\nTutte le teste di serie hanno ricevuto un bye per il 2\u00ba turno."}
{"id": "3520601", "revid": "110157", "url": "https://it.wikipedia.org/wiki?curid=3520601", "title": "\u010cebarkul'skij rajon", "text": "Il \u010cebarkul'skij rajon () \u00e8 un rajon dell'Oblast' di \u010celjabinsk, nella Siberia occidentale; il capoluogo \u00e8 \u010cebarkul'."}
{"id": "3520602", "revid": "287204", "url": "https://it.wikipedia.org/wiki?curid=3520602", "title": "Gerry Weber Open 2011", "text": "Il Gerry Weber Open 2011 \u00e8 stato un torneo di tennis giocato sull'erba. \u00c8 stata la 19\u00aa edizione del Gerry Weber Open, che fa parte della categoria ATP World Tour 250 series nell'ambito dell'ATP World Tour 2011. Si \u00e8 giocato al Gerry Weber Stadion di Halle in Germania, dal 6 al 12 giugno 2011.\nPartecipanti.\nAltri partecipanti.\nI seguenti giocatori hanno ricevuto una wild card per il tabellone principale:\nI seguenti giocatori sono passati dalle qualificazioni:\nCampioni.\nSingolare.\n Philipp Kohlschreiber ha battuto in finale Philipp Petzschner 7\u201365, 2\u20130 rit.\nDoppio.\n Rohan Bopanna / Aisam-ul-Haq Qureshi hanno battuto in finale Robin Haase / Milos Raonic, 7\u201368, 3\u20136, [11\u20139]"}
{"id": "3520604", "revid": "41138911", "url": "https://it.wikipedia.org/wiki?curid=3520604", "title": "Pacquiao", "text": ""}
{"id": "3520606", "revid": "1442080", "url": "https://it.wikipedia.org/wiki?curid=3520606", "title": "Gerry Weber Open 2011 - Singolare", "text": "Il singolare del Gerry Weber Open 2011 \u00e8 stato un torneo di tennis facente parte dell'ATP World Tour 2011.\nIl detentore del titolo era Lleyton Hewitt, che \u00e8 stato eliminato ai quarti di finale da Philipp Kohlschreiber.\nPhilipp Kohlschreiber ha battuto in finale Philipp Petzschner che si \u00e8 ritirato sul punteggio di 7\u20136(5), 2\u20130."}
{"id": "3520614", "revid": "745179", "url": "https://it.wikipedia.org/wiki?curid=3520614", "title": "Vescovo di Colonia", "text": ""}
{"id": "3520621", "revid": "1543377", "url": "https://it.wikipedia.org/wiki?curid=3520621", "title": "Battaglia di Zela (67 a.C.)", "text": "La battaglia di Zela fu combattuta tra il \"legatus\" di Lucio Licinio Lucullo, Gaio Valerio Triario, della Repubblica romana e le forze del regno del Ponto, comandate da Mitridate VI nel 68 a.C., e vide il re pontico prevalere sul comandante romano.\nContesto storico.\nLa vittoria ottenuta da Mitridate su Lucio Licinio Murena durante la seconda guerra mitridatica, rafforz\u00f2 il convincimento nel re asiatico che i Romani non fossero invincibili, e la sua speranza di creare un grande regno asiatico che potesse contrastare la crescente egemonia romana nel bacino del Mediterraneo. Da qui il re prese le mosse per una nuova politica espansionistica in chiave anti-romana.\nAttorno all'80 a.C. il re del Ponto decise, cos\u00ec, di tornare a sottomettere tutte le popolazioni libere che gravitavano attorno al Ponto Eusino. Nominato quindi quale generale di questa nuova impresa suo figlio Macare, si spinse alla conquista di quelle colonie greche che si diceva discendessero dagli Achei, di ritorno dalla guerra di Troia, al di l\u00e0 della Colchide. La campagna per\u00f2 si rivel\u00f2 disastrosa, poich\u00e9 furono perduti due contingenti armati, una parte in battaglia e per la severit\u00e0 del clima, un'altra in seguito ad un'imboscata. Quando fece ritorno nel Ponto, invi\u00f2 ambasciatori a Roma per firmare una nuova pace.\nContemporaneamente il re Ariobarzane I, mand\u00f2 nuovi ambasciatori per lamentarsi che la maggior parte dei territori della Cappadocia, non gli erano stati completamente consegnati da Mitridate, come promesso al termine della seconda fase della guerra. Poco dopo (nel 78 a.C.) invi\u00f2 una nuova ambasceria per firmare gli accordi, ma poich\u00e9 Silla era appena morto e il Senato era impegnato in altre faccenda, i pretori non ammisero i suoi ambasciatori e non se ne fece nulla. Mitridate, che era venuto a conoscenza della morte del dittatore romano, persuase il genero, Tigrane II d'Armenia, ad invadere la Cappadocia come se fosse una sua azione indipendente. Ma questo artificio non riusc\u00ec ad ingannare i Romani. Il re armeno invase il paese e trascin\u00f2 via con s\u00e9 dalla regione, oltre ad un grosso bottino, anche 300.000 persone, che poi port\u00f2 nel suo paese, stabilendole, insieme ad altre, nella nuova capitale, chiamata Tigranocerta (\"citt\u00e0 di Tigrane\"), dove aveva assunto il diadema di re d'Armenia.\nE mentre queste cose avvenivano in Asia, Sertorio, il governatore della Spagna, che incitava la provincia e tutte le vicine popolazioni a ribellarsi ai Romani del governo degli \"optimates\", istitu\u00ec un nuovo Senato ad imitazione di quella di Roma. Due dei suoi membri, un certo Lucio Magio e Lucio Fannio, proposero a Mitridate di allearsi con Sertorio, con la prospettiva comune che una guerra combattuta su due fronti opposti (ad Occidente, Sertorio ed a Oriente, Mitridate) avrebbe portato ad ampliare i loro domini sui paesi confinanti, in Asia come in Spagna.\nMitridate, allettato da tale proposta, invi\u00f2 suoi ambasciatori a Sertorio, per valutare quali possibilit\u00e0 vi fossero per porre sotto assedio il potere romano, da Oriente ed Occidente. Fu cos\u00ec stabilita tra le parti un patto di alleanza, nel quale Sertorio si impegnava a concedere al re del Ponto tutti i territori romani d'Asia, oltre al regno di Bitinia, la Paflagonia, la Galatia ed il regno di Cappadocia, ed inviava anche un suo abile generale, un certo Marco Vario (o \"Mario\"), oltre a due altri consiglieri, Magio e Fannio Lucio, per assisterlo militarmente e diplomaticamente.\n\"Casus belli\".\nAll'inizio della primavera del 74 a.C., Mitridate si affrett\u00f2 a marciare contro la Paflagonia con i suoi due generali, Tassile ed Ermocrate, disponendo poi di invadere anche la Bitinia, divenuta da poco provincia romana, in seguito alla morte del suo re, Nicomede IV, che aveva lasciato il suo regno in eredit\u00e0 ai Romani. L'allora governatore provinciale, Marco Aurelio Cotta, uomo del tutto imbelle, non pot\u00e9 far altro che fuggire a Calcedonia con quante forze aveva a disposizione. Mitridate, dopo aver attaccato inutilmente la citt\u00e0 e le forze romane, si diresse a Cizico dove, dopo quasi un anno di inutile assedio, fu sconfitto pi\u00f9 volte dalle accorrenti truppe romane del console Lucio Licinio Lucullo (73 a.C.).\nFuggito grazie alla flotta, Mitridate, fu colpito da una terribile tempesta nella quale perse circa 10.000 uomini e sessanta navi, mentre il resto della flotta fu dispersa tutta intorno per il forte vento. Si racconta che abbandon\u00f2 la propria nave che stava affondando, per recarsi in una pi\u00f9 piccola imbarcazione di pirati, sebbene i suoi amici cercassero di dissuaderlo. I pirati poi lo sbarcarono a Sinope. Da quel luogo, raggiunse Amiso, da dove invi\u00f2 appelli al genero, Tigrane II d'Armenia, ed a suo figlio, Macare, sovrano del Bosforo Cimerio, affinch\u00e9 si affrettassero ad venirgli in aiuto. Ordin\u00f2, infine, a Diocle di prendere una grande quantit\u00e0 di oro e altri regali nei pressi degli Sciti, ma quest'ultimo rub\u00f2 l'oro e si rifugi\u00f2 presso il generale romano.\nLucullo mosse le sue armate verso il fronte orientale attraverso Bitinia e Galazia, sottomettendo i territori precedentemente in mano romana e raggiungendo la pianura di Themiscyra ed il fiume Termodonte. Poco dopo raggiunse una regione assai ricca di risorse, che non aveva subito le devastazioni della guerra. Secondo Plutarco, invece, il generale romano fu costretto a chiedere aiuto al vicino ed alleato regno di Galazia, che gli forn\u00ec approvvigionamenti di grano grazie a 30.000 suoi portatori.\nLucullo pose quindi sotto assedio la citt\u00e0 di Amiso, riuscendo ad occuparla dopo alcuni anni (nel 70 a.C.), ed a battere ancora una volta le truppe di Mitridate presso Cabira.\nPortate a termine le operazioni militari (fine del 70 a.C.), lasci\u00f2 Sornazio con 6.000 armati a guardia del Ponto, e quindi decise di riorganizzare le province asiatiche ed amministrare la giustizia, oltre a ringraziare gli d\u00e8i, per la conclusione positiva della guerra. Frattanto Appio Claudio era stato inviato da Tigrane II ad Antiochia, per chiedere la consegna del suocero, Mitridate VI. Appio torn\u00f2 da Lucullo, con il responso negativo di Tigrane. Era ormai chiaro che, ancora una volta, la guerra fosse inevitabile. Contemporaneamente Mitridate e Tigrane stabilirono di invadere Cilicia e Licaonia, fino all'Asia, prima che ci fosse una formale dichiarazione di guerra.\nNel 69 a.C. Lucullo, si diresse con sole due legioni e 500 cavalieri contro Tigrane, che si era rifiutato di consegnargli Mitridate. Sembra che i suoi soldati seguirono Lucullo in modo riluttante, mentre i tribuni della plebe a Roma, sollevavano una protesta contro di lui, accusandolo di cercare una guerra dopo l'altra, per arricchirsi. Lucullo attravers\u00f2 l'Eufrate, poi il Tigri ai confini dell'Armenia, e giunse nei pressi della capitale, Tigranocerta.\nE mentre Sestilio poneva sotto assedio la citt\u00e0 Lucullo affrontava in battaglia Tigrane e lo batteva, seppure con forze nettamente inferiori. Plutarco racconta che 100.000 furono i morti tra gli Armeni, quasi tutti fanti, solo cinque tra i Romani ed un centinaio rimasti feriti. E sembra che lo stesso Tito Livio abbia ammesso che mai prima d'ora i Romani erano risultati vincitori con forze pari a solo un ventesimo dei nemici, elogiando cos\u00ec le grandi doti tattiche di Lucullo, che era riuscito con Mitridate a sconfiggerlo \"temporeggiando\", ed invece con Tigrane a batterlo grazie alla rapidit\u00e0. Due doti apparentemente in antitesi, che Lucullo seppe utilizzare a seconda del nemico affrontato.\nQuando Mitridate seppe della terribile sconfitta patita dalle truppe di Tigrane, corse incontro al sovrano armeno e lo rincuor\u00f2 affinch\u00e9 assemblassero insieme una nuova armata; Poi fu la volta della citt\u00e0 di Tigranocerta che cadde anch'essa in mano romana.\nDurante l'inverno del 69-68 a.C., molti sovrani orientali vennero a fare omaggio a Lucullo dopo la vittoria di Tigranocerta, chiedendogli alleanza ed amicizia. Agli inizi del nuovo anno Tigrane II e Mitridate VI attraversarono l'Armenia raccogliendo una nuova armata, ed il comando generale fu affidato questa volta all'ex-re del Ponto, proprio perch\u00e9 Tigrane pensava che i disastri precedenti gli avevano sufficientemente insegnato ad essere prudente.\nMandarono, inoltre, dei messaggeri al re dei Parti, per sollecitarne un concreto aiuto (paventando anche future campagne dei Romani contro gli stessi, in caso di successo contro Armeni e Pontici), ma Lucullo, che a sua volta aveva provveduto ad inviarne dei suoi, si accorse del doppio gioco del sovrano partico Fraate III (che sembra avesse promesso la sua alleanza a Tigrane, in cambio della cessione della Mesopotamia), e decise di marciare contro lo stesso, lasciando perdere per il momento Mitridate e Tigrane, ma il rischio di un ammutinamento generale delle truppe romane, stanche di questa lunga guerra, costrinsero il proconsole romano a rinunciare alla campagna partica, tornando a concentrarsi sul nemico armeno, puntando sulla seconda capitale, Artaxata.\nTigrane non poteva permettersi di lasciare che anche la sua seconda capitale venisse occupata da Lucullo, senza provare neppure a difenderla, e cos\u00ec si accamp\u00f2 di fronte all'armata romana, sulla riva opposta del fiume \"Arsania\", a protezione della citt\u00e0, da l\u00ec non molto distante. Fu Lucullo, secondo la versione di Plutarco, a dar battaglia attraversando il fiume con 12 coorti, mentre le restanti rimanevano a protezione dei fianchi. Contro di loro fu lanciata la cavalleria armena, composta da arcieri a cavallo della Mardia e da lancieri iberici. Tuttavia, questi cavalieri non brillarono nella loro azione, e cedettero all'avanzante fanteria romana, dandosi alla fuga inseguiti dalla cavalleria romana. Nella vittoriosa battaglia di Artaxata, i Romani fecero grande strage dei nemici fino a tutta la notte, tanto da essere spossati, non solo per le continue uccisioni del nemico, ma anche del gran numero di prigionieri e bottino raccolto. Livio dice che, se nella prima battaglia contro Tigrane furono uccisi pi\u00f9 nemici armeni, in questa seconda furono per\u00f2 uccisi, fatti prigionieri e resi schiavi un numero maggiore di pi\u00f9 alti dignitari.\nLucullo incoraggiato da questa vittoria, era deciso ad avanzare ulteriormente verso l'interno e sottomettere l'intero regno armeno. Ma, contrariamente a quanto ci si poteva attendere, il clima di quel paese nel periodo dell'equinozio d'autunno, era gi\u00e0 molto rigido, tanto che alcuni territori risultavano gi\u00e0 interamente coperti di neve, e anche quando il cielo era limpido si vedevano i campi cosparsi di brina e ghiaccio ovunque. Ci\u00f2 generava un grande disagio non solo nelle truppe per il freddo pungente, ma anche ai cavalli che avevano difficolt\u00e0 ad abbeverarsi e nell'attraversare i fiumi ghiacciati. Vi \u00e8 da aggiungere che gran parte di quei territori erano ricoperti da fitte foreste, con gole strette, e zone paludose, tanto che i legionari romani si trovavano costantemente a disagio per essere quasi sempre o bagnati o coperti di neve, durante tutta la loro marcia, trascorrendo anche le notti in luoghi estremamente umidi. Di conseguenza, cominciarono a lamentarsi delle continue difficolt\u00e0 che incontravano giornalmente, prima inviando al proconsole delegazioni affinch\u00e9 desistesse da questa nuova impresa militare in un periodo tanto freddo, poi, non ricevendo adeguate risposte, tenendo tumultuose assemblee, fino a ribellarsi apertamente agli ordini del loro comandante.\nLucullo fu cos\u00ec costretto a tornare indietro, sebbene avesse tentato in ogni modo di convincere le sue truppe. E cos\u00ec torn\u00f2 ad attraversare il \"Taurus\" e, questa volta, discese nel paese chiamato Migdonia, dove decise di assediare la grande e popolosa citt\u00e0 di Nisibis (strappata dagli Armeni ai Parti). La citt\u00e0 cadde poco dopo in mano romana.\nLa fortuna ed il consenso di Lucullo presso le sue truppe ormai vacillavano da troppo tempo, tanto che certe lamentele sulle recenti campagne militari condotte in Oriente, senza un preventivo appoggio del Senato, giunsero anche a Roma, dove fu deciso di sostituire il proconsole romano nel comando della sua provincia, e di mandare in congedo buona parte dei suoi soldati. Lucullo si trovava cos\u00ec ad essere esonerato, per aver scontentato non solo le sue truppe, ma anche per essersi inimicato la potente fazione di usurai e pubblicani d'Asia.\nFrattanto Tigrane provvedette a ritirarsi all'interno del proprio regno, riconquistandone alcune parti in precedenza perdute. mentre Mitridate si affrett\u00f2 anch'egli a riconquistare parte degli antichi territori del Ponto e dell'Armenia Minore. Lucullo che aveva, in un primo momento tentato di seguirlo, fu costretto a tornare indietro per mancanza di approvvigionamenti.\nPoi fu Mitridate a contrattaccare i Romani, riuscendo anche ad ucciderne molti in battaglia. Per prima cosa si diresse contro un \"legatus\" di Lucullo, di nome Fabio, che per poco non fu massacrato insieme al suo esercito, se durante la battaglia Mitridate non fosse stato colpito da una pietra ad un ginocchio e da un dardo sotto l'occhio, costringendo lo stesso re ad allontanarsi dal campo di battaglia e sospendere i combattimenti, permettendo cos\u00ec a Fabio ed ai Romani di salvarsi. Poi Fabio fu chiuso ed assediato in Cabira e liberato solo grazie all'intervento di un secondo legato, Gaio Valerio Triario, che si trovava casualmente da quelle parti nella sua marcia dall'Asia verso Lucullo.\nFu, quindi, la volta del secondo \"legatus\" di Lucullo, Triario, che era venuto in soccorso a Fabio, con il suo esercito. Triario, deciso ad inseguire Mitridate, riusc\u00ec a battere il sovrano del Ponto nel corso di questo primo scontro, presso Comana. Poi giunse l'inverno, che interruppe ogni operazione militare da entrambe le parti.\nBattaglia.\nTrascorso l'inverno, Mitridate torn\u00f2 a scontrarsi con Triario, andando ad accamparsi presso Gaziura di fronte al legato romano. Mitridate cercava di attirare il legato romano in battaglia, facendo schierare ed esercitare le sue truppe davanti agli occhi dei Romani, ma inutilmente. Egli sperava di batterlo prima che giungesse Lucullo, riconquistando cos\u00ec le rimanenti parti dei suoi vecchi domini. E poich\u00e9 Tirario non accennava a muoversi, mand\u00f2 alcuni suoi reparti a conquistare Dadasa, una fortezza dove erano ammassati i bagagli dei Romani, sperando che il legato romano si sarebbe precipitato a difendere il luogo. E cos\u00ec accadde. Dione racconta infatti che:\nAppiano d\u00e0 una differente versione della battaglia. Egli racconta che durante questo scontro, si scaten\u00f2 una terribile tempesta di vento, una delle peggiori che si ricordassero a memoria d'uomo, tanto da strappare le tende di entrambi, spazzare via le bestie da soma e gettare alcuni dei loro uomini gi\u00f9 dai precipizi e costringere entrambi gli schieramenti a ritirarsi. Triario, non avendo ricevuto notizie dell'arrivo di Lucullo, decise di anticipare la sua azione, attaccando gli avamposti di Mitridate nel pieno della notte. La battaglia si svilupp\u00f2 nei pressi di Zela ed ebbe esito incerto per lungo tempo, almeno fino a quando il re del Ponto non ordin\u00f2 una potente carica contro l'armata romana, ottenendo la vittoria finale. Riusc\u00ec, infatti, a sfondare il fronte romano, guidando la sua fanteria fino ad una trincea fangosa, dove i Romani non furono in grado di resistere e furono massacrati.\nLe versioni di Cassio Dione e Appiano diventano similari quando raccontano che un centurione romano, che era anch'egli a cavallo con lui sotto le spoglie di un attendente, gli procur\u00f2 una grave ferita alla coscia con un colpo di spada, non potendo il re aspettarsi di essere colpito alla schiena, protetto dalla corazza. Coloro che gli erano vicini immediatamente si scagliarono sul centurione e lo fecero a pezzi. Nella confusione che si gener\u00f2 tra i Pontici, molti Romani riuscirono a trovare scampo e si salvarono da un massacro annunciato.\nMitridate fu allora portato nelle retrovie, mentre i suoi amici richiamarono l'esercito dalla splendida vittoria ottenuta, con un segnale troppo frettoloso, che gener\u00f2 cos\u00ec una generale confusione tra le truppe, anche per il timore che qualche disastro fosse accaduto altrove. Quando i soldati seppero cosa era accaduto realmente, si strinsero intorno al loro re nella grande pianura, fino a quando Timoteo, il suo medico, riusc\u00ec a fermare l'emorragia e sollev\u00f2 il re in modo che tutti potessero vedere che stava bene, in modo del tutto simile a quanto era accaduto ad Alessandro Magno in India. Non appena Mitridate si riprese, rimprover\u00f2 coloro che avevano richiamato l'esercito dalla lotta, e condusse i suoi uomini di nuovo, il giorno stesso, contro l'accampamento romano. Ma questi erano gi\u00e0 fuggiti, in preda al terrore. Nello spogliare i morti, furono trovati, tra i 7.000 legionari romani, ben 24 tribuni e 150 centurioni. Un cos\u00ec grande numero di ufficiali (ma anche di semplici soldati), cadeva di rado nelle poche sconfitte subite dai Romani. Cassio Dione aggiunge poi che, sospettando che altri nemici si nascondessero tra le file dei suoi soldati, ordin\u00f2 di passare in rivista alle truppe, fingendo di farlo per altri motivi, e poi svent\u00f2 un alto tradimento e mise a morte tutti i presunti disertori Romani.\nConseguenze.\nOttenute queste due vittorie, Mitridate si ritir\u00f2 nel paese che i Romani chiamavano piccola Armenia (sulle alture nei pressi Talauro), distruggendo tutto ci\u00f2 che non era in grado di trasportare, in modo da evitare di essere raggiunto da Lucullo nella sua marcia. E mentre Lucullo era ormai accampato non molto distante da Mitridate, il proconsole d'Asia gli invi\u00f2 alcuni messaggeri per informarlo che, poich\u00e9 lo stesso aveva prolungato inutilmente la guerra, Roma lo esautorava dal comando e dava l'ordine perentorio ai suoi soldati di dissociarsi ed abbandonarlo. Quando questa informazione raggiunse l'esercito, le legioni furono tutte sciolte. Nella versione di Livio, Plutarco e Cassio Dione fu invece a causa di una nuova sedizione tra i soldati, che Lucullo non pot\u00e9 continuare a combattere contro Mitridate e Tigrane, poich\u00e9 abbandonato dalle proprie truppe."}
{"id": "3520623", "revid": "41139057", "url": "https://it.wikipedia.org/wiki?curid=3520623", "title": "Diocesi di Praga", "text": ""}
{"id": "3520626", "revid": "15756", "url": "https://it.wikipedia.org/wiki?curid=3520626", "title": "Storia del Bomber Command", "text": "Questa pagina contiene la storia del \"Bomber Command\" della \"Royal Air Force\", dalla sua nascita nel 1936 fino allo scioglimento avvenuto nel 1968.\nGenesi.\nDurante la prima guerra mondiale, il maresciallo Jan Smuts aveva teorizzato per primo, in risposta agli attacchi aerei tedeschi su Londra, la necessit\u00e0 per il Regno Unito di una forza aerea indipendente con un proprio stato maggiore, incaricata soprattutto di organizzare il contrattacco costituendo una forza da bombardamento imponente in grado di colpire la Germania. Nel Regno Unito una figura centrale della RAF era il maresciallo Hugh Trenchard, capo di stato maggiore della forza aerea dal 1919 al 1929. Egli, in linea con il pensiero del generale italiano Giulio Douhet, sostenne che l'offensiva aerea globale sarebbe stata l'elemento decisivo di un eventuale prossimo conflitto in Europa. Anche se contrari alle leggi umanitarie, i bombardamenti sulle citt\u00e0, centri della produzione industriale e della manodopera, sarebbero stati estremamente efficaci ai fini della vittoria, dato che avrebbero comportato, oltre ai danni materiali, sfiducia, stanchezza e caos, minando alla base il consenso della popolazione nemica verso il proprio governo. Resistenze da parte della \"Royal Navy\" e del \"British Army\" (gi\u00e0 invisi alla RAF in quanto arma da loro indipendente), oltre che l'arrivo della crisi del 1929 fecero s\u00ec che le tesi di Trenchard vennero sostanzialmente rigettate.\nCon questa teoria scartata la RAF rispose al riarmo di Adolf Hitler riorganizzando, per mezzo del capo di stato maggiore della RAF Edward Ellington, le sue forze dando vita, il 14 luglio 1936, al \"Fighter Command\" (comando caccia), \"Coastal Command\" (comando costiero), \"Flying Training Command\" (comando addestramento al volo), \"Army Cooperation Command\" (comando cooperazione con l'esercito) e Bomber Command. Questa novit\u00e0 era parte di un progetto in espansione e riorganizzazione iniziato nel 1935 e che continuer\u00e0 fino al 1939, costituito da 8 \"piani di espansione\" (\"Expansion Plans\") la maggior parte dei quali dalla vita breve, rivisti e sostituiti da un nuovo piano appena entrati in vigore. Il progetto F, in particolare, intese abolire i bombardieri leggeri del calibro degli Hawker Hart e degli Hawker Hind rimpiazzandoli con i bombardieri medi (\"medium bomber\") Blenheim e Battle, e con i bombardieri medio-pesanti (\"heavy-medium bomber\") Whitley e Wellington.\nSe gli intenti erano buoni, i tempi per lo sviluppo di nuovi aerei furono invece molto lunghi. I Wellington, iniziati ad essere progettati nel 1932, eseguirono il primo volo nel 1936 e raggiunsero gli squadroni solo due anni dopo; allo stesso modo i Vickers Wellesley, disegnati nel 1931 e inaugurati nel giugno 1935, entrarono nelle linee della RAF sono nel 1937, per venirne radiati nel settembre 1939. Il risultato fu che quando Edgar Ludlow-Hewitt divenne capo del Bomber Command nel settembre 1937, questo constat\u00f2 che i suoi aerei erano totalmente impreparati alla guerra, cos\u00ec come i loro equipaggi, troppo esposti sia agli attacchi da terra sia a quelli dall'aria, in grado di volare solo in condizioni meteo favorevoli. Hewitt pertanto diede disposizioni per aumentare la sicurezza sugli aerei, ordin\u00f2 la messa in opera di ausili per la navigazione e riform\u00f2 le tecniche di addestramento del personale di volo (di cui si parler\u00e0 pi\u00f9 avanti).\nLe mire espansionistiche di Hitler, in particolare la sua volont\u00e0 di annettere i Sudeti, preoccuparono la RAF, che, per precauzione, elabor\u00f2 tramite l'\"Air Staff\" un piano (\"Western Air Plans\") di attacco consistente in 16 punti ognuno dei quali rappresentava un obiettivo in Germania, dalle industrie alle strutture della \"Luftwaffe\" (l'aeronautica militare guidata da Hermann G\u00f6ring). Il Bomber Command tuttavia si mostr\u00f2 scettico nei confronti di alcuni punti dei \"Western Air Plans\", come il WA1 (distruzione delle forze di attacco al suolo della \"Luftwaffe\") che implicava colpire obiettivi piccoli e difficili da individuare, mentre accolse favorevolmente il punto WA5, che dava disposizioni su come bombardare le estese zone industriali della Ruhr. Venne addirittura calcolato che, colpendo 45 centri industriali in 3.000 sortite, con una perdita stimata di 176 aerei, la produttivit\u00e0 della Ruhr sarebbe scesa ad un valore prossimo allo zero in due settimane.\nSeconda guerra mondiale.\n1939.\nSituazione allo scoppio della guerra.\nNel 1934 il governo del Regno Unito con a capo Stanley Baldwin promise di aumentare il potenziale della RAF fino a 128 \"squadrons\", cifra da raggiungere per il 1939. Tale promessa non venne mantenuta e allo scoppio della seconda guerra mondiale, quando il primo ministro del Regno Unito era Neville Chamberlain, gli \"squadrons\" operativi erano solo 33, dei quali 10 facenti parte del \"1st Group\", equipaggiati con i Fairey Battle, distaccati in Francia sotto la \"British Advanced Air Striking Force\" (BAASF). Il \"2nd Group\" aveva in organico 6 \"squadrons\" di Bristol Blenheim, il \"3rd Group\" 6 \"squadrons\" di Wellington, il \"4th Group\" 5 \"squadrons\" di Whitley e il \"5th Group\" 6 \"squadrons\" di Hampden. Oltre a questi 272 aerei (esclusi quelli della BAASF) erano attivi 6 \"squadrons\" di riserva e i reparti da addestramento.\nIl Bomber Command inoltre non aveva nessuna campagna bellica da contrapporre alla guerra civile spagnola, la quale perfezion\u00f2 le tecniche e miglior\u00f2 i piloti della \"Luftwaffe\" e dell'Aviazione Legionaria. A Langley, sede del quartier generale, regnava un eccessivo ottimismo sulle possibilit\u00e0 di aerei e personale (che invece era addestrato approssimativamente e in modo non realistico). Gli strumenti di radioguida e navigazione notturna erano deficitari ma nonostante ci\u00f2 il comandante in capo del Bomber Command, Edgar Ludlow-Hewitt, nel 1938 invi\u00f2 due rapporti al ministero dell'aviazione in cui afferm\u00f2 che s\u00ec, il Bomber Command non avrebbe mai potuto distruggere tutte le fabbriche della Ruhr, ma 19 grandi centrali elettriche e 26 complessi di altiforni sarebbero potuti essere spazzati via in due settimane grazie all'impiego di 3.000 bombardieri scaglionati in 8-10 missioni.\nNel 1939 Chamberlain era invece convinto che la RAF si sarebbe dovuta impiegare con la massima prudenza, e anche Edgar Ludlow-Hewitt rivide le proprie idee stimando che almeno la met\u00e0 dei suoi bombardieri non fosse in grado di compiere missioni strategiche, cio\u00e8 volare in profondit\u00e0 sulla Germania e colpirne i centri nevralgici.\nIl primo nemico: la Kriegsmarine.\nIl 3 settembre 1939, esattamente un minuto dopo la fine dell'ultimatum inviato dal re Giorgio VI alla Germania in cui si chiedeva il ritiro delle truppe da tutti i territori della Polonia, vale a dire cio\u00e8 alle 12:01, un Bristol Blenheim pilotato dal tenente A. McPherson si alz\u00f2 in volo dall'aeroporto di Wyton per compiere la prima missione del Bomber Command nella seconda guerra mondiale. La missione, da tempo preparata con il consenso del segretario di Stato per l'aviazione Kingsley Wood e avallata dal capo di stato maggiore della RAF Cyril Newall, nonch\u00e9 dal comandante in capo del Bomber Command Edgar Ludlow-Hewitt, prevedeva una ricognizione sul porto di Wilhelmshaven, luogo in cui McPherson not\u00f2 una squadra della Kriegsmarine alzare l'ancora e dirigersi verso il mare aperto. La radio di bordo non funzion\u00f2 a causa della bassa temperatura dell'aria e cos\u00ec non fu possibile inviare uno \"squadron\" armato. A questa ricognizione segu\u00ec il giorno dopo una missione di guerra psicologica condotta da dieci bombardieri medi Whitley che scaricarono sei milioni di volantini sopra Amburgo, Brema e la Ruhr. Tre equipaggi si persero nella via del ritorno e dovettero atterrare in Francia mentre uno si schiant\u00f2 in fase d'atterraggio. Fu la prima perdita bellica della RAF dal 1918.\nIL tenente McPherson torn\u00f2 su Wilhelmshaven la mattina del 4 settembre e not\u00f2 che alla fonda vi erano delle navi. Neanche stavolta la radi\u00f2 funzion\u00f2, e cos\u00ec la segnalazione dovette essere data a voce due ore dopo, quando McPherson torn\u00f2 in Inghilterra. Subito 15 Blenheim degli \"squadrons\" 107, 110 e 139 in squadra con 14 Wellington degli \"squadrons\" 9 e 149 volarono in direzione del porto di Brunsb\u00fcttel per compiere la prima azione offensiva del Bomber Command, risoltasi in un disastro: le difficili condizioni atmosferiche dispersero le formazioni e 5 Blenheim e 5 Wellington non trovarono l'obiettivo; i restanti Blenheim guidati dal capitano K.G. Doran sganciarono, in maniera disunita, le loro bombe a soli 150\u00a0m di altezza e tre di queste colpirono l'incrociatore pesante \"Admiral Scheer\", senza per\u00f2 esplodere; anche ai Wellington and\u00f2 male, difatti solo un equipaggio conferm\u00f2 di aver, forse, colpito una nave non meglio identificata. La caccia tedesca abbatte un Wellington e un Blenheim, la FlaK un Wellington e quattro Blenheim. Proprio uno di questi si schiant\u00f2 contro la prua dell'incrociatore leggero \"Emden\" uccidendo e ferendo alcuni marinai, unico danno inflitto in tutta l'azione di bombardamento. La RAF sottovalut\u00f2 le difese della Germania, che da tempo aveva disponibili i radar.\nIl fallimento di Wilhelmshaven e Brunsb\u00fcttel port\u00f2 alla decisione di impiegare il Bomber Command, almeno per il momento, esclusivamente contro le navi al largo delle coste, per evitare vittime civili e una conseguente ipotetica reazione della \"Luftwaffe\" contro le citt\u00e0 inglesi.\nNella notte tra l'1 e il 2 ottobre 1940 Berlino fu raggiunta da un nuovo lancio di volantini a dimostrare la volont\u00e0 del governo britannico di perseguire una \"guerra con i guanti\", nonostante le ricognizioni armate contro la \"Kriegsmarine\" comportassero sempre perdite per il Bomber Command, specialmente per i debolmente difesi Handley Page Hampden. Il 30 novembre la VVS (l'aeronautica militare sovietica, allora alleata della Germania come sancito dal patto Molotov-Ribbentrop) comp\u00ec un'incursione su Helsinki provocando nella RAF la necessit\u00e0 di rispondere con un poderoso attacco sulla Germania per dimostrare la propria potenza. Fu cos\u00ec che il 3 dicembre decine di aerei del Bomber Command ripresero la battaglia della Baia di Helgoland contro la \"Kriegsmarine\" che si risolse in ingenti perdite e in pochi danni arrecati.\nIl 1939 si concluse in sordina per il Bomber Command: 591 missioni, 38 aerei persi e solamente 31,5 tonnellate di bombe sganciate.\n1940.\nProve notturne.\nIl \"4th Group\" continu\u00f2 a lanciare volantini sulla Germania anche nei primi mesi del 1940 toccando persino Vienna e Praga. Tale tipo di missioni, che comport\u00f2 irrilevanti perdite dovute unicamente alle condizioni meteo sfavorevoli, ebbero l'approvazione del comandante del Bomber Command Ludlow-Hewitt che aveva come obiettivo di fondo l'addestramento degli equipaggi al volo notturno. Complici anche gli enormi e numerosi errori di valutazione dei piloti, che credevano, per nulla aiutati dagli strumenti di guida, di aver volato sugli obiettivi loro designati, l'allora vice maresciallo della RAF Arthur Coningham arriv\u00f2 ad affermare il 19 febbraio 1940 che \"la precisione del bombardamento notturno \u00e8 praticamente uguale a quella del bombardamento diurno\".\nNel nuovo quartier generale di Naphill (Buckinghamshire) il Bomber Command consegu\u00ec il suo primo successo contro la \"Kriegsmarine\", riportato l'11 marzo 1940 da un Bristol Blenheim dell'82\u00ba squadrone pilotato dal maggiore M. V. Delap ai danni del sottomarino U-31. Per rispondere alla morte di un civile scozzese avvenuta nell'isola di Hoy per mano della \"Luftwaffe\" il 16 marzo nell'ambito di un attacco alla base navale di Scapa Flow, il Bomber Command ordin\u00f2 un bombardamento sulla base di idrovolanti di H\u00f6rnum. Trenta Whitley e venti Hampden lasciarono le loro basi nella notte dal 19 al 20 marzo portando con s\u00e9 bombe tradizionali e incendiarie; tutti tranne un Whitley abbattuto fecero ritorno e 41 equipaggi riferirono di aver attaccato. Il 6 aprile un velivolo da ricognizione fotograf\u00f2 la base degli idrovolanti ma tutte le strutture risultarono intatte.\nIl 3 aprile Charles Portal succedette a Ludlow-Hewitt come comandante del Bomber Command. Il giorno dopo fu assemblato il primo \"squadron\" composto interamente da personale neozelandese, il primo a non inquadrare uomini inglesi (il Bomber Command arriver\u00e0 a contare nel 1945 il 46% degli equipaggi proveniente dai Dominion della corona inglese).\nQuando la \"Wehrmacht\" invase Danimarca e Norvegia il 9 aprile il \"Coastal Command\" rispose con alcuni attacchi fallimentari e stessa fine ebbero le azioni del Bomber Command effettuate nelle notti del 15 e 16 aprile. Tuttavia, la notte del 14 aprile era riuscito un nuovo genere di missione consistente lo sgancio di mine navali al largo delle coste danesi.\nLa campagna di Francia intrapresa il 10 maggio 1940 dalle forze tedesche provoc\u00f2 la caduta di Chamberlain in favore di Winston Churchill. La notte dello stesso giorno e di quella successiva il Bomber Command bombard\u00f2 l'aeroporto di Waalhaven (vicino a Rotterdam) occupato da circa 1.200 paracadutisti tedeschi e, nella sola notte dall'11 al 12 maggio, anche strade e ferrovie attorno M\u00f6nchengladbach provocando scarsissimi danni. Il 15 maggio Churchill, di fronte al crollo dell'esercito olandese e francese, autorizz\u00f2 la RAF a colpire il suolo tedesco. Tra i vertici della forza aerea sorsero per\u00f2 contrasti su come colpire: alcuni alti ufficiali come il capo del \"5th Group\" Arthur Harris sostennero che la linea da seguire era il pensiero di Hugh Trechard (bombardamento senza limiti) mentre altri, tra cui il futuro ministro della produzione aeronautica Stafford Cripps, erano dell'idea di colpire obiettivi strettamente militari e industriali. Per il momento prevalse il secondo metodo di impiego e 99 tra Wellington, Whitley e Hampden furono inviati a colpire raffinerie e depositi di carburante attorno Amburgo, lanciare mine navali nel canale di Kiel e distruggere industrie e scali ferroviari nella Ruhr: fu l'inizio dell'offensiva aerea strategica contro la Germania che terminer\u00e0 solamente con la fine della guerra. Sei aerei tornarono subito alla base per problemi meccanici, i quattro Hampden inviati a Kiel non trovarono il canale, su Amburgo i riflettori a terra accecarono gli equipaggi che non inquadrarono gli obiettivi, e anche sulla Ruhr non si scorse nessun bersaglio; a circa 12 aerei non si apr\u00ec il portellone del vano bombe e solo 25 squadre dichiararono di aver sganciato il carico esplosivo, mentre nessun aereo fu abbattuto anche perch\u00e9 la caccia notturna tedesca non si fece viva.\nNelle settimane successive i bombardamenti notturni e diurni continuarono con gli stessi scarsi risultati. Quando fin\u00ec, la campagna di Francia cost\u00f2 all'intera RAF 959 aerei. In Francia, in precedenza, la prima linea del Bomber Command sub\u00ec una flessione quando alcuni Bristol Blenheim del 2\u00ba gruppo vennero ceduti all'aeronautica militare francese e altri passarono alle \"Operational Training Unit\" (le unit\u00e0 addette all'addestramento del personale aereo), ma gli attacchi proseguirono fino alla battaglia di Dunkerque.\nPrimi voli sull'Italia.\nIl 10 giugno 1940 anche l'Italia di Benito Mussolini entr\u00f2 in guerra a fianco della Germania. Una mossa prevista dallo stato maggiore della RAF che gi\u00e0 una settimana prima aveva predisposto la creazione della \"Haddock Force\" (forza merluzzo), un'unit\u00e0 di Wellington con lo scopo di bombardare l'Italia settentrionale partendo dagli aeroporti francesi di Salon-de-Provence e Le Vallon (vicino a Marsiglia).\nL'11 giugno arrivarono a Salon-de-Provence sei Wellington con meta finale gli stabilimenti aeronautici Caproni di Milano, mentre era compito di 36 Whitley provenienti dall'Inghilterra centrare Fiat Mirafiori e l'Ansaldo di Genova. I Wellington scaldarono i motori ma appena prima di iniziare a rullare in pista vennero bloccati dai soldati francesi che ricevettero l'ordine direttamente dall'ammiraglio Fran\u00e7ois Darlan e dal capo di stato maggiore dell'Arm\u00e9e de l'air (l'aeronautica militare francese) Joseph Vuillemin, i quali temevano ritorsioni della Regia Aeronautica. I Whitley furono oggetto di cannonate partite dalla contraerea francese fino al confine italiano ma il loro vero nemico furono le Alpi, che obbligarono 23 bombardieri a tornare indietro, uno vi si schiant\u00f2 e due dovettero alleggerirsi scaricando prematuramente gli ordigni; 10 aerei arrivarono comunque a Torino ma non scalfirono minimamente la FIAT provocando invece 15 morti e 38 feriti tra la popolazione.\nLa notte del 16 giugno otto Wellington della \"Haddock Force\" ricevettero l'autorizzazione a decollare (anche perch\u00e9 nel frattempo la stessa aeronautica militare francese e la BAASF avevano iniziato a colpire l'Italia settentrionale) per danneggiare il porto di Genova che per\u00f2 non fu trovato; la notte successiva, non trovando la Caproni, i bombardieri danneggiarono alcuni edifici e un ospizio a Milano. Fino alla met\u00e0 di agosto il Bomber Command non torn\u00f2 pi\u00f9 sui cieli italiani, ritenuti per\u00f2 pi\u00f9 facili da solcare rispetto a quelli tedeschi a causa dell'imprecisione e della scarsit\u00e0 della contraerea.\nContrasto all'operazione Seel\u00f6we e ritorno in Italia.\nIl 18 giugno gli ultimi \"squadrons\" lasciarono la Francia ormai dominata dalla Luftwaffe. Immediatamente lo stato maggiore della RAF chiese e ottenne dal governo pi\u00f9 autonomia per il Bomber Command affinch\u00e9 potesse dedicarsi con maggiore efficienza alle operazioni strategiche sulla Germania e Cyril Newall, capo di stato maggiore della RAF, vi alleg\u00f2 cifre a dir poco ottimistiche sui potenziali danni che il nemico avrebbe subito, forte anche del fatto che tre nuovi bombardieri erano in via di assegnazione agli \"squadrons\": lo Short S.29 Stirling, l'Handley Page Halifax e l'Avro 679 Manchester.\nNell'estate 1940 scoppi\u00f2 la battaglia d'Inghilterra, durante la quale fece da protagonista il \"Fighter Command\", il comando caccia. Durante gli scontri tra aviatori tedeschi e inglesi il Bomber Command fu chiamato a disturbare la probabile invasione via mare del Regno Unito, operazione chiamata dai tedeschi \"Seel\u00f6we\" (leone marino). L'incaricato dello stato maggiore della RAF Sholto Douglas design\u00f2 il 4 luglio obiettivo prioritario Kiel dove era ancorata la corazzata \"Scharnhorst\", Amburgo, dove forse era ancorata la \"Bismarck\", e i porti di Brema, Rotterdam, Wilhelmshaven e Brunsb\u00fcttel. A partire dal 15 luglio 1940 fino alla fine di ottobre il Bomber Command inizi\u00f2 questo genere di operazioni non risparmiando neanche Vlissingen, Ostenda, Boulogne-sur-Mer, Calais e Dunkerque riuscendo a distruggere circa 200 chiatte. Il 12 e il 13 agosto due Hampden del 49\u00ba squadrone e tre dell'83\u00ba riportarono un grande successo nel distruggere un canale vicino a Dortmund, nonostante due aerei vennero abbattuti dalla FlaK.\nLa notte del 13-14 agosto 1940 il Bomber Command torn\u00f2 a sfidare l'aeronautica e la contraerea italiana con 15 attacchi susseguitesi fino alla notte del 12-13 gennaio 1941. Nel primo attacco pochissimi dei 32 Whitley partiti dall'Inghilterra arrivarono a Milano, dove la Caproni fu mancata di sette km, e Torino, su cui piovvero una quarantina di bombe. La mancanza di un sistema di guida rendeva ancora ciechi gli equipaggi dei bombardieri che riferirono, anche dopo aver bombardato Alessandria e Tortona, di aver danneggiato la FIAT o le stazioni ferroviarie di Porta Nuova e Porta Susa. Altri attacchi portati le notti del 14-15 e 24-25 agosto ebbero gli stessi risultati, idem il 26-27 (nonostante la presenza dell'asso Leonard Cheshire), il 27-28 e l'1-2 settembre. Segu\u00ec una pausa fino alla notte del 20-21 ottobre quando il Bomber Command anzich\u00e9 scaricare le bombe su Genova e Marghera (sempre a causa delle difficolt\u00e0 della navigazione notturna e del rilevamento delle citt\u00e0) apr\u00ec i portelloni su Verona, Alessandria, Pavia e nella provincia di Savona. Una precisione maggiore si verific\u00f2 invece l'8-9 novembre, il 27-28 novembre e il 3-4 dicembre. L'11-12 dicembre si ritorn\u00f2 nella \"normalit\u00e0\" mancando completamente i bersagli primari di Milano e Genova, il 20-21 dicembre le bombe finirono in gran parte nella campagna veneta e il 12-13 gennaio 1941 furono affondati due piroscafi nella laguna di Venezia.\nL'Italia meridionale era invece da tempo competenza della RAF di Malta e della \"Fleet Air Arm\", l'aeronautica della Royal Navy.\nReazione all'incidente di Londra.\nIl 24 agosto 1940 un paio di equipaggi della \"Luftwaffe\" fuori rotta, convinti di volare sopra la campagna inglese, si alleggerirono del carico bellico. In realt\u00e0 erano proprio sopra Londra e colpirono del tutto accidentalmente i quartieri centrali della capitale. Lo stesso Hitler aveva categoricamente vietato di bombardare la citt\u00e0, ma Churchill ne approfitt\u00f2 per ordinare al Bomber Command una rappresaglia su Berlino, nella speranza che il dittatore tedesco reagisse a sua volta colpendo citt\u00e0 anzich\u00e9 continuare a martoriare gli aeroporti della RAF. La notte tra il 25 e il 26 agosto 81 tra Wellington, Whitley e Hampden diressero per Berlino incontrando un denso strato di nubi che ebbe anche l'effetto di nasconderli dalla FlaK, difatti non ci fu nessuna perdita. Al ritorno dalla missione per\u00f2, solo 29 equipaggi riferirono di aver attaccato Berlino e 18 altri obiettivi di ripiego. La \"Luftwaffe\" cadde nella trappola e il suo capo Hermann G\u00f6ring ordin\u00f2 ai generali Kesselring, Stumpff e Sperrle di spostare l'attenzione verso le citt\u00e0.\nNel pieno della battaglia d'Inghilterra (11 settembre 1940) Charles Portal invi\u00f2 una nota allo stato maggiore della RAF in cui si menzionava per la prima volta la possibilit\u00e0 di sottoporre la Germania a bombardamenti indiscriminati, a patto per\u00f2 che ogni citt\u00e0 designata contenesse un obiettivo militare: Berlino, Amburgo, Brema, Essen, D\u00fcsseldorf, Darmstadt, Braunschweig, Francoforte sul Meno, Hannover, Kiel, Mannheim, Munster, Monaco di Baviera, Lipsia, Coblenza, Magdeburgo, Magonza, Norimberga e Stoccarda sarebbero potute essere attaccate da 150-160 aerei e 130 tonnellate di bombe per volta. L'incaricato dello stato maggiore della RAF Sholto Douglas fece sapere a Portal il 21 settembre che le basi portuali nemiche passavano ad obiettivo secondario (eccetto i ricoveri dei sommergibili) in favore degli impianti petroliferi, dalle comunicazioni e dall'industria aeronautica tedesca. Il 30 settembre il nuovo segretario di Stato per l'aviazione Archibald Sinclair, appoggiato da Churchill, convinse lo stato maggiore della RAF ad impiegare il Bomber Command in un'offensiva strategica generale contro la Germania. Di l\u00ec a poco gli alti comandi della RAF subirono vari cambiamenti, con Richard Peirse nominato comandante in capo del Bomber Command al posto di Portal (elevato a capo di stato maggiore della RAF al posto di Cyril Newall), e Norman Bottomley successe ad Arthur Harris (diventato incaricato dello stato maggiore al posto di Douglas) alla guida del \"5th Group\".\nGli insuccessi del Bomber Command intanto non si fermarono, cos\u00ec come i rapporti straordinariamente ottimistici degli alti comandi derisi ironicamente da Harris (motivo per cui fu sostituito al comando del \"5th Group\" e inviato negli Stati Uniti per trattare forniture militari e di metalli). Il 25 ottobre Charles Portal sugger\u00ec a Peirse di bombardare le citt\u00e0 per due o tre notti successive facendo cadere in principio spezzoni incendiari, per colpire poi i fuochi accesi impedendone lo spegnimento, ma senza un sistema di guida efficiente Essen, Danzica, Dresda e Amburgo subirono nessuno o pochi danni. Emblematica di questa cecit\u00e0 notturna fu l'operazione Abigail (\"cameriera\", per servire i tedeschi di tutto punto) diretta contro Mannheim: il 16 dicembre, a condizioni meteo ottime, 102 equipaggi su 134 dichiararono di aver colpito con precisione le ferrovie e i centri industriali della citt\u00e0; idem per le notti del 17-18, 18-19 e 22-23 dicembre; i risultati evidenziati per\u00f2 dalle ricognizioni fotografiche si rivelarono nulli. Ancora nella notte tra il 23 e il 24 dicembre gli aerei di prima linea del Bomber Command furono mobilitati quasi interamente per distruggere due impianti petroliferi a Gelsenkirchen, ma anche qui le dichiarazioni positive di 296 equipaggi non trovarono riscontro nelle ricognizioni fotografiche.\nDi esito ben diverso furono invece i raid contro le citt\u00e0 costiere dell'Italia meridionale, poco protette e facilmente riconoscibili a causa della loro vicinanza al mare e, per il caso di Napoli, dal Vesuvio.\nIl 1940 si chiuse per il Bomber Command con 22.473 sortite totali (di cui 11.071 sulla Germania) in cui vennero sganciate 13.242 tonnellate di ordigni (7.135 sulla sola Germania) e 762 mine navali; i velivoli persi furono 475.\n1941.\nFine della battaglia d'Inghilterra.\nIl tempo cronicamente avverso al volo diminu\u00ec drasticamente le operazioni del Bomber Command, nel frattempo chiamato nuovamente da Churchill a neutralizzare le grandi unit\u00e0 della \"Kriegsmarine\" (corazzate \"Scharnost\", \"Gneisenau\", \"Bismarck\" e incrociatore pesante \"Prinz Eugen\") a causa dell'intensificarsi della battaglia dell'Atlantico, nei primi due mesi del 1941. La notte del 30-31 marzo 1941 cominciarono le operazioni ma al termine delle stesse la \"Gneisenau\" incass\u00f2 solo quattro bombe (la nave comunque non pot\u00e9 lasciare il porto perch\u00e9 centrata da un siluro lanciato da un Bristol Beaufort del \"Coastal Command\") e la \"Scharnost\" cinque nel porto di La Rochelle. Il bombardiere Short S.29 Stirling esord\u00ec la notte del 10-11 febbraio quando tre di questi apparecchi mancarono completamente un deposito di carburante a Rotterdam; il turno dell'Avro 679 Manchester venne la notte del 24-25 febbraio ma i sei esemplari non colpirono il \"Prinz Eugen\" ancorato a Brest; anche gli Handley Page Halifax non fecero nessun danno nella loro prima missione, verificatasi la notte del 10-11 marzo, volando sopra il porto di Le Havre.\nPeirse deprec\u00f2 subito questo tipo di missioni, sostenendo che fossero inefficaci data la notevole difficolt\u00e0 nel mettere a segno una bomba su una nave da migliaia di metri di altitudine, opinione peraltro condivisa dallo stesso stato maggiore della RAF, che rivisit\u00f2 le priorit\u00e0 assegnando pari importanza a centri industriali, centri petroliferi e obiettivi navali. La notte del 12-13 marzo 1941 il Bomber Command attacc\u00f2 la Focke-Wulf di Brema con 44 Wellington e 32 Blenheim; la fabbrica fu colpita da 12 bombe su 972 lanciate. Seguirono altri attacchi a D\u00fcsseldorf e Berlino e la notte dal 31 marzo al 1\u00ba aprile su Emden cadde per la prima volta una bomba da 4.000 libbre (1.814\u00a0kg).\nDalla fine del 1940 era iniziata la cosiddetta offensiva Circus, una serie di attacchi in massa portati dai caccia britannici contro i bersagli pi\u00f9 facili ed evidenti al di l\u00e0 della Manica, in modo tale da fare alzare in volo la caccia tedesca e assestargli il colpo di grazia. Il Bomber Command mise in gioco qualche \"squadrons\" per far sembrare pi\u00f9 credibile l'offensiva e quando le operazioni terminarono, nella prima met\u00e0 del giugno 1941, erano state effettuate 374 missioni. L'ex capo di stato maggiore della RAF Hugh Trechard, contrario a questo uso dei bombardieri, il 19 maggio 1941 ribad\u00ec a Churchill e a tutti i capi di stato maggiore che l'offensiva aerea doveva essere totalmente concentrata sui cieli della Germania, proponendo di aumentare enormemente il parco aerei ed equipaggi in modo da poter sopportare anche le prevedibili alte perdite. Trenchard era convinto che questa offensiva di bombardamento contro le citt\u00e0 e i civili, devastando le aree abitate, avrebbe provocato il crollo del morale della popolazione tedesca, ritenuta \"esausta, apatica e facile preda del panico e dell'isteria\". Il realismo di Churchill, consapevole dei limiti e degli insuccessi del Bomber Command, mise ancora una volta in ombra le parole di Trenchard.\nIl rapporto Butt.\nIl 22 giugno 1941 la \"Wehrmacht\" diede inizio alla colossale operazione Barbarossa, l'invasione dell'Unione Sovietica. Portal elabor\u00f2 immediatamente un piano per distruggere 43 citt\u00e0 tedesche con oltre 100.000 abitanti ma la ripresa delle operazioni Circus dirott\u00f2 in parte i suoi bombardieri e quelli che sorvolarono di notte la Germania ottennero i soliti deludenti risultati. Il dilagare delle forze di Hitler nei Balcani con l'invasione della Jugoslavia spinse il Bomber Command a compiere alcune incursioni su Sofia (la capitale bulgara) le notti del 6-7 e 13-14 aprile impiegando i Wellington stanziati in Grecia.\nIn attesa del sistema di radionavigazione GEE il Bomber Command continu\u00f2 a compiere incursioni dispersive e prive di risultati sostanziali. La conferma di questo \"trend\" negativo arriv\u00f2 da una relazione sviluppata dal segretario del gabinetto di Guerra David Bensusan-Butt, diventata famosa come \"rapporto Butt\". Butt esamin\u00f2 tutte le 6.103 missioni di bombardamento notturno del Bomber Command svolte nei mesi di giugno e luglio 1941 e constat\u00f2 che i 2/3 degli equipaggi avevano dichiarato di aver centrato gli obiettivi designati. Incrociando i rapporti post-operazione con le ricognizioni fotografiche Butt arriv\u00f2 invece alla conclusione che solo 1.200 equipaggi avevano bombardato un'area di 203,3 km\u00b2 attorno agli obiettivi. Approfondendo la questione e definendo \"punto di mira\" il centro dell'obiettivo designato, Butt scopr\u00ec anche che solo 1/3 delle bombe era caduto in un raggio di cinque miglia (8\u00a0km) dal punto di mira. Il vero problema del Bomber Command non era distruggere fabbriche e porti, ma trovarli.\nIl rapporto Butt impression\u00f2 Churchill e il gabinetto di Guerra. In agosto GEE divent\u00f2 finalmente operativo (anche se per poco dato che il suo impiego fu ritardato di sette mesi) e al Bomber Command giunsero nuove e pi\u00f9 potenti bombe oltre a venti Boeing B-17C, chiamati \"Fortress I\". Questo velivolo di produzione statunitense fu utilizzato da Peirse in numero di due o tre per missione ma il suo armamento insufficiente, unito all'incapacit\u00e0 di caricare una notevole quantit\u00e0 di ordigni, fece s\u00ec che il Bomber Command li impieg\u00f2 solamente dall'8 luglio al 25 settembre 1941. I mesi fino alla fine dell'anno furono segnati da decine di genericamente infruttuosi bombardamenti sulle citt\u00e0 tedesche (Amburgo, Colonia e Brema tra tutte) e da incursioni dai risultati migliori sopra i cieli italiani, specie quelli dell'Italia meridionale dove, per opera dei bombardieri di Malta ad esempio, la notte del 7-8 novembre Brindisi registr\u00f2 il pi\u00f9 alto numero di caduti in una sola incursione tra tutte quelle svoltesi sulle citt\u00e0 italiane fino a quel momento, con 96 vittime.\nLe elevate perdite del Bomber Command subite nei cieli tedeschi spinsero Churchill e lo stato maggiore della RAF a ridurre l'offensiva aerea per risparmiare equipaggi e rilanciarla nella primavera 1942.\nDurante il 1941 il Bomber Command effettu\u00f2 un totale di 32.012 sortite (di cui 20.897 sulla Germania), perse 923 aerei e lanci\u00f2 32.313 tonnellate di bombe tra convenzionali ed incendiarie (di cui 15.803 piovvero dai Vickers Wellington e solo 48 dai B-17C).\n1942.\nL'arrivo di Arthur Harris.\nL'8 gennaio 1942 Richard Peirse fu nominato comandante in capo della RAF in India. Per un mese e mezzo il Bomber Command non fu diretto da un comandante in capo ma da un commissario, il capo del \"3rd Group\" Jack Baldwin, che inizialmente si limit\u00f2 ad ordinare normali attacchi notturni sulle citt\u00e0 francesi della Manica, Rotterdam, Amburgo e Brema. A smuovere le acque ci pens\u00f2 l'operazione Cerberus tedesca che prevedeva lo spostamento dello \"Scharnhorst\", della \"Gneisenau\" e del \"Prinz Eugen\" dalla base di Brest ai porti della Germania settentrionale. Contro queste tre grandi unit\u00e0 della \"Kriegsmarine\" la RAF lanci\u00f2 vari attacchi ma le navi giunsero sane e salve a destinazione; il Bomber Command in particolare impieg\u00f2 per la prima volta i Boston e perse in totale venti apparecchi.\nSu diretta sollecitazione di Charles Portal il 22 febbraio 1942 Arthur Harris, l'ex comandante del \"5th Group\", divenne il nuovo comandante in capo del Bomber Command. Lo stesso giorno del suo insediamento disse a Churchill ed a tutti i capi di stato maggiore che i suoi 784 velivoli sarebbero dovuti decuplicare se il Regno Unito voleva vincere la guerra. La sua idea di radere al suolo la Germania colpendo indiscriminatamente le citt\u00e0 si accompagn\u00f2 in maniera perfetta ad una direttiva di Portal del 14 febbraio, inoltre gi\u00e0 dal 9 febbraio il segretario di Stato per l'aviazione Archibald Sinclair aveva reso noto al gabinetto di Guerra le intenzioni della RAF di dare nuovo impulso all'offensiva sulla Germania, anche per appoggiare l'alleato sovietico. La direttiva di Portal del 14 febbraio 1942 affermava con chiarezza che l'obiettivo dell'offensiva del Bomber Command sarebbe stato da quel momento, provocare un crollo del morale della popolazione civile, in particolare degli operai delle industrie tedesche pesanti di Essen, Duisburg, D\u00fcsseldorf e Colonia che erano identificabili con relativa facilit\u00e0 con il nuovo sistema radar GEE. La direttiva precisava per\u00f2 che \"i punti da colpire devono essere le aree fabbricate e non i depositi e le fabbriche di aerei\".\nLa direzione di Harris inizi\u00f2 nel migliore dei modi anche se ci\u00f2 non dipese dalle sue abilit\u00e0: la notte del 3-4 marzo 1942 egli, rispondendo ad una direttiva datata 6 febbraio (cio\u00e8 quando ancora Portal non si era espresso chiaramente favorevole ai bombardamenti di massa), invi\u00f2 su Billancourt 235 bombardieri per colpire le fabbriche Renault e, pur senza che gli equipaggi mettessero in pratica nuove tecniche o disponessero di nuovi apparati di navigazione, la missione si rivel\u00f2 un clamoroso successo. La buona sorte dur\u00f2 poco perch\u00e9 l'8-9 marzo, stavolta sfruttando una nuova tattica datata 21 febbraio chiamata \"Shaker\" che prevedeva lo scaglionamento degli aerei in tre sezioni (\"illuminatori\" e \"segnalatori di obiettivo\" dotati di GEE e \"forza principale\"), un'analoga incursione su Essen non procur\u00f2 nessun danno alla citt\u00e0, cos\u00ec come un altro tentativo ripetuto la notte tra il 10 e l'11 marzo (fu anche la prima missione di bombardamento degli Avro 683 Lancaster). Un piccolo successo era stato ottenuto invece la notte del 13-14 marzo su Colonia, ottimamente individuata da \"illuminatori\" e \"segnalatori di obiettivo\".\nLubecca, Rostock e il piano \"Mille\".\nUna svolta decisiva per le operazioni del Bomber Command avvenne a Lubecca, luogo del primo bombardamento a tappeto riuscito sulla Germania. Da tempo lo stato maggiore della RAF chiedeva di eseguire un bombardamento facendo ampio ricorso ai mezzi incendiari ed Harris scelse l'ex citt\u00e0 della Lega Anseatica perch\u00e9 il suo centro storico era concentrato in uno spazio ridotto ma fittamente edificato, soprattutto con il legno, perch\u00e9 era debolmente presidiata dalla FlaK e dalla caccia notturna tedesca e perch\u00e9 vi era una vasta zona industriale. L'attacco inizi\u00f2 alle 22:30 del 28 marzo 1942 e comport\u00f2 ingenti danni, specialmente alla citt\u00e0 vecchia e alla periferia. Otto aerei furono abbattuti dalla contraerea e cinque risultarono distrutti o con l'equipaggio catturato a causa della perdita della rotta di navigazione. A Lubecca perirono 312 persone ma la produzione industriale riprese presto, anche se non a pieno regime.\nVerso la fine di aprile Harris ordin\u00f2 anche una serie di bombardamenti a tappeto su Rostock. Debolmente difesa e con caratteristiche edilizie simile a Lubecca, Rostock sub\u00ec quattro incursioni dall'esito alterno le notti del 23, 24, 25 e 26 aprile che causarono circa 2.000 morti e gravissime devastazioni. Dodici aerei non tornarono in Inghilterra ma decine di migliaia di tedeschi furono evacuati fino a quando l'ultimo incendio non venne spento, anche se, come a Lubecca, la produzione industriale non sub\u00ec gravi flessioni. Churchill si congratul\u00f2 con Harris per i successi conseguiti dai suoi uomini, aiutati su Lubecca e Rostock dalla luce lunare, dalla bassa risposta della FlaK e da ottime condizioni meteorologiche.\nCon le operazioni Circus che ricominciarono, Harris risparmi\u00f2 a maggio i suoi 449 aerei di prima linea che ora non contavano pi\u00f9 i Whitley, radiati dopo un'ultima missione eseguita la notte del 29-30 aprile su Ostenda. Tra tanti attacchi dispersivi il comandante in capo del Bomber Command stava per\u00f2 organizzando il \"Thousand Plan\" (piano Mille), l'attacco con mille bombardieri a tre citt\u00e0 tedesche, Colonia, Essen e Brema, impiegando per la prima volta la tattica del \"bomber stream\" che da quel momento il Bomber Command avrebbe applicato fino al termine della guerra. Con l'aiuto degli altri comandi della RAF e spremendo fino all'ultimo le unit\u00e0 della riserva Harris riusc\u00ec a racimolare 1.046 bombardieri che la notte del 30 maggio distrussero a Colonia 243 ettari di superfici edificate (pi\u00f9 o meno come in tutte le precedenti incursioni della RAF sulla Germania in due anni) provocando gravissimi danni (la ricognizione diurna del giorno dopo fu la prima missione dei de Havilland DH.98 Mosquito per il Bomber Command); ad Essen invece la notte tra l'1 e il 2 giugno il persistente strato di smog annebbi\u00f2 la vista degli equipaggi dei 956 bombardieri inviati, che colpirono in minima parte la citt\u00e0 scaricando la loro offensiva sulle vicine Oberhausen, M\u00fclheim an der Ruhr e Duisburg; infine Brema fu oggetto il 25 giugno dell'incursione di 1.006 bombardieri, 899 dei quali appartenenti al Bomber Command. La spessa coltre di nubi presente sopra Brema costrinse 151 aerei ad aprire i portelloni bombe affidandosi unicamente a GEE, e nel suo complesso il bombardamento si rivel\u00f2 molto dispersivo. La ricognizione del giorno dopo conferm\u00f2 tale cosa ma la capitale dello stato tedesco risult\u00f2 ugualmente colpita duramente (la missione fu l'ultima per gli Avro 679 Manchester del Bomber Command). I tre grandi attacchi costarono a Harris circa 115 aerei.\nCos\u00ec Arthur Harris scrisse a Churchill il 17 giugno 1942. Nella stessa lettera si chiedeva lo scioglimento del \"Coastal Command\" e dell\"'Army Co-operation Command\" e il trasferimento di tutti i loro velivoli al Bomber Command, di far arrivare il pi\u00f9 alto numero possibile di bombardieri dagli Stati Uniti e persino di chiedere a Stalin la cessione di tutti i bombardieri della VVS, l'aeronautica militare sovietica. Richieste ovviamente respinte dal gabinetto di Guerra britannico.\nGenova, Milano e Torino.\nL'estate del 1942 port\u00f2 due grandi, ma inizialmente poco significative, novit\u00e0: venne creata il 15 agosto la \"Pathfinder Force\", una speciale unit\u00e0 di bombardieri incaricati di localizzare gli obiettivi ma che non benefici\u00f2 di nuovi strumenti (eccezion fatta per il sistema di puntamento Mark XIV), e divent\u00f2 operativa la \"Eighth Air Force\" (ottava forza aerea) statunitense, composta dall'\"VIII Bomber Command\" e dall'\"VIII Fighter Command\", reparti che impiegarono del tempo prima di diventare pienamente efficienti.\nDopo gli eccezionali risultati conseguiti a Lubecca, Rostock e Colonia il Bomber Command non ottenne risultati analoghi fino alla fine di settembre. Un'azione di rilievo fu quella eseguita il giorno 11 luglio (fu la pi\u00f9 grande incursione diurna mai compiuta fino a quel momento) da 44 Lancaster contro i cantieri dei sommergibili a Danzica e il 31 luglio da 630 bombardieri sopra D\u00fcsseldorf, risoltasi con un modesto successo. Anche Magonza fu pesantemente \"visitata\" le notti dell'11 e 12 agosto; la corazzata \"Tirpitz\" fu ripetutamente mancata, cos\u00ec come la portaerei \"Graf Zeppelin\" ancorata a Gdynia; fu, d'altra parte, completamente distrutta la sede della Gestapo di Oslo per mano degli equipaggi dei Mosquito.\nA settembre GEE era ormai installato sull'80% degli aerei ma le contromisure elettroniche tedesche erano diventate efficienti e indirizzarono numerose formazioni fuori rotta, costringendo gli scienziati del Bomber Command a velocizzare la messa a punto del nuovo sistema di guida Oboe e i vertici a spostare l'offensiva aerea sui cieli italiani, meno difesi e senza interferenze radio nel tratto iniziale servito da GEE. Inoltre il generale Montgomery era in procinto di iniziare la seconda battaglia di El Alamein e il 28 ottobre era l'anniversario della marcia su Roma, per cui una serie di poderosi bombardamenti avrebbe diminuito il prestigio di Mussolini.\nTuttavia prima di iniziare il nuovo ciclo di voli di guerra sull'Italia al tenente colonnello L.C. Slee fu ordinato di guidare 94 equipaggi sulle fabbriche Schneider Electric di Le Creusot, in quella che diverr\u00e0 la massima impresa diurna mai tentata dal Bomber Command fino a quel momento (superando l'incursione su Danzica dell'11 luglio) iniziata perch\u00e9 si prevedeva di colpire l'Italia anche di giorno. Gli equipaggi vennero accuratamente addestrati ma la ricognizione successiva all'attacco (avvenuto il 17 ottobre 1942) mostr\u00f2 che pochissime bombe caddero sull'obiettivo.\n\"Shark\" (squalo, il nome in codice britannico per designare Genova) fu la prima citt\u00e0 italiana ad essere bombardata dagli Avro Lancaster la sera del 22 ottobre 1942. Piazza De Ferrari fu facilmente individuata dagli otto \"Pathfinder\" in testa a 104 bombardieri, poco disturbati dalla contraerea e dai proiettori di luce. La missione fu definita dal ministero dell'aviazione \"la pi\u00f9 concentrata finora realizzata\" e non comport\u00f2 perdite per il Bomber Command, mentre Genova ebbe 31 ettari di superfici edificate distrutti. Harris colse l'occasione propizia e la sera del giorno successivo, il 23 ottobre, invi\u00f2 altri 122 velivoli per colpire l'Ansaldo ma un fitto strato di nubi disperse notevolmente le bombe che piovvero vicino a Savona e Vado Ligure. Tre furono gli equipaggi persi da Harris.\nIl 24 ottobre Milano fu la destinazione di un innovativo piano d'attacco elaborato da Harris. Novanta Lancaster effettuarono l'unica incursione diurna mai effettuata sul territorio italiano da basi britanniche per quello che doveva essere il preludio ad un successivo bombardamento notturno. Settantaquattro bombardieri arrivarono nel capoluogo lombardo e colpirono soprattutto i quartieri settentrionali e orientali, comprese molte fabbriche e il sistema ferroviario. Il cattivo tempo salv\u00f2 la citt\u00e0 dalla seconda incursione, che devast\u00f2 le campagne anzich\u00e9 il duomo come era stato stabilito. In totale andarono persi nove aerei e Milano cont\u00f2 171 vittime.\nGenova torn\u00f2 ad essere bersaglio degli equipaggi britannici le notti del 6, 7, 13 e 15 novembre causando ingenti danni (1.250 case distrutte e il 40% dei moli momentaneamente inservibili) con perdite minime di bombardieri quindi fu la volta di Torino (\"Char\", salmerino alpino in codice). Il capoluogo piemontese fu bombardato la sera del 18 novembre 1942 con l'ordine di Harris di mirare a Piazza Statuto, all'arsenale e alla FIAT; l'attacco caus\u00f2 alcuni danni alla fabbrica di automobili e di pi\u00f9 gravi ad altre industrie nonch\u00e9 ai quartieri residenziali mentre il Bomber Command non ebbe perdite. La sera del 20 novembre si scaten\u00f2 sulla citt\u00e0 l'assalto pi\u00f9 duro mai compiuto fino ad allora contro una citt\u00e0 italiana: 232 bombardieri danneggiarono gravemente i trasporti, numerosi edifici pubblici, ampie zone residenziali e una trentina di industrie al prezzo di tre soli aerei. La notte del 28 novembre il record di tonnellaggio scaricato su una citt\u00e0 italiana fu battuto nuovamente (caddero 192 tonnellate di bombe convenzionali e 194 tonnellate di bombe incendiarie) a spese principalmente del centro della citt\u00e0 e delle industrie. La contraerea si rivel\u00f2 ancora una volta scadente e danneggi\u00f2 un solo aereo che precipit\u00f2 nella Manica, il cui pilota australiano Rawdon Hume fu il primo del Bomber Command a guadagnarsi la \"Victoria Cross\" (postuma). Il 29 novembre le cattive condizioni meteo attutirono significativamente l'offensiva inglese. L'8 dicembre Torino sub\u00ec un altro devastante attacco centrato su Piazza Statuto e la sera successiva un ancora pi\u00f9 intenso raid menom\u00f2 quasi tutta la citt\u00e0. L'ultimo attacco della serie, talmente fallimentare che alcune bombe arrivarono in Valle d'Aosta, si verific\u00f2 l'11 dicembre. In sette incursioni non tornarono alle basi di partenza 31 bombardieri.\nNel resto d'Europa l'attivit\u00e0 del Bomber Command nell'ultimo trimestre del 1942 fu poco incisiva. Il 3 novembre entr\u00f2 in servizio il Lockheed Ventura ma la caccia notturna tedesca si era potenziata e ogni mese venivano distrutti circa 140 bombardieri. Il 1942 termin\u00f2 con 35.338 sortite (di cui 22.922 sulla Germania) che avevano visto lo sgancio di 46.292 tonnellate di bombe (37.794 sulla Germania). I Wellington erano ancora gli aerei pi\u00f9 usati, seguiti dai Lancaster e dagli Stirling.\n1943.\nOboe e H2S.\nAgli inizi del 1943 il Bomber Command aveva in organico un migliaio di aerei in aumento, ma solo 506 erano di disponibilit\u00e0 immediata e con l'equipaggio al completo. Il primo dell'anno il \"6th Group\" canadese diretto dal vicemaresciallo dell'Aria G.E. Brookes pass\u00f2 alle dipendenze del Bomber Command, e l'8 gennaio la \"Pathfinder Force\" fu riorganizzata nell\"'8th Group\" diretto da Donald Bennett.\nNelle prime due settimane di gennaio furono compiuti otto piccoli raid per rodare gli equipaggi dei Mosquito all'uso dell'apparato di radionavigazione Oboe, con risultati dall'esito alterno. Ai crescenti numeri di effettivi nella FlaK e nella caccia notturna tedesca la RAF rispose introducendo le bombe speciali \"TI\" (\"Target Indicators\"); queste una volta fatte cadere dai \"Pathfinder\" sarebbero esplose ad una determinata altezza proiettando tutt'intorno decine di candelotti luminosi gialli, rossi o verdi, allo scopo di delimitare l'area bersaglio (nel caso di nebbia o smog le TI avevano candelotti paracadutati). Questo nuovo espediente ricevette il battesimo del fuoco la notte tra il 16 e il 17 gennaio 1943 su Berlino (mai attaccata nel 1942) ma, tra sbagli di puntamento e nuvole fittissime, la missione si risolse in un insuccesso, cos\u00ec come quella della notte dopo sempre su Berlino (i punti di mira furono s\u00ec mancati, ma le bombe caddero ugualmente nella citt\u00e0).\nA rivoluzionare i voli del Bomber Command arriv\u00f2 a quel punto il sistema di radionavigazione H2S, un radar aviotrasportato, non dipendente da stazioni a terra e non intercettabile dai tedeschi, che, entro certi limiti, disegnava su uno schermo il territorio sottostante l'aereo. La notte tra il 30 e il 31 gennaio Amburgo fu la prima destinazione di H2S ma, complice un caccia notturno tedesco che disturb\u00f2 un Mosquito mentre era impegnato nello sgancio delle TI, la grande citt\u00e0 fu mancata del tutto. Tra il 2 e il 3 febbraio a Colonia si utilizzarono invece per la prima volta Oboe e H2S insieme, ma ancora una volta i danni offerti risultarono scarsi. Dopo un altro fallimentare e costoso attacco ad Amburgo, Torino fu scelta per essere la prima citt\u00e0 italiana a vedere gli \"alberi di Natale\" (cos\u00ec erano soprannominati dai tedeschi i candelotti paracadutati delle TI che scendevano dal cielo): accolti da un inaspettato tiro contraereo che abbatt\u00e9 tre aerei (Hitler aveva inviato a Mussolini alcuni cannoni da 8,8 cm) i 156 piloti attaccanti trovarono difficolt\u00e0 nel localizzare il capoluogo piemontese e gran parte delle bombe finirono fuori citt\u00e0.\nQuesto documento, che proseguiva in altri sei punti, avrebbe dovuto segnare l'inizio della cosiddetta \"offensiva combinata RAF - USAAF\" per meglio sincronizzare i bombardamenti sulla Germania. In realt\u00e0 Arthur Harris, che lesse la lettera il 4 febbraio, rimase completamente indifferente e lo stesso si pu\u00f2 dire per il generale Ira Eaker, comandante della \"Eighth Air Force\". Nei fatti, i momenti di collaborazione tra le due aeronautiche furono pochi, mentre prevalsero metodi di attacco opposti e un'ostinata competizione. In contemporanea ad una serie di attacchi contro le basi degli U-Boote (imposti dalla direttiva di Casablanca, ma giudicati inutili sia da Harris che da Portal), la sera dell'11 febbraio Wilhelmshaven venne privata di decine di ettari di edifici e tre giorni dopo Milano sub\u00ec un devastante attacco che venne emulato, seppur in misura minore, la notte tra l'1 e il 2 marzo 1943 a Berlino. La notte del 22 febbraio nel frattempo dodici North American B-25 Mitchell, in forza al \"2nd Group\", esordirono con un attacco agli impianti petroliferi di Terneuzen.\nDa marzo a luglio.\nObiettivo primario: la Ruhr.\nIl 4 marzo 1943 le forze del Bomber Command ammontavano a 1.113 aerei, tuttavia solo 600 circa erano di pronto impiego e con gli equipaggi al completo. Arthur Harris decise di dare il via ad una nuova offensiva contro la Ruhr, la zona pi\u00f9 industrializzata della Germania nazista chiamata ironicamente dagli equipaggi \"Happy Valley\" (valle felice) per via delle poderose difese antiaeree presenti anche nelle rotte di avvicinamento (il cosiddetto \"viale della FlaK\").\nNel primo mese di attacco gli obiettivi di Harris furono Essen, Duisburg e Bochum. Proprio la prima citt\u00e0 fu il punto d'inizio dell'offensiva. Il bombardamento, per la prima volta per il Bomber Command, doveva compiersi totalmente alla cieca basandosi sulle indicazioni fornite dai Mosquito dotati del sistema di radionavigazione Oboe. La sera del 5 marzo 1943 381 bombardieri attaccarono divisi in tre ondate; 14 di loro vennero abbattuti ma 12 ettari della grande fabbrica Krupp e 53 ettari della citt\u00e0 risultarono danneggiati seriamente. Con il morale risollevato i piloti inglesi visitarono Bochum la notte tra il 29 e il 30 marzo ma i risultati furono deludenti. Stessa sorte per Duisburg visitata le notti dell'8 e 9 aprile. Essen fu devastata ulteriormente la notte del 3-4 aprile. Dopo pi\u00f9 di venti notti di pace la Ruhr torn\u00f2 ad essere colpita gravemente la notte del 4-5 maggio a Dortmund, ma ben peggiori furono i danni causati a Duisburg la notte del 12-13 maggio; Dortmund, per sua sfortuna, fu anche la prima citt\u00e0 tedesca in cui il Bomber Command, la notte del 23-24 maggio, catapult\u00f2 pi\u00f9 di 2.000 tonnellate di bombe.\nLa notte del 29-30 maggio fu bombardata Wuppertal, nata dalla fusione di Barmen con Elberfeld e circondata dai centri minori di Cronenberg e Ronsdorf. Arthur Harris impost\u00f2 come centro del bombardamento Barmen, e come risultato, in quella che fu una delle missioni pi\u00f9 appaganti per il Bomber Command, perirono 2.450 civili, risult\u00f2 polverizzato il 58% di Barmen, vennero annientate le comunicazioni interne e la produzione industriale si ferm\u00f2 per 52 giorni. Tra l'11 e il 12 giugno fu sventrato il centro storico e colpita la zona industriale di D\u00fcsseldorf; la notte successiva tocc\u00f2 a Bochum, anch'essa duramente segnata, e anche Oberhausen ebbe il centro della citt\u00e0 dilaniato la notte del 14-15 giugno. Dopo un infruttuoso passaggio su Colonia la notte dal 16 al 17 giugno, nella notte dal 21 al 22 dello stesso mese il Bomber Command segn\u00f2 pesantemente il volto di Krefeld; la notte successiva i due terzi di M\u00fclheim an der Ruhr subirono danni gravissimi. Harris era comunque deciso ad annientare del tutto Wuppertal. Colpita Barmen la notte del 29-30 maggio, in quella del 24-25 giugno 1943 tocc\u00f2 a Elberfeld, demolita al 94%. Colonia, peraltro gi\u00e0 duramente provata dall'operazione Millennium, fu obiettivo di tre attacchi che aumentarono ancora di pi\u00f9 le distruzioni a terra. L'ultima missione inglese della battaglia della Ruhr si verific\u00f2 la notte dal 25 al 26 luglio quando 604 bombardieri attaccarono Essen causando grandi danni alla Krupp e alla citt\u00e0 stessa.\nLa battaglia della Ruhr, non indolore per il Bomber Command che perse 872 aerei, cambi\u00f2 decisamente volto a numerose citt\u00e0 tedesche, tuttavia la produzione industriale cal\u00f2 solamente del 3,2%.\nIncursioni parallele.\nDa marzo a luglio Harris si impegn\u00f2 al massimo nel colpire la Ruhr, ma questo non fu l'unico teatro di guerra per il Bomber Command in quel periodo. Se infatti nel primo mese della battaglia obiettivi primari nella Ruhr furono Essen, Duisburg e Bochum, al di fuori della grande zona industriale fecero da contraltare Norimberga, Stoccarda, Berlino e Kiel. L'8 marzo 1943 un'incursione sulla prima citt\u00e0 riusc\u00ec piuttosto bene nonostante alcune iniziali difficolt\u00e0 dei \"Pathfinder\" nel localizzare l'abitato. Monaco di Baviera e Stoccarda invece ricevettero poche bombe rispettivamente la notte del 9 e dell'11 marzo. Completamente mancata la capitale tedesca in due incursioni effettuate le notti del 27-28 e del 29-30 marzo e pochi i danni causati a Kiel la notte del 4-5 aprile.\nIl successivo obiettivo fuori dalla Ruhr fu La Spezia. La notte del 13-14 aprile 191 bombardieri scaricarono 493 tonnellate di bombe (il massimo tonnellaggio finora incassato da una citt\u00e0 italiana) sulla grande base navale italiana che ebbe numerosi quartieri e impianti portuali danneggiati, anche se non fu affondata nessuna nave. La notte dal 16 al 17 aprile si consum\u00f2 invece uno dei pi\u00f9 clamorosi sbagli dei \"Pathfinder\" sfociato in disgrazia. Invece di segnalare con le bombe TI le fabbriche \u0160koda di Plze\u0148, gli aerei dell\"'8th Group\" localizzarono il manicomio di Dob\u0159any, simile per forma e dimensioni, e il bombardamento della forza principale caus\u00f2 la morte di migliaia di malati, con l'aggravante delle difese tedesche che abbatterono 36 aerei. La notte del 18 aprile La Spezia usc\u00ec da un bombardamento che devast\u00f2 ulteriormente l'arsenale, i cantieri, le raffinerie e numerose industrie, inoltre col\u00f2 a picco il cacciatorpediniere \"Alpino\". Anche Stettino, bombardata la notte dal 20 al 21 aprile, cont\u00f2 numerosi ettari di industrie danneggiate. Tra il 13 e il 14 maggio prese atto la seconda missione sulla \u0160koda e, sebbene quasi tutti gli aerei (stavolta affidati agli uomini migliori) colpirono in un raggio di 5\u00a0km dalle fabbriche, solo un bombardiere le centr\u00f2 appieno.\nSegu\u00ec una novit\u00e0, lo \"shuttle bombing\" (bombardamento pendolare): sei \"squadrons\" scaricarono le loro bombe sulle fabbriche di radar di Friedrichshafen e poi, anzich\u00e9 tornare in Inghilterra, fecero rotta per l'Algeria per completare la prima parte dell'operazione Bellicose. La seconda e ultima parte si svolse la notte del 23-24 giugno quando gli stessi aerei bombardarono La Spezia (facendo danni di media entit\u00e0, compreso il danneggiamento di un incrociatore) per atterrare infine in Patria. Per coadiuvare strategicamente l'sbarco in Sicilia (lo sbarco in Sicilia degli Alleati) lo stato maggiore della RAF ordin\u00f2 a Harris di scatenare un grande attacco contro una citt\u00e0 industriale del nord Italia, e venne scelta Torino, che sub\u00ec la notte del 12-13 luglio la pi\u00f9 grande incursione del Bomber Command (a quella data) su una citt\u00e0 italiana per numero di aerei impiegati (295). Il bombardamento venne pesantemente ostacolato dal maltempo (che falci\u00f2 10 dei 13 aerei andati perduti) ma nonostante ci\u00f2 sia le zone civili che quelle industriali contarono gravi ed estesi danni.\nUltima citt\u00e0 fuori dalla Ruhr ad essere bersagliata dal Bomber Command durante la battaglia della Ruhr fu Aquisgrana, che si vide crollare il 22,5% delle costruzioni civili e il 6,7% di quelle industriali.\n\"The Dam Busters\".\nSempre nel quadro della battaglia della Ruhr, lo stato maggiore della RAF decise, contro il parere contrario di Harris, di attaccare le dighe dei fiumi Eder, Sorpe e M\u00f6hne. Per compiere la missione fu allestito, il 21 marzo 1943, uno speciale squadrone, il 617\u00ba inquadrato nel \"5th Group\" del nuovo comandante Ralph Cochrane, composto dai migliori uomini del Bomber Command che si addestrarono per circa un mese per imparare ad usare le speciali bombe che avrebbero dovuto aprire una breccia nelle possenti dighe tedesche. Queste bombe particolari erano state commissionate sin dal 1942 all'ingegnere Barnes Wallis, che mise a punto delle bombe rimbalzanti (\"bouncing bombs\"). L'idea era quella di sganciare, ad una certa altezza, velocit\u00e0 e distanza (pena l'esplosione prematura o l'inabissamento dell'ordigno) la bomba dalla fusoliera di un Avro Lancaster e farla rimbalzare in avanti pi\u00f9 volte, fino ad esplodere contro la parete interna della diga.\nL'operazione Chastise, iniziata il 16 maggio 1943 e pianificata in tutto e per tutto da Cochrane, prevedeva lo scaglionamento in tre ondate di 19 Lancaster il cui volo era da svolgersi categoricamente sotto i 450\u00a0m per evitare l'identificazione da parte dei radar tedeschi. Inizialmente le cose volsero al peggio per il 617\u00ba squadrone: un aereo ebbe un guasto meccanico sopra lo \"Zuiderzee\" e torn\u00f2 in Inghilterra, un altro fu colpito dalla contraerea di Vlieland e fece rotta per la base di partenza, di altri due si perse ogni traccia (forse furono abbattuti o precipitarono a seguito di gravi guasti meccanici).\nSulla diga del M\u00f6hne attacc\u00f2 per primo Guy Gibson, comandante del 617\u00ba squadrone, alle 00:28 del 17 maggio. Sotto una pesante reazione della FlaK il puntatore sganci\u00f2 la \"bouncing bomb\" che centr\u00f2 in pieno il bersaglio, solamente danneggiato. Gibson ordin\u00f2 quindi al pilota Hopgood di tentare la sua stessa manovra ma questi in fase d'avvicinamento fu colpito ad un motore e venne travolto dall'esplosione della bomba avvenuta a contatto con l'acqua. All'attacco fu mandato allora il pilota Martin, anch'esso colpito ad un serbatoio e agli alettoni e, sebbene non precipit\u00f2, lanci\u00f2 troppo presto la bomba che si inabiss\u00f2 nello specchio d'acqua. Finalmente il Lancaster successivo colp\u00ec nello stesso punto in cui era esplosa la bomba di Gibson, ma la diga, ancora una volta, non croll\u00f2. Ci volle un altro centro dell'aviere Maltby per far sgretolare la parte centrale della diga, che in poco tempo rivers\u00f2 da una falla di 1.200 m\u00b2 milioni di litri d'acqua nella valle. Visto il successo riportato dai suoi uomini, Gibson ordin\u00f2 di fare rotta per la diga dell'Eder.\nIndifesa, la diga dell'Eder fu dapprincipio attaccata numerose volte dal pilota Shannon, che non riusc\u00ec mai ad allinearsi correttamente e alla fine dovette lasciare il posto a Maudslay, il cui puntatore sganci\u00f2 la bomba che batt\u00e9 sul parapetto della diga esplodendo su una vicina collina. Shannon tent\u00f2 di nuovo l'impresa e al terzo nuovo tentativo posizion\u00f2 la bomba correttamente. Tuttavia per aprire una breccia fu necessario l'intervento di Knight e del suo puntatore, che frantumarono la diga alle ore 01:54. Gibson torn\u00f2 sulla diga del M\u00f6hne per sincerarsi dei danni quindi, assieme al resto della formazione, torn\u00f2 in Inghilterra.\nMentre Gibson conduceva i due attacchi alle dighe del M\u00f6hne e dell'Eder, l'unico aereo superstite della seconda ondata lanci\u00f2 alle 00:45 la sua bomba che colp\u00ec la parte alta della diga del Sorpe, riuscendo per\u00f2 solo a sgretolarla leggermente. Anche un altro Lancaster centr\u00f2 la diga che per\u00f2, come quella sul M\u00f6hne, resistette anche al secondo colpo. Un altro Lancaster riusc\u00ec a far cadere la sua \"bouncing bomb\" sulla diga dell'Ennepe ma probabilmente questa non esplose perch\u00e9 l'equipaggio non not\u00f2 nulla.\nIl 617\u00ba squadrone usc\u00ec martoriato dall'operazione Chastise: non tornarono infatti 8 aerei su 19, perirono 53 uomini esperti e altri 3 finirono prigionieri. In compenso per\u00f2, assieme al suo comandante Guy Gibson, fu insignito della \"Victoria Cross\" da re Giorgio VI. Lo \"squadron\" fu soprannominato \"The Dam Busters\" (i distruttori di dighe).\nDecisamente pi\u00f9 gravi comunque i danni per la Germania nazista: trenta km\u00b2 di terra sommersi con almeno 125 fabbriche, 25 ponti e alcuni nodi ferroviari; 991 gli annegati certi, tra cui circa 700 lavoratori-schiavi provenienti prevalentemente dall'Europa orientale.\nArthur Harris, comandante in capo del Bomber Command che nessun merito aveva avuto per l'azione, in quanto pianificata dal comandante del \"5th Group\" Ralph Cochrane, fece tesoro del successo e cambi\u00f2 rapidamente idea sul 617\u00ba squadrone affermando: \"\u00c8 mia intenzione utilizzare questo squadrone per compiti speciali anche in futuro\". Difatti, egli ipotizz\u00f2 di usare il nuovo reparto per eliminare Mussolini. Nell'estate 1943 ormai la repulsione del Bomber Command ad attaccare Roma, centro della cristianit\u00e0 e con un patrimonio culturale immenso, venne meno dato che l'USAAF era in procinto di bombardarne gli scali ferroviari. Harris propose pertanto a Churchill di bombardare con precisione Villa Torlonia e Palazzo Venezia, luoghi in cui si trovava solitamente il dittatore italiano, ma il primo ministro rimase scettico e chiese consiglio al segretario di Stato per gli Affari Esteri Anthony Eden, che conferm\u00f2 le sue perplessit\u00e0 circa le poche probabilit\u00e0 di uccidere o anche demoralizzare Mussolini, inoltre il rischio di colpire la citt\u00e0 vecchia era troppo alto. Il piano di Harris venne cos\u00ec liquidato.\n\"Feuersturm\" ad Amburgo.\nMentre ancora era in corso la battaglia della Ruhr Arthur Harris inizi\u00f2 a pianificare l'operazione Gomorrah contro Amburgo, grande e prospero centro industriale e di comunicazioni, con un porto attivissimo e con i cantieri che producevano circa il 45% di tutti i sommergibili della \"Kriegsmarine\". L'incursione si sarebbe dispiegata in quattro o cinque notti ed avrebbe potuto avvalersi per la prima volta di \"window\", nome in codice per designare delle particolari striscioline metalliche che avevano la capacit\u00e0, una volta sparse nel cielo, di far impazzire i radar a terra.\nPer la prima missione su Amburgo, iniziata verso le 01:00 del 25 luglio 1943, vennero mobilitati 791 bombardieri. \"Window\" sarebbe stato lanciato a 180\u00a0km dall'obiettivo ad intervalli di un minuto. Il centro del bombardamento era la chiesa di San Nicola. \"Window\" fece bene il suo dovere confondendo gli operatori radar tedeschi e gli stessi addetti alla contraerea di Amburgo, tuttavia molti equipaggi inglesi sganciarono prematuramente i loro ordigni cosicch\u00e9 la massima parte dell'incursione si scaric\u00f2 lungo la linea d'avvicinamento al punto di mira. In ogni caso piovvero su Amburgo pi\u00f9 di 2.000 tonnellate di bombe che deturparono numerosi quartieri e il porto e privarono i cittadini di acqua, gas ed elettricit\u00e0. Alle 14:40 le sirene antiaeree suonarono di nuovo per segnalare 68 B-17 dell'\"VIII Bomber Command\" della \"Eighth Air Force\" statunitense che colpirono abitazioni civili, moli, cantieri, navi e depositi, emulati la mattina del giorno dopo da altri B-17.\nIl secondo grande attacco ad Amburgo fu eseguito da 787 bombardieri inglesi assistiti da 25 \"Pathfinder\" e da \"window\", sebbene i tedeschi cominciarono ad interpretare le disfunzioni causate dalle striscioline metalliche. Il bombardamento cominci\u00f2 alle 00:55 del 28 luglio 1943 e in circa tre quarti d'ora vennero colpiti numerosi quartieri centrali. La notevole concentrazione delle esplosioni e degli incendi in un'area relativamente ristretta, la totale assenza di vento e la bassissima percentuale di umidit\u00e0 diede vita ad un vento infuocato che impervers\u00f2 per le strade di Amburgo alla velocit\u00e0 media di 250 km/h che carbonizz\u00f2 all'istante tutti coloro che si trovavano all'aperto (nell'epicentro della tempesta di fuoco - \"Feuersturm\" in tedesco - si registrarono quasi 1.000 \u00b0C). Chi rimase nei rifugi antiaerei mor\u00ec a causa delle esalazioni di monossido di carbonio mentre altri, rimasti intaccati dal fosforo delle bombe incendiarie, presero letteralmente fuoco e cercarono scampo nell'Alster, ma non appena riemergevano all'aperto la sostanza chimica tornava a bruciare.\nIl terzo bombardamento dell'ormai prostrata Amburgo si verific\u00f2 dalle 00:45 alle 01:28 del 30 luglio 1943 per opera di 697 bombardieri inglesi. I \"Pathfinder\" in \"avanscoperta\", notati i vasti roghi che ancora ardevano sulla citt\u00e0, evitarono di segnalare quelle zone preferendo illuminare i paraggi, sicch\u00e9 la forza principale scaric\u00f2 tonnellate di bombe che devastarono le abitazioni dei quartieri fino a quel momento intatti. Pesantemente colpito anche il porto. Il cattivo tempo rovin\u00f2 i piani del Bomber Command, che impost\u00f2 la quarta e ultima incursione dell'operazione Gomorrah per le prime ore del 3 agosto 1943. Difatti, su 740 bombardieri decollati dall'Inghilterra solo 393 raggiunsero Amburgo. La visibilit\u00e0 era cos\u00ec bassa che le bombe luminose lanciate dai Mosquito furono notate da pochissimi equipaggi e le bombe toccarono terra solo in minima parte dentro i confini della citt\u00e0.\nTralasciando le azioni di disturbo dei Mosquito e le due incursioni statunitensi, l'operazione Gomorrah scaric\u00f2 tramite il Bomber Command 8.485 tonnellate di bombe su Amburgo. Su 3.095 velivoli totali inviati in missione, 2.534 attaccarono effettivamente e 89 vennero abbattuti dalla contraerea o dalla caccia notturna tedesca. Il \"Feuersturm\" del 28 luglio bruci\u00f2 22 km\u00b2 di costruzioni. Anche per questo motivo, la citt\u00e0, eccezion fatta per il porto e le zone industriali, non venne pi\u00f9 bombardata fino alla fine della guerra. Il Bomber Command dimostr\u00f2 una volta per tutte, dopo gli insuccessi del periodo 1939-1942 e la svolta del bombardamento di Lubecca, di essere in grado di ridurre drasticamente il potenziale lavorativo, industriale ed economico di una citt\u00e0 tedesca.\nIl colpo per i vertici del Terzo Reich fu non trascurabile. Perirono minimo 42.600 cittadini, centinaia di migliaia di sopravvissuti emigrarono nelle campagne o in altri luoghi lasciando Amburgo con una popolazione di 700.000 abitanti.\nUltimi voli in Italia.\nCon l'arresto di Mussolini seguito all'ordine del giorno Grandi del 24 luglio 1943 i vertici del Bomber Command decisero di non incrementare gli attacchi sull'Italia, ma di fronte all'inerzia del governo Badoglio cambiarono opinione e si prepararono a rendere operativi i piani, prioritari persino rispetto all'offensiva sulla Germania, di bombardamento sulle citt\u00e0 dell'Italia settentrionale, da svolgersi da agosto fino alla fine dell'inverno.\nDopo alcuni rinvii l'8 agosto 1943 197 Lancaster bombardarono contemporaneamente Milano, Torino e Genova (ad alcuni \"Pathfinder\" venne richiesto di operare sia su Torino che su Genova per testare una nuova tattica da usare eventualmente nella futura operazione Hydra). Il capobombardiere John Searby diresse l'attacco a Torino iniziato all'una di notte e risoltosi in un successo per gli inglesi; all'una e un quarto prese il via il bombardamento di Milano che si rivel\u00f2 il pi\u00f9 riuscito dei tre, anche se Genova, su cui la prima bomba cadde all'una e venti, incass\u00f2 danni notevoli. Segu\u00ec una pausa nell'ipotesi che Badoglio si mettesse in contatto con gli Alleati per discutere della resa, ma dato che questo non accadde il 13 agosto ripresero i voli di guerra. Nelle prime ore di questo giorno Milano sub\u00ec la pi\u00f9 pesante incursione mai effettuata dal Bomber Command su una citt\u00e0 italiana, superiore per effetti a molti dei meglio riusciti attacchi sulle citt\u00e0 tedesche: 478 bombardieri scaricarono 1.250 tonnellate di bombe sui quartieri centrali e settentrionali distruggendo migliaia di case, fabbriche, vie di comunicazione e opere pubbliche; circa 700 i morti. La stessa notte anche Torino, colpita da quasi 150 aerei inglesi, registr\u00f2 notevoli danni. Nella missione tra l'altro venne elargita al sergente Rawdon Middleton, postuma, la seconda e ultima \"Victoria Cross\" per un'azione sul territorio italiano.\nIl 15 agosto, mentre il generale Giuseppe Castellano era diretto a Lisbona per parlare con gli Alleati della resa, Harris lanci\u00f2 un altro duplice attacco contro Milano-citt\u00e0 e la Breda. La grande fabbrica fu colpita in pieno, qualche bomba piovve anche sull'aeroporto di Bresso, sull'Alfa Romeo, sull'Innocenti, sull'Isotta Fraschini e sulla Pirelli, mentre per quello che concerne le zone abitate le pi\u00f9 colpite furono quelle settentrionali e meridionali. La notte dal 15 al 16 agosto (Mussolini era stato arrestato da tre settimane circa) altri 199 Lancaster diressero nuovamente su Milano e, salvo qualche ritiro prematuro e perdite, colpirono tutti i quartieri della citt\u00e0 incluso il duomo. Il bilancio che stil\u00f2 il capoluogo lombardo dopo questa serie di attacchi fu grave: il 25% della citt\u00e0 era andato distrutto; pi\u00f9 di 260.000 i senzatetto e 1.033 i decessi.\nHarris spost\u00f2 dunque il suo interesse su Torino e sulla FIAT, ma vi destin\u00f2 pochi aerei armati con bombe scadenti perch\u00e9 ormai l'attacco a Peenem\u00fcnde (Operazione Hydra) era imminente. Nei primissimi minuti del 17 agosto dunque il Bomber Command condusse, in assoluto, la sua ultima (ed infruttuosa) missione su una citt\u00e0 italiana. Il 19 agosto infatti Castellano vide gli inviati di Dwight D. Eisenhower a Lisbona per discutere dell'armistizio dell'Italia, che comunque il \"Mediterranean Air Command\" continu\u00f2 a bombardare.\nL'attacco a Peenem\u00fcnde.\nGi\u00e0 da molti mesi prima dell'operazione Hydra i vertici militari britannici erano a conoscenza che a Peenem\u00fcnde, cittadina nell'isola di Usedom, era presente un centro di ricerca e progettazione di missili V2. Vista la pericolosit\u00e0 dell'arma, la RAF autorizz\u00f2 l'operazione Crossbow che avrebbe dovuto rendere vani gli sforzi degli scienziati tedeschi in tutta Europa. La prima missione fu appunto Hydra, iniziata la notte tra il 17 e il 18 agosto 1943.\nArthur Harris destin\u00f2 all'operazione 597 bombardieri che avrebbero dovuto colpire, in sequenza, le residenze degli scienziati, due grandi fabbriche, le officine di progettazione e gli uffici amministrativi. Per l'occasione la RAF equipaggi\u00f2 i \"Pathfinder\" con una nuova bomba chiamata \"red spot fire\" (macchia di fuoco rossa) che, anzich\u00e9 disseminare candelotti luminosi, esplodeva a 900 m d'altezza paracadutando a terra \"batuffoli\" di fosforo che bruciavano per dieci minuti; d'altro canto la \"Luftwaffe\" era pronta per inaugurare la tattica della \"Wilde Sau\" teorizzata dal \"major\" Hajo Herrmann, consistente nell'inviare ad intercettare le formazioni nemiche, oltre che i classici caccia notturni, normali caccia monomotore diurni alle stesse quote, se necessario, battute dalla FlaK.\nGrazie all'azione diversiva su Berlino compiuta da otto Mosquito e ad intelligenti lanci di \"window\" la caccia notturna tedesca venne deviata confusamente a Brema, Wilhelmshaven, Kiel, Berlino, Rostock, Swinem\u00fcnde e Stettino, sicch\u00e9 solo trenta aviatori furono in grado di raggiungere Peenem\u00fcnde in tempo per disturbare il Bomber Command che nel frattempo, pochi minuti dopo la mezzanotte del 18 agosto, aveva cominciato non nel modo migliore l'attacco: i \"Pathfinder\" non centrarono i dormitori che, nonostante ci\u00f2, vennero toccati ugualmente dalle bombe che uccisero due scienziati e 732 civili, per la maggior parte lavoratori coatti pi\u00f9 alcune spie lussemburghesi del \"Secret Intelligence Service\". Le fabbriche invece subirono danni marginali mentre le officine di progettazione e gli uffici amministrativi andarono demoliti al 62,5%.\nDi fronte a nove caccia persi, la \"Luftwaffe\" abbatt\u00e9 quaranta velivoli inglesi. I tedeschi persero circa due mesi di lavoro e decentrarono alcune strutture di fabbricazione e progettazione.\nProve su Berlino.\nArthur Harris da tempo progettava un'offensiva su vasta scala contro Berlino. Con l'Italia ormai fuori gioco, molti velivoli si resero disponibili per questo scopo, tuttavia le ore di luce quotidiane vennero giudicate troppe per effettuare voli di guerra su una metropoli pesantemente difesa com'era la capitale del Reich. Venne deciso comunque di effettuare qualche missione per trarre utili indicazioni in vista della battaglia vera e propria.\nIl 23 agosto 1943 si alzarono in volo dalla Gran Bretagna 727 bombardieri per colpire Berlino, ma la \"Luftwaffe\", grazie alla cooperazione tra tutte le catene radar, schier\u00f2 lungo il tragitto dei bombardieri inglesi, con un tempismo perfetto, tutte le squadriglie da caccia notturna disponibili, inoltre a Berlino accorsero i caccia di Hajo Herrmann. Solo 575 aerei su 727 sganciarono, in maniera scoordinata, i loro ordigni su Berlino. La notte dal 31 agosto al 1\u00ba settembre ebbe luogo il secondo attacco. Partirono 622 velivoli ma solo 469 raggiunsero Berlino per scaricarvi le bombe, finite per\u00f2 a circa 50 km dall'obiettivo. Da parte loro i piloti della \"Luftwaffe\" utilizzarono una nuova tecnica installando fari sulle prue dei loro aerei per meglio trovare i bombardieri nemici, inoltre si servirono per la prima volta di razzi. All'ultimo \"volo di prova\", inaugurato la notte tra il 3 e il 4 settembre, parteciparono solo 316 Lancaster, e pochissimi centrarono il punto di mira.\nLa battaglia di Berlino inizi\u00f2 decisamente male per il Bomber Command, che perse 133 aerei e ne ebbe altri 114 danneggiati. Su 1.665 velivoli inviati in totale nelle tre missioni, solo 27 colpirono entro tre miglia dal punto di mira. Ciononostante, a causa delle dimensioni di Berlino, diversi quartieri vennero ugualmente sfigurati e si registrarono 65.000 senzatetto. Praticamente nulle le perdite legate alla produzione industriale, tuttavia il fattore psicologico provoc\u00f2 l'abbassamento della popolazione della capitale tedesca a 3.300.000 abitanti.\n\"Corona\" e ritorno a Berlino.\nAspettando tempi migliori per devastare Berlino, tra l'8 e il 9 settembre 1943 si svolse l'operazione Starkey, forse il primo esempio di un'autentica collaborazione tra RAF e USAAF da quando era stata varata l'operazione Pointblank alla conferenza di Casablanca. Lo scopo era di bombardare tutta una serie di strutture militari vicino a Calais per simulare uno sbarco di truppe a Boulogne-sur-Mer. Il Bomber Command partecip\u00f2 a Starkey e a due successive azioni su Montlu\u00e7on e Modane con un totale di 1.402 velivoli, compresi cinque B-17 statunitensi integrati per l'occasione nel \"3rd Group\". Per Harris era comunque arrivato il momento di tornare a bombardare le citt\u00e0 tedesche, tuttavia gli attacchi ad Hannover, Mannheim, Ludwigshafen am Rhein e Bochum si rivelarono dei totali o parziali fallimenti. Peggio and\u00f2 invece a Francoforte e soprattutto ad Hannover la notte tra l'8 e il 9 ottobre (nella missione vennero impiegati, per l'ultima volta in assoluto nel Bomber Command, i Vickers Wellington).\nLa sera del 22 ottobre 1943 Harris si riscatt\u00f2 ripetendo la catastrofe che l'operazione Gomorrah aveva riservato ad Amburgo, stavolta ai danni di Kassel (luogo di produzione di carri armati, locomotive e bombe volanti V1). Il Bomber Command mise in pratica per la prima volta una nuova tecnica chiamata \"Corona\": da un villaggio nel Kent, alcuni uomini che parlavano abilmente il tedesco e che erano stati istruiti al linguaggio tecnico e gergale della \"Luftwaffe\" si sarebbero introdotti nelle frequenze radio tedesche comunicando ai piloti in volo, fingendosi operatori di terra, di dirigersi su false rotte. Verso le 20:45 sibilarono le prime bombe che in poco tempo provocarono una tempesta di fuoco che carbonizz\u00f2 il 61% della citt\u00e0 causando circa 6.000 vittime. \"Corona\" per\u00f2 non riusc\u00ec ad ingannare i tedeschi che abbatterono 42 dei 569 apparecchi inviati dagli inglesi.\nLa notte dal 3 al 4 novembre gli inglesi usarono su D\u00fcsseldorf, per la prima volta in tanti aerei, il sistema di radionavigazione G-H, ma nella met\u00e0 dei velivoli non funzion\u00f2 e nell'altra met\u00e0, forse perch\u00e9 nuovo e difficile da usare, risult\u00f2 impreciso. L'attenzione inglese per la tecnologia rimase comunque viva dato che l'8 novembre venne data vita al \"100th Group\", agli ordini del commodoro dell'aria Edward Addison, incaricato di assistere gli altri gruppi del Bomber Command (1\u00ba, 3\u00ba, 5\u00ba, 6\u00ba e 8\u00ba) servendosi di contromisure elettroniche e attaccando le strutture operative legate alla caccia notturna e alla contraerea tedesca. Il 15 novembre 1943 si costitu\u00ec l'\"Allied Expeditionary Air Force\", al comando del maresciallo dell'aria Trafford Leigh-Mallory, per ordine dello SHAEF (il comando supremo degli Alleati) che voleva coordinare meglio le operazioni aeree, ma nei fatti il peso di questa istituzione si rivel\u00f2 irrilevante a causa delle resistenze degli stati maggiori di ambo le forze aeree. Una dimostrazione delle diverse vedute di Harris e Ira Eaker, capo dell\"'Eighth Air Force\", si pu\u00f2 avere esaminando la sanguinosa azione degli uomini di quest'ultimo su Schweinfurt il 14 ottobre 1943 (77 aerei persi su 291 inviati) in seguito alla quale il primo esort\u00f2 il secondo ad interrompere i bombardamenti diurni, invito che venne respinto.\nCon l'avanzare della stagione e l'aumento di ore di buio, Harris si sent\u00ec pronto per scatenare una vera e propria battaglia di Berlino. Egli credeva che sarebbe riuscito a spezzare completamente la resistenza della Germania, come scrisse in una lettera datata 3 novembre 1943 indirizzata a Churchill: \"Perderemo tra i 400 ed i 500 aerei, ma la Germania perder\u00e0 la guerra\". Archibald Sinclair e Charles Portal, segretario di stato per l'aviazione il primo e capo di stato maggiore della RAF il secondo, erano scettici, ma Harris poteva contare su 882 bombardieri a lungo raggio anche se la \"Luftwaffe\" aveva fatto importanti passi avanti nell'uso dei radar. Il primo attacco della battaglia avvenne nella notte tra il 18 ed il 19 novembre 1943. Berlino, il principale bersaglio, venne attaccata da 444 bombardieri inglesi che, a causa dalle nuvole, non fecero gravi danni. Il secondo e pi\u00f9 violento attacco avvenne nella notte tra il 22 ed il 23 novembre 1943, seguito da quelli effettuati tra la notte del 23-24 e tra quella del 26-27. La prima incursione del Bomber Command di dicembre si verific\u00f2 tra il 2 e il 3 del mese, e fu dolorosa per gli attaccanti che non videro rientrare 40 dei 458 aerei decollati dall'Inghilterra. La notte del 17 dicembre furono arrecati ingenti danni al sistema ferroviario di Berlino. L'ultimo bombardamento del 1943 per la capitale tedesca arriv\u00f2 nelle notti del 23-24 e del 29-30 dicembre.\nIl 1943 si chiuse dunque mentre era in pieno svolgimento la battaglia aerea di Berlino. Durante l'anno gli uomini di Harris compirono 65.068 sortite (29.730 in pi\u00f9 rispetto al 1942) delle quali 48.312 sulla Germania, lanciando un totale di 159.984 tonnellate di bombe (138.622 sulla Germania) e 13.384 mine antinave. Questa volta l'aereo pi\u00f9 usato fu il Lancaster, seguito dagli Halifax e dagli Stirling. Le perdite del 1943 ammontarono a 2.391 velivoli.\n1944.\nFine della battaglia di Berlino.\nDopo una brevissima pausa avvenuta nella notte di capodanno, gi\u00e0 nelle notti dall'1 al 2 e dal 2 al 3 gennaio il Bomber Command ritorn\u00f2 a sganciare bombe su Berlino ripetendosi tra il 20 e il 21. Le missioni non erano per niente facili per gli equipaggi britannici, neanche su citt\u00e0 meno difese come Magdeburgo, dove nella notte tra il 21 e il 22 gennaio la caccia notturna tedesca e la Flak falciarono 55 aerei; di questo si giovava la propaganda di Hitler, che paragonava i Lancaster inglesi ai B-17 statunitensi definendoli \"bare volanti\" (l'USAAF infatti volando di giorno aveva perdite pi\u00f9 alte del notturno Bomber Command, ma durante la battaglia di Berlino la differenza si assottigli\u00f2 moltissimo) Tra il 15 e il 16 febbraio importanti industrie belliche furono danneggiate e momentaneamente le perdite del Bomber Command calarono in quella che fu la pi\u00f9 pesante incursione della RAF su Berlino in tutta la seconda guerra mondiale con 2.700 tonnellate di bombe sganciate.\nA questo punto Harris lasci\u00f2 momentaneamente in pace i berlinesi decidendo di bombardare altre citt\u00e0. Nella notte dal 19 al 20 febbraio 1944 tocc\u00f2 a Lipsia e la notte seguente a Stoccarda, tra il 24 e il 25 febbraio fu la volta, non per volere di Harris ma per quello dello stato maggiore della RAF, di Schweinfurt. Harris era contrario alla missione perch\u00e9 la citt\u00e0 della Baviera era di piccole dimensioni e quindi difficilmente individuabile, di notte, dagli equipaggi, come dimostr\u00f2 infatti il fatto che solo 21 bombardieri su 734 riconobbero l'obiettivo. Il morale degli inglesi si rialz\u00f2 quando Augusta sub\u00ec, tra il 25 e il 26 febbraio, gravi danni pagati con pochi bombardieri persi.\nAltre due vittorie inglesi giunsero nelle notti del 18-19 e del 22-23 marzo ai danni di Francoforte sul Meno. Il periodo fortunato si esaur\u00ec la notte del 24-25 marzo 1944 quando fu attaccata per l'ultima volta, nell'ambito della battaglia di Berlino, proprio la capitale tedesca. I danni causati dal bombardamento non furono trascurabili tant'\u00e8 che venne colpita la Siemensstadt e decine di fabbriche, ma 72 aerei precipitarono sulla Germania. L'ultima missione nell'ambito della battaglia di Berlino, la pi\u00f9 tragica per il Bomber Command, ebbe luogo a Norimberga la notte tra il 30 e il 31 marzo 1944. I 795 bombardieri alzatisi in volo dall'Inghilterra incontrarono la caccia notturna avversaria e subito si ingaggiarono violenti scontri che presero una piega negativa per gli inglesi, ma Norimberga venne comunque centrata sebbene i danni non furono notevoli; il Bomber Command invece al termine della missione cont\u00f2 94 apparecchi abbattuti pi\u00f9 altri 71 danneggiati. Mai prima d'ora, e mai pi\u00f9 durante il procedere della seconda guerra mondiale, il Bomber Command sub\u00ec cos\u00ec tanti lutti in una sola missione.\nCharles Portal si mostr\u00f2 dubbioso sulla volont\u00e0 di Harris nel continuare ad usare la tecnica del bombardamento a tappeto e Donald Bennett, capo dei \"Pathfinder\", critic\u00f2 l'operato dei suoi uomini accusandoli di sganciare prematuramente i loro ordigni durante il tragitto d'andata per migliorare le prestazioni degli aerei; tuttavia a Berlino morirono pi\u00f9 di 6.000 cittadini e venne distrutto il 18% della citt\u00e0. Il primo trimestre del 1944 non port\u00f2 solamente rovesci al Bomber Command. Dall'8 al 9 febbraio ad esempio il 617\u00ba squadrone (lo stesso dell'operazione Chastise) polverizz\u00f2 una fabbrica di motori aeronautici a Limoges e sempre il 617\u00ba squadrone demol\u00ec un'altra fabbrica a La Ricamarie la notte del 10-11 marzo. Non cadde invece un viadotto vicino a Saint-Rapha\u00ebl (peraltro attaccato gi\u00e0 diverse volte) ma non pot\u00e9 dirsi lo stesso per una fabbrica di gomma a Clermont-Ferrand. Questi buoni risultati del 617\u00ba squadrone portarono il suo comandante Leonard Cheshire a sostenere che la segnalazione con le bombe TI doveva essere fatta a bassissima quota e con dei Mosquito, anzich\u00e9 con dei Lancaster. Bennett era contrario ma Harris lo esort\u00f2 a perfezionare la tecnica, e da quel momento il \"5th Group\", di cui faceva parte Cheshire, divent\u00f2 un gruppo privilegiato.\nNel marzo 1944 inizi\u00f2, con il parere contrario di Harris che voleva colpire solo citt\u00e0 tedesche, la grande offensiva sugli impianti ferroviari della Francia, specie quelli della parte settentrionale, per immobilizzare la \"Wehrmacht\" in vista dello sbarco in Normandia. All'inizio furono attivi principalmente il \"4th\" e \"6th Group\" che ottennero ottimi risultati specialmente a Trappes, Le Mans, Amiens (dove vennero anche distrutti i muri di una prigione facilitando la fuga ai partigiani), Laon, Aulnoye-Aymeries, Courtrai e Vaires-sur-Marne. Bassissime le perdite.\nL'offensiva combinata con l'USAAF.\nLa tenacia degli equipaggi, l'ingegno di Cheshire che stimol\u00f2 ulteriori nuove tecniche di attacco e le crescenti incursioni compiute dai cacciabombardieri ai danni delle basi radar tedesche in Francia settentrionale, Belgio e Olanda, ben presto fece dimenticare la sconfitta subita a Berlino, inoltre in aprile la prima linea del Bomber Command contava 1.097 bombardieri.\nLa novit\u00e0 pi\u00f9 importante del momento fu il concretizzarsi dell'offensiva aerea combinata tra le forze inglesi e statunitensi. Infatti, seppur continuando a volare in missioni indipendenti e con modalit\u00e0 differenti, le forze strategiche e tattiche dell'USAAF e della RAF (Bomber Command, \"Second Tactical Air Force\", parte del \"Fighter Command\", \"Eighth Air Force\", \"Ninth Air Force\" e \"Fifteenth Air Force\") vennero messe dal 14 aprile al 15 settembre 1944 agli ordini diretti del \"Supreme Headquarters Allied Expeditionary Force\" (SHAEF) di Dwight D. Eisenhower e Arthur Tedder.\nAiuto all'operazione Overlord.\nFu proprio Tedder a diramare il 17 aprile 1944 una direttiva che comportava la distruzione di 74 centri ferroviari francesi per immobilizzare la \"Wehrmacht\" in vista dell'operazione Overlord. Il Bomber Command era attivo in questo senso gi\u00e0 da un mese e segnava successi grazie, ancora una volta, al comandante del 617\u00ba squadrone, Cheshire, che tra il 5 e il 6 aprile piomb\u00f2 in picchiata col suo Mosquito sulle officine aeronautiche di Tolosa sganciando a circa 300\u00a0m dal suolo, con grande precisione, la sua bomba TI che permise al resto dei bombardieri di demolire la struttura. Harris comunque non abbandon\u00f2 del tutto la Germania, difatti in aprile furono lanciati nove attacchi primari che si risolsero sicuramente meglio di quelli della battaglia di Berlino. In particolare, grazie ai nuovi metodi di segnalazione di Cheshire, a Schweinfurt la notte del 26-27 aprile caddero il 43% delle superfici edificate. Ben altra cosa rispetto al fallimento del 24-25 febbraio.\nA maggio gli Alleati si concentrarono, oltre che sulle ferrovie, anche su depositi militari, fabbriche, stazioni radar, aeroporti e strade, mentre continuava l'operazione Crossbow contro le V1 e le V2. La novit\u00e0 del mese fu introdotta dal \"5th Group\" con una particolare tecnica visiva ideata allo scopo di agevolare la ricerca del punto di mira ai Mosquito incaricati di segnalarlo a bassa quota. Nella pratica, se il capobombardiere si accorgeva che le \"red spot fire\" erano state lanciate male, ordinava di sganciarvi sopra bombe luminose gialle, per indicare di non colpire quel punto. Aerei con personale qualificato percorrevano poi i cieli durante lo sgancio delle bombe per stimare in tempo reale velocit\u00e0 e direzione del vento che poi comunicavano agli equipaggi che, di conseguenza, aggiustavano la mira. L'innovazione fu tutt'altro che deludente giacch\u00e9 l'errore medio si ridusse a 260 metri.\nCon lo sbarco programmato per il 6 giugno, la notte precedente il 617\u00ba squadrone esegu\u00ec l'operazione Taxable e Glimmer rispettivamente al largo di Dover e Boulogne-sur-Mer spargendo una gran quantit\u00e0 di striscioline \"window\" attorno a piccole navi da cui partivano falsi impulsi elettronici per far credere ai tedeschi che si stesse avvicinando la flotta da sbarco, quando in realt\u00e0 questa era diretta in Normandia. Contemporaneamente decine di Halifax e Stirling traghettarono nelle zone di sbarco, come previsto dai piani dell'operazione Titanic, 860 alianti Hamilcar, Horsa e CG-4A carichi di commando. Vennero bombardate anche postazioni di artiglieria costiera del Vallo Atlantico tranne a Omaha Beach, dove a causa di fitte nuvole i bombardieri colpirono troppo verso l'entroterra. In quella notte il Bomber Command effettu\u00f2 circa 1.300 sortite e ne avrebbe fatte altre 6.000 circa nella settimana a venire. Entr\u00f2 in uso, tra l'8 e il 9 giugno, una nuova bomba da 12.030 libbre (5.457\u00a0kg) riempita con torpex che il personale di volo chiam\u00f2 \"tallboy\" (ragazzone); i risultati furono soddisfacenti perch\u00e9 il tunnel di Saumur venne completamente sommerso dai detriti.\nParallelamente a questo supporto tattico lo SHAEF ordin\u00f2 alle forze aeree di organizzare un piano per annientare la produzione petrolifera tedesca. La RAF, con Harris sempre contrario all'idea perch\u00e9 voleva attaccare solamente citt\u00e0 tedesche, si occup\u00f2 di dieci impianti per la produzione di carburante sintetico piazzati nella Ruhr. L'offensiva inizi\u00f2 nel migliore dei modi nella notte del 12-13 giugno contro Gelsenkirchen, i cui impianti si fermarono per circa due mesi, ma pochi giorni dopo a Sterkrade i danni furono di minore entit\u00e0 e quasi nulli a Wesseling. L'operazione continu\u00f2 anche a luglio interrompendosi momentaneamente dal 25 al 29 del mese quando venne massicciamente colpita Stoccarda. In agosto l'attivit\u00e0 diurna degli equipaggi di volo inglesi fu leggermente maggiore di quella notturna e le perdite, che si erano mantenute elevate negli attacchi alle basi petrolifere del Reich, calarono sensibilmente. Tuttavia, delle dodici missioni primarie condotte sulla Germania (sempre in contemporanea al supporto tattico offerto agli eserciti Alleati in Francia) solo due portarono buoni risultati, a K\u00f6nigsberg e Stettino.\nIl declino della Luftwaffe.\nL'offensiva dei carburanti mise in crisi la \"Luftwaffe\" che ora aveva autonomia limitata; la perdita delle installazioni radar in Francia e Belgio poi la priv\u00f2 anche di occhi capaci di avvisare con largo anticipo il sopraggiungere di bombardieri nello spazio aereo tedesco. Al contrario, la conquista di territori in Francia rese possibile agli Alleati fornire scorte di caccia ai propri bombardieri. Di questo si rallegr\u00f2 il Bomber Command che ai primi di settembre colp\u00ec aeroporti in Olanda e presidi di truppe a Boulogne-sur-Mer, Le Havre (dove il giorno 8 gli Stirling intrapresero la loro ultima missione di guerra) e Calais. Nella notte tra l'11 e il 12 settembre Harris riusc\u00ec a provocare il terzo \"Feuersturm\" della storia (dopo quelli di Amburgo e Kassel) ai danni di Darmstadt, mietendo tra le 8.500 e le 15.000 vittime a fronte di 12 Lancaster abbattuti. La sera del 18 il \"5th Group\" rase al suolo il 79% di Bremerhaven. Vennero ripresi anche gli attacchi contro la corazzata \"Tirpitz\", ancorata nel fiordo di Alta (Norvegia). Proprio per l'eccessiva distanza dalle basi scozzesi i 41 aerei del 617\u00ba e 9\u00ba squadrone partirono l'11 settembre per la cittadina polacca di Jagodnik in mano all'Armata Rossa da cui, eccezion fatta per dieci aerei rimasti danneggiati, ripartirono per la Norvegia quattro giorni dopo. I tedeschi inondarono il fiordo con della nebbia artificiale ma un aereo riusc\u00ec ugualmente a piazzare la sua \"tallboy\" nella prua della \"Tirpitz\" rendendola inutilizzabile per nove mesi. Gli inglesi comunque non si accorsero di nulla e tornarono in Scozia senza conoscere l'esito dell'impresa.\nRipresa dell'offensiva sulla Germania.\nIn ottobre Il Bomber Command, forte di 1.468 aeroplani di prima linea, riprese l'offensiva contro la Germania a scapito di quella dei carburanti (Harris minacci\u00f2 addirittura di dare le dimissioni quando il 1\u00ba novembre 1944 lo SHAEF chiese di tornare a prestare attenzione agli impianti petroliferi). Durante l'autunno le citt\u00e0 pi\u00f9 colpite furono Duisburg, Essen (dove venne azzerata la produzione della Krupp), e Colonia, seguite da D\u00fcsseldorf, Ulma, Stoccarda, Karlsruhe, Heilbronn (altra tempesta di fuoco che rese cenere l'82% della citt\u00e0), Friburgo in Brisgovia, Ludwigshafen am Rhein, Saarbr\u00fccken, Norimberga, Monaco di Baviera, Bonn e Coblenza. I bombardamenti in generale raggiunsero tutta la Germania, e anche citt\u00e0 che fino a quel momento erano state risparmiate vennero pesantemente segnate dal passaggio del Bomber Command, che tra l'altro ebbe perdite non elevate. Il 29 ottobre si tent\u00f2 nuovamente di affondare la \"Tirpitz\" (ora ormeggiata a Troms\u00f8 per cui non vi fu bisogno di volare in territorio sovietico) senza successo; l'impresa riusc\u00ec invece il 12 novembre per merito di 31 Lancaster dei soliti 617\u00ba e 9\u00ba squadrone che centrarono tre \"tallboy\" sull'obiettivo. Venne dato appoggio tattico anche alle truppe statunitensi investite dall'offensiva delle Ardenne.\nL'attivit\u00e0 Del Bomber Command nel 1944 fu pi\u00f9 intensa che mai. Vennero lanciate 533.951 tonnellate di bombe (contro le 159.984 del 1943) di cui 279.981 sulla Germania ed erano state posate 17.500 mine navali. Gli aerei pi\u00f9 impiegati furono, in ordine, i Lancaster, gli Halifax e i Mosquito; in 166.844 sortite totali non tornarono agli aeroporti di partenza 2.770 velivoli (379 in meno rispetto al 1943).\n1945.\nThunderclap e Dresda.\nNel gennaio 1945 obiettivi del Bomber Command furono ancora i trasporti, gli impianti petroliferi e le citt\u00e0 non sufficientemente colpite della Germania. Il 16 gennaio il comando del \"5th Group\" pass\u00f2 da Ralph Cochrane a Hugh Constantine, mentre gi\u00e0 da dieci mesi al \"6th Group\" era subentrato Clifford McEwen in sostituzione di G.E. Brookes; in seguito, il 12 febbraio, il 1\u00ba gruppo andr\u00e0 a Robert Blucke da E.A.B. Rice, e il 4\u00ba a John Whitley al posto di Charles Carr.\nNel febbraio 1945 allo SHAEF si ricominci\u00f2 a parlare del piano Thunderclap (colpo di tuono) avanzato da Charles Portal alla fine dell'estate 1944. In pratica bisognava effettuare bombardamenti altamente efficaci e disastrosi nella Germania orientale (Dresda, Lipsia e Chemnitz \"in primis\") per creare un fiume di profughi, gi\u00e0 in fuga dall'Armata Rossa, che avrebbe intasato tutte le strade ponendo problemi di ordine pubblico e di approvvigionamento tali da far crollare il terzo Reich su s\u00e9 stesso. L'idea allettava soprattutto i britannici dato che Churchill, nell'imminente conferenza di Jalta (4-11 febbraio), voleva dimostrare tutta la potenza della RAF ai sovietici, che presto avrebbero occupato i territori bombardati osservandone le macerie. Per fortuna del popolo tedesco le forze aeree Alleate non applicarono nella loro interezza il piano Thunderclap, riservando solo una minima parte delle loro bombe alla Germania orientale. Ci\u00f2 non risparmi\u00f2 comunque Dresda, mai colpita fino a quel momento dal Bomber Command, da un terribile destino il 13 febbraio 1945. Quella mattina Harris rimase sorpreso di dover attaccare la citt\u00e0, e contestazioni giunsero anche dal suo vice Robert Saundby; Bennett, il capo dell'8\u00ba gruppo, telefon\u00f2 addirittura al quartier generale per verificare che non vi fosse stato un errore. L'ora zero venne fissata per le 22:15 e l'attacco venne diviso in due ondate. La prima era composta da 9 Mosquito \"Pathfinder\" (dotati del nuovo strumento di radionavigazione LORAN) e 254 Lancaster che demolirono sistematicamente il centro storico della citt\u00e0 sassone, provocando un \"Feuersturm\" che non fece altro che rendere pi\u00f9 facile l'individuazione della citt\u00e0 alla seconda ondata di bombardieri, giunta alle 1:23 del 14 febbraio e formata da 551 Lancaster. Alcuni equipaggi dirottarono le bombe in aperta campagna per non fare altri danni, ma tutti i mezzi di soccorso partiti dai luoghi vicini capitarono nel bel mezzo del secondo bombardamento, che tocc\u00f2 anche l'affollata stazione centrale. L'attacco fin\u00ec all'1:54 quando il Bomber Command scaric\u00f2 l'ultima delle 2.702 tonnellate di bombe che spianarono il 59% di Dresda. Poco dopo anche la \"Eighth Air Force\" statunitense and\u00f2 ad aumentare la lista delle vittime, mentre il Bomber Command non vol\u00f2 mai pi\u00f9 sopra la citt\u00e0.\nLa fine della guerra.\nNel marzo 1945, oltre alle solite missioni di routine, il 617\u00ba squadrone inaugur\u00f2 una nuova bomba, la \"Grand Slam\" da 22.000 libbre (~ 9.979\u00a0kg) attaccando il 14 del mese il viadotto di Bielefeld, danneggiandolo, demolendo invece quello di Arnsberg il giorno dopo. Sul fronte del petrolio vennero condotti 33 attacchi primari particolarmente di successo a Buer e Dortmund.\nIn aprile il Bomber Command segn\u00f2 un nuovo record avendo disponibili 1.663 aerei, ma le missioni furono di meno che a marzo. Da segnalare l'incursione su Kiel la notte del 9-10 aprile che provoc\u00f2 l'affondamento dell'incrociatore pesante \"Admiral Scheer\" e il danneggiamento dell'\"Admiral Hipper\" e dell\"'Emden\". Il 17 Portal comunic\u00f2 a Harris che l'operazione Pointblank era da ritenersi conclusa e che pertanto dovevano essere bersagliati solo obiettivi tattici. La notte del 25-26 aprile i Lancaster compirono la loro ultima missione di guerra bombardando, con precisione, le raffinerie di T\u00f8nsberg. Cominciarono anche le missioni di pace che videro il Bomber Command impegnato nel rimpatriare i prigionieri di guerra e rifornire le popolazioni. L'ultima missione di guerra della seconda guerra mondiale del Bomber Command ebbe luogo la notte del 2-3 maggio 1945, con obiettivo Kiel, Eggebek e Husum.\nDurante tutta la guerra il Bomber Command lanci\u00f2 un totale di 970.369 tonnellate di bombe e 47.307 mine, cifre superate da nessun'altra forza aerea impegnata nel conflitto. Gli aerei pi\u00f9 sfruttati furono i Lancaster seguiti dagli Halifax e dai Wellington. Le perdite vennero quantificate in 8.655 aerei (2,22%) dei quali 6.440 precipitati in Germania, che portarono con s\u00e9 un totale globale di 55.573 uomini (la RAF, nel suo complesso, ne perse 79.281) dei quali 47.268 deceduti nel corso di operazioni offensive; tra loro vi erano circa 10.000 canadesi, 4.000 australiani, pi\u00f9 di 1.500 neozelandesi, quasi 1.000 polacchi e circa 500 provenienti da altri paesi. I caduti sono ricordati da un monumento inaugurato nel 2012 a Green Park.\nL'azione inesorabile e sanguinosa del Bomber Command durante la seconda guerra mondiale fu criticata da alcuni esperti all'epoca e soprattutto \u00e8 stata messa in discussione in seguito sia per la sua apparente limitata efficacia sia per l'enorme numero di vittime civili e di danni materiali provocati. Deve tuttavia essere evidenziato che all'epoca le incursioni notturne del Bomber Command in generale furono apprezzate dalla popolazione britannica ed elevarono il morale in patria; in parte disinformati da un abile campagna propagandistica del governo britannico, i civili non sapevano molto delle strategie del Bomber Command e in maggioranza erano compiaciuti dei risultati raggiunti dai bombardamenti terroristici sulle citt\u00e0 tedesche come Colonia e Amburgo. In alcuni casi c'erano preoccupazioni per eventuali rappresaglie, ma il recente ricordo dei bombardieri tedeschi favoriva il consenso e annullava le critiche alla politica di guerra del gabinetto Churchill.\nGli equipaggi del Bomber Command erano interamente coinvolti nelle loro impegnative e pericolose missioni; in gran parte non manifestavano scrupoli morali per i loro attacchi ma al contrario erano convinti di svolgere un compito decisivo che avrebbe \"accorciato la guerra\" e \"salvato la vita di migliaia di soldati alleati\".\n1946 - 1968: l'epoca della guerra fredda.\nPer espandere le proprie capacit\u00e0 di carico il Bomber Command si dot\u00f2 nel luglio 1948 degli statunitensi Boeing B-29 Superfortress (che us\u00f2 poi nel ponte aereo per Berlino) e li rinomin\u00f2 \"Boeing Washington B.1\", che andarono cos\u00ec ad affiancare gli Avro 694 Lincoln. Il primo bombardiere a reazione che entr\u00f2 nelle file del Bomber Command fu il Canberra, qualcuno dei quali rimase in servizio fino al 2006 come aereo da ricognizione; venne poi il Vickers Valiant nel 1955, il primo dei \"V-Bomber\" arrivati per rimpiazzare gli ormai obsoleti Lancaster e Halifax e progettati per essere capaci di trasportare ordigni nucleari. Nel 1956 entr\u00f2 in servizio il Vulcan e due anni dopo l'Handley Page HP.80 Victor.\nNel 1956 il Bomber Command ritorn\u00f2 sul piede di guerra a causa dell'occupazione militare egiziana del canale di Suez, a cui il governo di Anthony Eden rispose con azioni militari. I Canberra del Bomber Command vennero inviati a Cipro e Malta, isola in cui atterrarono anche i Valiant, e in totale pi\u00f9 di cento bombardieri parteciparono alle azioni militari. Nel corso degli anni cinquanta i vecchi Lancaster del 407\u00ba squadrone, basati nella Columbia Britannica, fecero dei continui voli per individuare, con appositi congegni, radiazioni nucleari nell'aria e mappare cos\u00ec, con l'aiuto degli statunitensi, le basi atomiche sovietiche. Dal 1959 al 1963 al Bomber Command vennero assegnati, nell'ambito del progetto angloamericano \"Emily\", anche 60 missili balistici nucleari PGM-17 Thor ripartiti in venti basi della RAF.\nNei vent'anni a seguire il Bomber Command venne sovente dispiegato nel medio ed estremo Oriente, specialmente per sorvegliare i moti indipendentisti dell'indonesiano Sukarno. Alcuni Canberra stazionarono in maniera permanente nell'aeroporto di Akrotiri a supporto del trattato CENTO. Alla fine degli anni cinquanta l'operazione Grapple vide i Valiant lanciare bombe all'idrogeno nell'Isola Christmas. L'apice della guerra fredda venne toccato nel 1962 con la crisi dei missili di Cuba; in questo periodo il Bomber Command tenne al massimo lo stato di allerta e impost\u00f2 i missili Thor pronti al lancio, ma non venne mai delocalizzato in numerosi aeroporti dato che la mossa avrebbe potuto essere interpretata come eccessivamente aggressiva dall'Unione Sovietica.\nAltro ambito operativo del Bomber Command era il rifornimento in volo, di cui prove erano gi\u00e0 state eseguite con i Lincoln e i Gloster Meteor ma che venne inaugurato con i bombardieri Valiant, presto prodotti in una speciale versione e rimpiazzati nel tempo dalla versione B.2 dell'Handley Page Victor.\nNel 1968 il Bomber Command venne unito al Fighter Command per formare lo Strike Command."}
{"id": "3520627", "revid": "3831", "url": "https://it.wikipedia.org/wiki?curid=3520627", "title": "Comunit\u00e0 Montana del Matese", "text": ""}
{"id": "3520631", "revid": "123622041", "url": "https://it.wikipedia.org/wiki?curid=3520631", "title": "Smithville (Mississippi)", "text": "Smithville \u00e8 una citt\u00e0 (\"town\") degli Stati Uniti d'America, situata nella contea di Monroe, nello Stato del Mississippi.\nIl 27 aprile 2011 alle 15:45 una violenta tromba d'aria di grado EF5 ha colpito in pieno il centro urbano causando danni catastrofici, uccidendo 16 persone e ferendone 40 "}
{"id": "3520633", "revid": "106908", "url": "https://it.wikipedia.org/wiki?curid=3520633", "title": "Zela", "text": ""}
{"id": "3520635", "revid": "729019", "url": "https://it.wikipedia.org/wiki?curid=3520635", "title": "Snow Lake Shores", "text": "Snow Lake Shores \u00e8 una citt\u00e0 (\"town\") degli Stati Uniti d'America, situata nella contea di Benton, nello Stato del Mississippi."}
{"id": "3520636", "revid": "729019", "url": "https://it.wikipedia.org/wiki?curid=3520636", "title": "Soso (Mississippi)", "text": "Soso \u00e8 una citt\u00e0 (\"town\") degli Stati Uniti d'America, situata nella contea di Jones, nello Stato del Mississippi."}
{"id": "3520639", "revid": "1305772", "url": "https://it.wikipedia.org/wiki?curid=3520639", "title": "Sirena di Canosa", "text": "La Sirena di Canosa \u00e8 una statua risalente al 400 a.C. - 301 a.C., scoperta a Canosa di Puglia, citt\u00e0 appartenente alla Magna Grecia, che \u00e8 il nome dato in tempi antichi del territorio occupato dai coloni greci nel sud della penisola italiana, dove fondarono numerose \"poleis\" che commerciavano con la madre patria.\nAd oggi \u00e8 conservata presso il Museo archeologico nazionale di Spagna a Madrid.\nSimbologia.\nLa statua faceva parte di un corredo funerario posto in una tomba della antica citt\u00e0 di Canosa, e rappresenta una sirena con le ali, zampe e coda degli uccelli, con in mano una lira e tiene sollevato il braccio destro all'altezza testa in un gesto di lutto. Si tratta di una scultura funeraria, che aveva la funzione di psicopompo, l'essere mitologico che aveva il ruolo di guida delle anime dei morti nell'aldil\u00e0."}
{"id": "3520640", "revid": "287204", "url": "https://it.wikipedia.org/wiki?curid=3520640", "title": "Provincia (disambigua)", "text": ""}
{"id": "3520643", "revid": "544909", "url": "https://it.wikipedia.org/wiki?curid=3520643", "title": "Castello di Cles", "text": ""}
{"id": "3520647", "revid": "4252", "url": "https://it.wikipedia.org/wiki?curid=3520647", "title": "San Mauro di Parenzo", "text": ""}
{"id": "3520648", "revid": "47767", "url": "https://it.wikipedia.org/wiki?curid=3520648", "title": "Ezdra", "text": ""}
{"id": "3520649", "revid": "793215", "url": "https://it.wikipedia.org/wiki?curid=3520649", "title": "Sofia di Baviera (disambigua)", "text": ""}
{"id": "3520650", "revid": "47767", "url": "https://it.wikipedia.org/wiki?curid=3520650", "title": "Esdras", "text": ""}
{"id": "3520651", "revid": "4252", "url": "https://it.wikipedia.org/wiki?curid=3520651", "title": "San Mauro di Cesena", "text": ""}
{"id": "3520652", "revid": "47767", "url": "https://it.wikipedia.org/wiki?curid=3520652", "title": "Ezdras", "text": ""}
{"id": "3520653", "revid": "47767", "url": "https://it.wikipedia.org/wiki?curid=3520653", "title": "Ezdrasz", "text": ""}
{"id": "3520659", "revid": "1543377", "url": "https://it.wikipedia.org/wiki?curid=3520659", "title": "St. Martin (Mississippi)", "text": "St. Martin \u00e8 un centro abitato e un census-designated place (CDP) degli Stati Uniti d'America, situato nella contea di Jackson, nello stato del Mississippi."}
{"id": "3520660", "revid": "729019", "url": "https://it.wikipedia.org/wiki?curid=3520660", "title": "Strada statale 532 del Passo di Sant'Antonio", "text": "La Strada Provinciale 532 del Passo di Sant'Antonio (SP 532), gi\u00e0 \"strada statale 532 del Passo di Sant'Antonio (SS 532)\" , \u00e8 una strada provinciale italiana che si sviluppa in Veneto.\nPercorso.\nLa strada ha inizio nei pressi di Padola all'interno del comune di Comelico Superiore, distaccandosi dalla strada statale 52 Carnica. Dopo aver attraversato la localit\u00e0, continua verso sud e raggiunge il passo di Sant'Antonio (1476 m s.l.m.). Una volta entrata nel comune di Auronzo di Cadore, scendendo di altitudine, si innesta sulla ex strada statale 48 delle Dolomiti nei pressi proprio del centro abitato.\nIn seguito al decreto legislativo n. 112 del 1998, dal 1\u00ba ottobre 2001, la gestione \u00e8 passata dall'ANAS alla Regione Veneto che ha provveduto al trasferimento al demanio della Provincia di Belluno; dal 20 dicembre 2002 la gestione della tratta \u00e8 passata alla societ\u00e0 Veneto Strade."}
{"id": "3520661", "revid": "287204", "url": "https://it.wikipedia.org/wiki?curid=3520661", "title": "Giovanna di Baviera (disambigua)", "text": ""}
{"id": "3520662", "revid": "74801", "url": "https://it.wikipedia.org/wiki?curid=3520662", "title": "Standing Pine", "text": "Standing Pine \u00e8 un centro abitato e un census-designated place (CDP) degli Stati Uniti d'America, situata nella contea di Leake, nello stato del Mississippi."}
{"id": "3520663", "revid": "599013", "url": "https://it.wikipedia.org/wiki?curid=3520663", "title": "Martin Mutumba", "text": "Biografia.\nQuando Mutumba entr\u00f2 nelle giovanili dell'AIK, il padre lasci\u00f2 il lavoro e lo stipendio del giovane calciatore divent\u00f2 l'unico reddito della sua famiglia. Quando la squadra lo mand\u00f2 via, la famiglia si ritrov\u00f2 rapidamente in difficolt\u00e0 economica.\nNel 2003, collabor\u00f2 al libro \"Svartskallar \u2013 S\u00e5 funkar vi\", dove 11 ragazzi di minoranze etniche raccontarono l'inserimento nella societ\u00e0 moderna svedese.\nMutumba \u00e8 un fan di musica reggae, rap e samba. Ha anche pubblicato alcune canzoni rap con il nome di M9.\nHa un tatuaggio sulla tempia sinistra, con scritto \"R-BY\": \u00e8 un tributo al sobborgo di Rinkeby, dove \u00e8 cresciuto. Pochi giorni prima della fine del campionato 2009, con lo scudetto ancora da assegnare, si tatu\u00f2 sul petto la scritta \"A.I.K GULD 2LAX9\" (AIK campione di Svezia 2009). Il titolo, effettivamente, fu poi conquistato dalla sua squadra.\nSpesso gioca indossando una bandana.\nSuo cugino di secondo grado Moses Nsubuga, ex calciatore dell'Elfsborg, perse una gamba in un incidente automobilistico nel 1997.\nCarriera.\nClub.\nMutumba inizi\u00f2 la carriera, seppure a livello giovanile, nel Vasalund. Nel 1999, per\u00f2, pass\u00f2 all'AIK. Debutt\u00f2 nella prima squadra nel corso del 2002, giocando gli ultimi minuti della sfida contro il Kalmar. Nel 2004, il suo club lo ha girato in prestito al Caf\u00e9 Opera: sfortunatamente, Mutumba si ruppe una gamba in un torneo con gli amici prima dell'inizio della nuova stagione, e non fu in grado di giocare alcun match in quella stagione. Dichiar\u00f2 anche di aver perso l'interesse per il calcio, tuttavia continu\u00f2 a giocare comunque.\nNel 2005, l'AIK lo cedette all'Inter Turku, trasferendosi cos\u00ec nella Veikkausliiga finlandese. Nel 2007, sostenne un provino per il Deportivo La Coru\u00f1a, per l'AIK e per l'Hibernian.\nFirm\u00f2 poi per il V\u00e4sby United, ma a novembre 2008 torn\u00f2 all'AIK. Nell'ultima giornata del campionato 2009, paragonabile a una sorte di spareggio per la vittoria finale contro il IFK G\u00f6teborg, Mutumba forn\u00ec l'assist per il compagno Ant\u00f4nio Fl\u00e1vio che segn\u00f2 il gol del momentaneo pareggio per 1-1 (l'AIK si impose poi 2-1).\nL'AIK part\u00ec per\u00f2 male nella stagione seguente e ben presto fece capire che non avrebbe potuto difendere il titolo, ritrovandosi a lottare per non retrocedere. Il tecnico Mikael Stahre lasci\u00f2 la squadra in seguito alle critiche, firmando per il Panionios. Il 28 giugno 2010 fu reso noto che il club ungherese del Videoton acquist\u00f2 Mutumba insieme al compagno di squadra Bojan Djordji\u0107: il direttore sportivo del Videoton li paragon\u00f2 rispettivamente a Ronaldinho e Roberto Baggio. Il trasferimento del calciatore fece scalpore, perch\u00e9 pochi giorni prima si insidi\u00f2 all'AIK il tecnico Alex Miller e i calciatori sostennero che fu il nuovo allenatore a non volere il calciatore. L'AIK precis\u00f2 per\u00f2 di aver ricevuto un'offerta piuttosto vantaggiosa.\nNel 2011 torn\u00f2 all'AIK con un contratto triennale, ma il Videoton continu\u00f2 ad essere proprietario del suo cartellino. Al termine della stagione 2013 il giocatore lasci\u00f2 il club svedese con un anno di anticipo a causa di un mancato accordo con la societ\u00e0, svincolandosi.\nNel gennaio successivo si trasfer\u00ec al Rizespor nella massima serie turca, ma rescisse il contratto dopo pochi mesi senza mai aver giocato in partite ufficiali. Nell'agosto 2014 torn\u00f2 in Turchia, questa volta all'Orduspor, ma nel febbraio 2015 rescisse il contratto poich\u00e9 il club turco non gli avrebbe corrisposto quattro mensilit\u00e0, stando alle parole del suo agente. Milit\u00f2 poi in un altro club turco, l'Orduspor. Nel marzo 2015 approd\u00f2 in Iran nel Rah Ahan, dove sul campo avrebbe contribuito a evitare la retrocessione della sua squadra, ma a fine campionato il verdetto fu modificato dalla locale giustizia sportiva: Mutumba avrebbe falsificato alcuni documenti relativi al suo status nei confronti del precedente club, di fatto il Rah Ahan perse a tavolino tutti gli incontri in cui lo svedese era in campo, ed \u00e8 retrocesso di conseguenza. Il giocatore fu invece squalificato per 6 mesi dal calcio iraniano e condannato a pagare una multa.\nIl 26 luglio 2015 Mutumba torn\u00f2 a giocare per un club svedese firmando con il Brommapojkarna, formazione militante nella seconda serie nazionale che chiuder\u00e0 il torneo all'ultimo posto in classifica.\nNel luglio 2016 firm\u00f2 con l'\u00d6rgryte, squadra neopromossa in Superettan, ma a settembre si infortun\u00f2 al legamento crociato e fu costretto a chiudere anzitempo la stagione. L'anno successivo gioc\u00f2 sempre nel campionato di Superettan 15 partite, di cui 6 da titolare.\nNel 2018 si riavvicin\u00f2 a Stoccolma con l'ingaggio da parte del Syrianska, squadra della citt\u00e0 di S\u00f6dert\u00e4lje reduce da una retrocessione in terza serie.\nNazionale.\nNel gennaio 2012 Mutumba ottenne il passaporto dell'Uganda, nazionale nella quale debutt\u00f2 il giugno seguente in occasione del match contro l'Angola valido per le qualificazioni ai Mondiali 2014."}
{"id": "3520664", "revid": "729019", "url": "https://it.wikipedia.org/wiki?curid=3520664", "title": "Starkville (Mississippi)", "text": "Starkville \u00e8 una citt\u00e0 (\"city\") degli Stati Uniti d'America, capoluogo della contea di Oktibbeha, nello Stato del Mississippi."}
{"id": "3520670", "revid": "267975", "url": "https://it.wikipedia.org/wiki?curid=3520670", "title": "Antica arcidiocesi di Uppsala", "text": "L\u2019arcidiocesi di Uppsala (in latino: \"Archidioecesis Upsalensis\") \u00e8 una sede soppressa della Chiesa cattolica.\nTerritorio.\nL'arcidiocesi comprendeva la contea di Uppsala, parte delle contee di Stoccolma e V\u00e4stmanland e tutto il Norrland.\nSede arcivescovile era la citt\u00e0 di Uppsala, dove si trovava la cattedrale di San Lorenzo.\nStoria.\nLa diocesi di Uppsala fu eretta nella seconda met\u00e0 dell'XI secolo ricavandone il territorio dall'arcidiocesi di Amburgo-Brema.\nOriginariamente suffraganea della medesima arcidiocesi di Amburgo-Brema, nel 1104 entr\u00f2 a far parte della provincia ecclesiastica dell'arcidiocesi di Lund.\nNel 1134 incorpor\u00f2 parte della diocesi di Sigtuna, eretta attorno al 1060/1066, quando la citt\u00e0 di Sigtuna fu per un certo periodo centro del potere regio.\nNel 1152 il cardinale Nicholas Breakspear, futuro papa Adriano IV, visit\u00f2 la chiesa di Svezia ed indisse un sinodo a Link\u00f6ping, che pose le basi per l'indipendenza ecclesiastica della Chiesa svedese. Nel 1164 papa Alessandro III eresse la sede di Uppsala a sede metropolitana, distaccandola dell'arcidiocesi di Lund.\nUppsala, che all'epoca era un villaggio, si trovava a due miglia a nord della citt\u00e0 attuale, in quella che attualmente \u00e8 conosciuta come \"Gamla Uppsala\" (in svedese, la \"vecchia Uppsala\"). Nel 1273, la sede arcivescovile fu trasferita presso la citt\u00e0 mercantile di \u00d6stra Aros, da allora denominata Uppsala, e con essa si traslarono le reliquie del sovrano Erik il Santo, patrono dell'arcidiocesi.\nAttorno al 1287 fu iniziata la costruzione della cattedrale, che fu inaugurata nel 1425.\nL'ultimo arcivescovo in comunione con la Santa Sede fu Olav Magnus. Nel 1523 fu inviato da Gustavo Vasa in missione in Italia e da allora, a causa del progressivo affermarsi in Svezia della Riforma luterana, non fece pi\u00f9 ritorno nel suo paese. Mor\u00ec a Roma il 1\u00ba agosto 1557.\nAl momento della soppressione della sede cattolica, la provincia ecclesiastica di Uppsala comprendeva le diocesi suffraganee di Link\u00f6ping, di Skara, di Str\u00e4ngn\u00e4s, di V\u00e4ster\u00e5s e di V\u00e4xj\u00f6 in Svezia, e la diocesi di \u00c5bo in Finlandia."}
{"id": "3520672", "revid": "267975", "url": "https://it.wikipedia.org/wiki?curid=3520672", "title": "Arcivescovo di Uppsala", "text": ""}
{"id": "3520674", "revid": "41139945", "url": "https://it.wikipedia.org/wiki?curid=3520674", "title": "Deusdedit di Canterbury", "text": ""}
{"id": "3520679", "revid": "830939", "url": "https://it.wikipedia.org/wiki?curid=3520679", "title": "Giuseppe Ferraro", "text": "Comp\u00ec gli studi universitari a Pisa, dove si laure\u00f2 nel 1869 in lettere e filosofia e lo stesso entr\u00f2 nella Scuola normale superiore, dove rimase studente fino al 1870.\nFu un fine studioso e conoscitore delle tradizioni popolari, tanto che a vent'anni aveva gi\u00e0 pubblicato la traduzione di una poesia popolare monferrina nella rivista \"L'Eco degli studenti\".\nNel 1871 inizi\u00f2 una lunga carriera di insegnante ginnasiale e liceale, divenendo preside e quindi provveditore agli studi. \nLa sua attivit\u00e0 nel campo dell'istruzione lo vide spostarsi per tutta l'Italia: dal 1870 al 1874 a Mazara del Vallo, Lucera, Vibo Valentia (Montelone Calabro), poi a Ferrara (1874-1885), Parma (1885-1888), Sassari (1888-1889), Reggio nell'Emilia (1889-1901), Cuneo (1901-1907), Massa (aprile-giugno 1907)."}
{"id": "3520680", "revid": "205250", "url": "https://it.wikipedia.org/wiki?curid=3520680", "title": "Matilde Camus", "text": ""}
{"id": "3520682", "revid": "365411", "url": "https://it.wikipedia.org/wiki?curid=3520682", "title": "Strada statale 530 di Porto Venere", "text": ""}
{"id": "3520684", "revid": "1431409", "url": "https://it.wikipedia.org/wiki?curid=3520684", "title": "Tom Sundby", "text": "Biografia.\n\u00c8 il figlio di Reidar Sundby, ex calciatore norvegese.\nCarriera.\nClub.\nSundby inizi\u00f2 la carriera nel Larvik Turn. Nel 1981, si trasfer\u00ec al Lyn Oslo, per poi essere acquistato dal Lillestr\u00f8m, con l'obiettivo di sostituire l'appena ritirato Tom Lund. Sundby vinse il campionato 1986 con la squadra. Pass\u00f2 poi all'Iraklis, per cui gioc\u00f2 3 stagioni nella massima divisione greca.\nNazionale.\nSundby gioc\u00f2 39 partite per la , con 6 reti all'attivo. Esord\u00ec il 15 giugno 1983, nel pareggio per 1-1 contro la : sostitu\u00ec \u00d8ivind Tomteberget. Il 16 ottobre 1985 segn\u00f2 la prima rete, nella sconfitta per 5-1 contro la ."}
{"id": "3520685", "revid": "729019", "url": "https://it.wikipedia.org/wiki?curid=3520685", "title": "State Line (Mississippi)", "text": "State Line \u00e8 una citt\u00e0 (\"town\") degli Stati Uniti d'America, situata nella contee di Greene e di Wayne, nello Stato del Mississippi."}
{"id": "3520688", "revid": "1784425", "url": "https://it.wikipedia.org/wiki?curid=3520688", "title": "Pedro Passos Coelho", "text": "\u00c8 leader del PSD dal 2010 ed \u00e8 stato Primo Ministro del Portogallo dal 2011 al 2015.\nBiografia.\nHa vissuto l'infanzia in Angola per tornare in Portogallo dopo l'indipendenza del paese africano. Attivo in politica fin da giovane, Passos Coelho si laure\u00f2 in economia nel 2001.\nA marzo 2010 divenne leader del Partito Social Democratico. Alle elezioni anticipate dell'anno successivo Passos Coelho fu candidato premier. Dopo la vittoria del PSD, Passos Coelho \u00e8 Primo Ministro del Portogallo dal 21 giugno 2011 e guida un governo di coalizione con il Centro Democratico Sociale - Partito Popolare.\nDalla prima moglie F\u00e1tima Padinha, cantante del gruppo musicale Doce, ha avuto due figlie. Ha avuto una terza figlia dall'attuale moglie.\nIl 4 ottobre, si ripresenta candidato premier per la coalizione Portugal a Frente, che comprende PSD e CDS-PP. Essa per\u00f2 consegue il 36,86% e 102 seggi, in netto calo rispetto al 2011. Dopo una lunga serie di consultazioni e ipotesi, il Presidente della Repubblica Cavaco Silva, conferisce il 27 ottobre l'incarico di formare il governo a Passos Coelho. Il 10 novembre per\u00f2, una mozione di sfiducia dei partiti di sinistra (PS, CDU e Bloco de Esquerda) e dall'unico deputato del PAN, fa cadere la coalizione di centro-destra. Resta comunque in carica per l'ordinaria amministrazione in attesa di una soluzione della crisi: tra gli ultimi atti vi \u00e8 la definitiva privatizzazione di TAP Portugal, poi fermata in parte da Antonio Costa."}
{"id": "3520689", "revid": "41140162", "url": "https://it.wikipedia.org/wiki?curid=3520689", "title": "Messer Fiorello", "text": ""}
{"id": "3520691", "revid": "729019", "url": "https://it.wikipedia.org/wiki?curid=3520691", "title": "Stonewall (Mississippi)", "text": "Stonewall \u00e8 una citt\u00e0 (\"town\") degli Stati Uniti d'America, situata nella contea di Clarke, nello Stato del Mississippi."}
{"id": "3520693", "revid": "41140197", "url": "https://it.wikipedia.org/wiki?curid=3520693", "title": "Fiorello Beccaria", "text": ""}
{"id": "3520698", "revid": "1305772", "url": "https://it.wikipedia.org/wiki?curid=3520698", "title": "Antica diocesi di Skara", "text": "La diocesi di Skara (in latino: \"Dioecesis Scarensis\") \u00e8 una sede soppressa della Chiesa cattolica.\nTerritorio.\nLa diocesi si estendeva sulle province svedesi di V\u00e4sterg\u00f6tland e V\u00e4rmland.\nSede vescovile era la citt\u00e0 di Skara, dove si trovava la cattedrale.\nStoria.\nLa diocesi di Skara \u00e8 la pi\u00f9 antica sede vescovile cattolica della Svezia. Essa fu eretta attorno al 1014, dopo che nel 1008 il re svedese Olof si era fatto battezzare diventando cristiano.\nOriginariamente suffraganea dell'arcidiocesi di Amburgo-Brema, nel 1104 divenne suffraganea di Lund e nel 1164 entr\u00f2 a far parte della provincia ecclesiastica dell'arcidiocesi di Uppsala.\nAlla fine dell'XI secolo cedette una porzione di territorio a vantaggio dell'erezione della diocesi di Link\u00f6ping.\nL'ultimo vescovo in comunione con la Santa Sede fu Giovanni Francesco de Potenza, nominato dal papa, ma che non mise mai piede in Svezia per il rifiuto del re di riconoscerlo. Il 13 gennaio 1527 venne nominato vescovo titolare di Nazareth."}
{"id": "3520699", "revid": "729019", "url": "https://it.wikipedia.org/wiki?curid=3520699", "title": "Sturgis (Mississippi)", "text": "Sturgis \u00e8 una citt\u00e0 (\"town\") degli Stati Uniti d'America, situata nella contea di Oktibbeha, nello Stato del Mississippi."}
{"id": "3520701", "revid": "74801", "url": "https://it.wikipedia.org/wiki?curid=3520701", "title": "Summit (Mississippi)", "text": "Summit \u00e8 una citt\u00e0 (\"town\") degli Stati Uniti d'America, situata nella contea di Pike, nello Stato del Mississippi."}
{"id": "3520703", "revid": "1305772", "url": "https://it.wikipedia.org/wiki?curid=3520703", "title": "Antica diocesi di Link\u00f6ping", "text": "La diocesi di Link\u00f6ping (in latino: \"Dioecesis Lincopensis\") \u00e8 una sede soppressa della Chiesa cattolica.\nTerritorio.\nLa diocesi si estendeva sull'\u00d6sterg\u00f6tland e sulle isole di Gotland e \u00d6land.\nSede vescovile era la citt\u00e0 di Link\u00f6ping, dove si trovava la cattedrale.\nStoria.\nLa diocesi di Link\u00f6ping fu eretta nella seconda met\u00e0 dell'XI secolo ricavandone il territorio dalla diocesi di Skara.\nOriginariamente suffraganea dell'arcidiocesi di Amburgo-Brema, nel 1104 divenne suffraganea di Lund e nel 1164 entr\u00f2 a far parte della provincia ecclesiastica dell'arcidiocesi di Uppsala.\nAttorno al 1120 fu iniziata la costruzione della cattedrale.\nNella diocesi di Link\u00f6ping si celebr\u00f2, nel 1248, il sinodo di Sk\u00e4nninge, presieduto dal legato papale Guglielmo di Modena, dove furono prese importanti decisioni tra cui l'obbligo del celibato per i preti.\nL'ultimo vescovo in comunione con la Santa Sede, Hans Brask, fu costretto all'esilio in Polonia nel 1528, e vi mor\u00ec il 1\u00ba agosto 1538."}
{"id": "3520706", "revid": "508036", "url": "https://it.wikipedia.org/wiki?curid=3520706", "title": "Knut Torbj\u00f8rn Eggen", "text": "Biografia.\nEra il figlio di Nils Arne Eggen. Il 20 febbraio 2012, all'et\u00e0 di 51 anni, \u00e8 stato trovato morto nella sua casa di Moss. Eggen soffriva di ansia, e si suicid\u00f2.\nCarriera.\nGiocatore.\nClub.\nEggen gioc\u00f2 l'intera carriera per il Rosenborg, dal 1979 al 1991. Vinse tre campionati.\nNazionale.\nPartecip\u00f2 ai Giochi della XXIII Olimpiade. Gioc\u00f2 anche 4 partite per la Nazionale maggiore.\nAllenatore.\nEggen inizi\u00f2 la carriera da allenatore con lo Aalesund. Segu\u00ec le orme del padre diventando il tecnico del Moss. Nel 2001, fu scelto come responsabile tecnico del Fredrikstad. Nel 2005, fu scelto come allenatore del club Egil Olsen ed Eggen divent\u00f2 un semplice assistente. Al ritiro di Olsen, per\u00f2, torn\u00f2 ad occupare la sua vecchia posizione.\nA dicembre 2006 lasci\u00f2 la squadra."}
{"id": "3520707", "revid": "4252", "url": "https://it.wikipedia.org/wiki?curid=3520707", "title": "Luigi Beccaria", "text": ""}
{"id": "3520708", "revid": "729019", "url": "https://it.wikipedia.org/wiki?curid=3520708", "title": "Sumner (Mississippi)", "text": "Sumner \u00e8 una citt\u00e0 (\"town\") degli Stati Uniti d'America, capoluogo, insieme a Charleston, della contea di Tallahatchie, nello Stato del Mississippi."}
{"id": "3520711", "revid": "41140397", "url": "https://it.wikipedia.org/wiki?curid=3520711", "title": "Vincenzo Moscatelli", "text": ""}
{"id": "3520712", "revid": "177966", "url": "https://it.wikipedia.org/wiki?curid=3520712", "title": "Castello di Malcesine", "text": ""}
{"id": "3520713", "revid": "729019", "url": "https://it.wikipedia.org/wiki?curid=3520713", "title": "Sumrall", "text": "Sumrall \u00e8 una citt\u00e0 (\"town\") degli Stati Uniti d'America, situata nella contea di Lamar, nello Stato del Mississippi."}
{"id": "3520714", "revid": "1305772", "url": "https://it.wikipedia.org/wiki?curid=3520714", "title": "Antica diocesi di Str\u00e4ngn\u00e4s", "text": "La diocesi di Str\u00e4ngn\u00e4s (in latino: \"Dioecesis Strenginensis\") \u00e8 una sede soppressa della Chiesa cattolica.\nTerritorio.\nLa diocesi comprendeva la contea di Nyk\u00f6ping, la contea di Stoccolma a sud del lago M\u00e4laren e la parte meridionale della contea di \u00d6rebro.\nSede vescovile era la citt\u00e0 di Str\u00e4ngn\u00e4s, dove si trovava la cattedrale.\nStoria.\nUn primo tentativo di evangelizzazione della regione fu compiuto nella prima met\u00e0 del IX secolo da sant'Ansgario, poi arcivescovo di Amburgo-Brema. La missione dur\u00f2 fino al 1066, quando la citt\u00e0 di Bjoerkoe venne distrutta.\nUna nuova missione fu instaurata dal vescovo missionario anglosassone sant'Eskil, che mor\u00ec martire il 12 giugno 1129.\nLa diocesi di Str\u00e4ngn\u00e4s fu eretta attorno al 1129/1130. Primo vescovo fu Gerder, considerato il successore di sant'Eschilo; egli fond\u00f2 una scuola ed un monastero a Str\u00e4ngn\u00e4s.\nOriginariamente suffraganea dell'arcidiocesi di Lund, nel 1164 entr\u00f2 a far parte della provincia ecclesiastica dell'arcidiocesi di Uppsala.\nLa cattedrale, iniziata attorno al 1160, fu consacrata dal vescovo Anund Jonsson nel 1291.\nL'ultimo vescovo in comunione con la Santa Sede, Magnus Sommar, fu deposto nel 1536."}
{"id": "3520715", "revid": "767487", "url": "https://it.wikipedia.org/wiki?curid=3520715", "title": "The Lash of Power", "text": "The Lash of Power \u00e8 un film muto del 1917 diretto da Harry L. Solter (Harry Solter), conosciuto anche con il titolo alternativo \"The Lust of Power\". Fu il penultimo film del regista di Baltimora.\nProduzione.\nIl film fu prodotto dall'Universal Film Manufacturing Company (con il nome Bluebird Photoplays).\nDistribuzione.\nDistribuito dalla Universal Film Manufacturing Company (con il nome Bluebird Photoplays), il film usc\u00ec nelle sale cinematografiche USA il 5 novembre 1917."}
{"id": "3520717", "revid": "729019", "url": "https://it.wikipedia.org/wiki?curid=3520717", "title": "Sunflower (Mississippi)", "text": "Sunflower \u00e8 una citt\u00e0 (\"town\") degli Stati Uniti d'America, situata nella contea di Sunflower, nello Stato del Mississippi."}
{"id": "3520720", "revid": "599013", "url": "https://it.wikipedia.org/wiki?curid=3520720", "title": "Jan Berg", "text": "Biografia.\nAnche i suoi fratelli Odd ed Harry sono stati calciatori professionisti nel Molde, club di cui suo nipote Daniel Berg Hestad detiene il record di presenze.\nCarriera.\nClub.\nBerg inizi\u00f2 la carriera con la maglia del Molde, nel 1982. Vi gioc\u00f2 fino al 1988, anno in cui si trasfer\u00ec all'Elche. Dopo una sola stagione in squadra, pass\u00f2 al Rayo Vallecano, per poi tornare al Molde. Chiuse la carriera nel 1995.\nNazionale.\nBerg gioc\u00f2 23 partite per la . Esord\u00ec il 13 novembre 1982, nella sconfitta per 1-0 contro il ."}
{"id": "3520722", "revid": "347132", "url": "https://it.wikipedia.org/wiki?curid=3520722", "title": "Giovanni Battista Sicheri", "text": "Biografia.\nLa sua famiglia aveva il soprannome di Cangi: per questo egli \u00e8 conosciuto come il poeta Cangio.\nDopo un'adolescenza tranquilla nel paese natio, allora Contea di Tirolo, durante il periodo di noviziato francescano a Trento, il giovane fu preso dal turbine risorgimentale di quegli anni, uscendo dal noviziato per iniziare le sue peregrinazioni fuori dal Tirolo Meridionale, prima a Milano e poi in Svizzera.\nA circa 30 anni si spos\u00f2 dopo aver conosciuto a Milano una giovane, milanese d'adozione, di buona famiglia: Giuseppina Stanovich, che morir\u00e0 qualche anno prima di Giovanni Battista, dopo avergli dato sette figli: Angela, Domenico, Tebano, Cangina, Cesare Antonio Niceforo, Catilina Felice e Francesca Fiordalina.\nDa casa Cangi, sullo spiazzo della Fiera di Stenico (attuale ex American Hotel), la famiglia venne sfrattata nel 1860, in una vicenda narrata nella sua opera \"I Tribunali Giudicariesi\".\nDall'antichit\u00e0 il borgo di Stenico \u00e8 stato sede del castello, del Capitanato vescovile delle Giudicarie nonch\u00e9 importante nodo amministrativo e commerciale, erede di una lunga e illustre vicenda culturale e sociale, come dimostrano le numerose residenze nobiliari o borghesi. In questo centro era molto presente e forte un ceto di borghesia impiegatizia o professionale di sentimenti liberali, apertamente simpatizzante per il movimento risorgimentale e irredentistico.\nLa presenza poi di un importante cospiratore risorgimentale quale Gioacchino Prati (quivi nato nel 1790), uno dei principali patrioti trentini pre-quarantotteschi, animatore tra i primi della Massoneria trentina e lombardo-veneta, non pot\u00e9 che influenzare il giovane Giovanni Battista.\nLetterato, filologo, soprattutto poeta, dotato di spiccata personalit\u00e0 politica, il Sicheri comp\u00ec un ciclo di studi non proprio regolare: ma questo rientrava nel suo carattere e nelle vicende esposte nella sua biografia. A un certo punto segu\u00ec la sua vocazione entrando nell'ordine dei Minori francescani a Trento con il nome di frate Leone: ma prima di divenire frate usc\u00ec dal convento di Rovereto completando gli studi superiori al Ginnasio liceale di Trento. Degli studi universitari umanistici e filologici compiuti a Milano, ben poco \u00e8 dato sapere se non la loro ultimazione: a Milano fu coinvolto in diverse occasioni insurrezionali e patriottiche, entrando nella Massoneria. La repressione dei patrioti da parte del governo austriaco, lo spinsero a trasferirsi in Svizzera, sotto falso nome (Eugenio Sicheri), prima a Bellinzona e poi a Locarno, ove si dedic\u00f2 all'insegnamento come professore di latino e greco.\nDurante una peregrinazione in Francia, nelle Argonne per combattere un'ultima volta al fianco dell'eroe dei due mondi Giuseppe Garibaldi, Giovanni Battista Sicheri si avvicin\u00f2 alle profezie di Nostradamus, ma prima di morire ordin\u00f2 di bruciare il libro di profezie scritto in quel periodo, portando nella tomba ogni segreto e lasciando detto: \u00abI miei libri non li intenderanno che cento anni dopo la mia morte!\u00bb ma confermando per tal via le sue capacit\u00e0 di medium che molti contemporanei gli attribuirono.\nIn questa prospettiva \u00e8 attestata l'esistenza a Stenico di una setta segreta, di stampo appunto massonico, fondata da Giovanni Battista Sicheri durante la sua permanenza in zona: la \u00abscola negra\u00bb.\nIl giovane Sicheri segu\u00ec idealmente il passaggio dei Corpi Franchi del Quarantotto (prima guerra di indipendenza italiana), accanto al fratello pi\u00f9 anziano Francesco, sicuramente attratto dall'ideale nazionale. Pi\u00f9 direttamente Giovanni Battista venne coinvolto nella cospirazione mazziniana del 1863-64, che lo vide alla sbarra per \"illecito arruolamento\", costringendolo alla fuga in Lombardia insieme al fratello Francesco ed a Valeriano Vianini, allora gestore delle Terme di Comano.\nIl coinvolgimento diretto, invece, si attu\u00f2 durante l'invasione del Trentino (Garibaldi - 1866) nel corso della terza guerra di indipendenza italiana, allorquando Giovanni Battista, emigrato a Milano, fu presente con il grado di capitano del Corpo Volontari Italiani ai fatti d'arme dell'assedio del Forte d'Ampola ed alla battaglia di Bezzecca, oltre che alla spedizione nel distretto di Stenico. In questa occasione, dopo il famoso \u00abObbedisco\u00bb, ricevette direttamente da Garibaldi, l'ordine di fomentare un'insurrezione nei suoi paesi, o quantomeno di inscenare un tentativo di rivoluzione che giustificasse la continuazione della campagna. Giovanni Battista e il fratello accompagnarono a Bleggio alcune compagnie di garibaldini travestiti da contadini del posto o in abito civile per confondersi con la popolazione e assaltare la postazione austriaca. Valutata per\u00f2 la situazione sfavorevole e l'inferiorit\u00e0 numerica dovettero abbandonare il proposito.\nIl \"Poeta Cangio\", fuggito dopo la ritirata garibaldina della terza guerra d'indipendenza e ritornato a Stenico, con esemplare spirito irredentistico, accolse l'idea garibaldina della costruzione in Val d'Algone di un forte pensato dallo stesso Generale nella lontana isola di Caprera quale avamposto nella conquista garibaldina del Trentino negli anni Settanta. Qui abit\u00f2 da vero \"Robinson Cruso\u00e8\", assieme alla moglie e ai cinque figli, per sei lunghi anni, dal 1870 al 1876, occupando una posizione strategica, in attesa dell'arrivo di Garibaldi. Il 1876 segn\u00f2 per\u00f2 nell'ambito dell'irredentismo una tappa cruciale, la fine delle speranze dei patrioti e un decisivo giro di vite verso la \"normalizzazione delle terre trentine\".\nVista l'estrema sconfitta dell'idea repubblicana e garibaldina, con la polizia alle calcagna, fugg\u00ec precipitosamente mettendo in salvo la propria famiglia e riparando nell'isola della Maddalena, raggiungendo Garibaldi. Purtroppo, di l\u00ec a poco mor\u00ec la moglie Giuseppina.\nMorta, poco dopo l'arrivo a La Maddalena, la moglie Giuseppina, Giovanni Battista Sicheri visse gli ultimi anni della sua esistenza nella comunit\u00e0 garibaldina, insieme all'\"agricoltore\" Garibaldi, coltivando campi e alberi da frutto ed insegnando.\nLa morte lo colse il 23 novembre 1879 a soli 54 anni, lasciando i cinque figli (Angela e Francesca Fiordalina morirono rispettivamente nel 1863 e nel 1875) alcuni dei quali ancora in tenera et\u00e0. A causa dello smantellamento del cimitero vecchio, dove era sepolto, attualmente di lui non rimangono n\u00e9 la lapide, n\u00e9 il luogo, n\u00e9 i resti.\nLa sua memoria politica e culturale \u00e8 custodita dal Circolo Culturale G.B. Sicheri di Stenico sorto negli scorsi anni ottanta allo scopo di diffondere la conoscenza delle gesta patriottiche e delle opere letterarie dell'illustre concittadino.\nOpere.\nCommedie.\nDenuncia contro l'usura, modo con cui un ricco riesce a togliere il patrimonio agli altri dopo aver prestato denaro a interesse. \u00c8 la storia di una famiglia del Bleggio, costretta a subire l'usura da parte di possidente del luogo, finch\u00e9 il giovane Alessi non si ribella e riesce far condannare l'usuraio dal Tribunale di Stenico. Nella figura del giovane rivoluzionario Alessi si pu\u00f2 intravedere la stessa figura di Giovanni Battista, fieramente avverso a ogni forma di ingiustizia e fiducioso nel trionfo dell'innocenza.\n\u00c8 la storia della sua stessa famiglia di Stenico, costretta a lasciare la sua casa sullo Spiazzo del paese per un prestito contratto con un maggiorente di Stenico, il cui saldo \u00e8 disconosciuto dal Tribunale di Stenico in combutta con il creditore. La tragedia si compie sull'altare del dio profitto e in spregio ad ogni pi\u00f9 elementare norma di corretto vivere civile, rispettoso dei diritti altrui, in quanto l'ingiustizia la fa da padrona assoluta.\nCommedia brillante in tre atti, viene pubblicata come le altre due nel 1860 a Locarno. Il tema \u00e8 interamente legato all'impresa dei Mille di Garibaldi: la famiglia Alari di Reggio Calabria viene coinvolta nella spedizione siciliana per via del figlio Pietro, volontario nella spedizione. Ma anche la moglie Teresa dopo alcune titubanze \u00e8 della partita, e si eclissa dalla sua citt\u00e0 per partecipare all'impresa come crocerossina, mentre l'amico di famiglia Stefano si vendica del commissario Stricca (nomen omen), colpevole tra l'altro di tentato ricatto sessuale verso Teresa, uccidendolo durante le giornate dell'insurrezione reggina pro Garibaldi e i Savoia. La commedia segue passo passo l'avanzata di Garibaldi in Sicilia, da Calatafimi a Palermo, Milazzo e Messina, finch\u00e9 i volontari ritornano a casa. Anche Teresa riappare sulla scena di casa Alari travestita da garibaldina, con la notizia della sconfitta borbonica e l'annuncio della liberazione completa del regno delle Due Sicilie: e il ritorno sulla scena finale di Pietro, creduto morto durante la spedizione dei Mille, conclude trionfalmente la commedia.\nPoemi.\nOscillante tra l'epico e l'idilliaco, l'opera narra le vicende di caccia del giovane Tebano e dei suoi compagni sulle alte montagne delle Alpi, in realt\u00e0 il Gruppo del Brenta. Nelle tre edizioni il titolo presenta leggere modifiche.\nLa caccia \u00e8 probabilmente ambientata nella Val d'Algone (Gruppo Brenta), \u00abvalle interessantissima e diversissima del Brenta\u00bb: le foreste nascondono le fiere, nella valle si scorgono i tumuli degli antichi abitanti, sulle falde corrono i camosci, l'orso si nasconde tra i valloni, i pastori seguono le loro greggi, i cacciatori inseguono le loro prede, orchi e streghe popolano la valle.\nI giorno: la speranza mattutina di una buona giornata di caccia. Martino sbaglia bersaglio, la battuta si conclude con un nulla di fatto.\nII giorno: battuta fortunata di caccia ai camosci.\nIII giorno: gli abitanti fanno un ricco banchetto con dei capretti e un montone. Hanno luogo i giochi pastorali con tiro a segno, prova del braccio di ferro, salita al dosso del Botro.\nIV giorno: nuova battuta di caccia al Castello dei Camosci.\nV giorno: una furiosa tempesta costringe il giovane Tebano a nascondersi in una caverna, dove conosce l'eremita di Algone.\nVI giorno: occupato dalla caccia all'orso, merito della cacciatrice Brunetta che abbatte l'orsa e i due orsacchiotti dopo una furiosa lotta.\nVII giorno: dedicato alla preghiera: l'Italia selvaggia occupata da sette mandrie di animali guidati da bestie feroci e da un drago a sette teste; finalmente dal fango escono gli uomini che allontanano le belve mentre gli animali domestici si trasformano in uomini e donne e l'Italia diviene un paese civile.\nPoemetto \u00abscherzevole\u00bb come dice il sottotitolo, \u00e8 edito a Bellinzona nel 1858 durante il soggiorno svizzero, per i tipi dell'editrice Colombi. Poemetto di un certo respiro, suddiviso in sette canti con strofe composte da ottave in endecasillabi, con rima alternata di stampo ariostesco con stile molto curato. La dedica \u00e8 volutamente autoironica, \u00abAI SONNOLENTI questa Bajucola nell'intendimento di addormentarli colla noja della medesima\u00bb. La dissacrante ironia per le cose troppo serie si esercita in un poema di un certo respiro, addirittura impegnativo incentrato sulle secolari battaglie tra Igiene, la salute, e Nosema, la malattia. Intorno al filo conduttore si vengono ad annodare varie leggende, quella dell'orso di San Romedio, la mitica ipotesi dell'origine delle fonti termali alpine, la mitica citt\u00e0 della salute, che altri non sarebbe che il Kurort dell'Alto Garda."}
{"id": "3520724", "revid": "309289", "url": "https://it.wikipedia.org/wiki?curid=3520724", "title": "Walrus e Kritskoi", "text": ""}
{"id": "3520727", "revid": "729019", "url": "https://it.wikipedia.org/wiki?curid=3520727", "title": "Cotone mak\u00f2", "text": "Il cotone mak\u00f2 \u00e8 una produzione di filato di cotone dell'alto Egitto con lunghezza della fibra tra i 30 mm e i 34 mm destinato alla produzione di tessuti di cotone. Il nome deriva dall'omonima localit\u00e0 egiziana.\nVenne scoperto attorno al 1820 dal francese Louis Alexis Jumel nel giardino di Mello Bey, governatore egiziano che ne aveva importato alcune piante dall'Etiopia. Fu in breve tempo commercializzato e diffuso in tutto il mondo. \u00c8 conosciuto con il nome di Jumel in Francia e di Mahe nel Regno Unito."}
{"id": "3520728", "revid": "287204", "url": "https://it.wikipedia.org/wiki?curid=3520728", "title": "Il secolo finale", "text": "Il secolo finale \u00e8 un saggio scritto da Martin Rees nel 2003 e pubblicato in Italia da Arnoldo Mondadori Editore.\nIl titolo completo originale \u00e8: \"Our Final Hour. A Scientist's Warning: How Terror, Error, and Environmental Disaster Threaten Humankind's Future In This Century - On Earth and Beyond.\"\nSintesi.\nIn questo libro, diviso in 14 capitoli a cui \u00e8 aggiunta una sezione di note finale, Martin Rees tratta scientificamente una serie di argomentazioni relative alla possibilit\u00e0 che la razza umana si estingua entro il XXI secolo e alla parallela probabile estinzione e/o distruzione della vita animale e vegetale.\nTutti gli argomenti vengono esposti con metodo rigorosamente scientifico e sono avvalorati da constatazioni reali relative ai vari comportamenti sociali, politici, militari ed industriali tenuti dell'uomo, quali guerre, terrorismo, esperimenti etc, ma l'autore prende in considerazione anche ipotesi su eventuali catastrofi naturali.\nIl tutto viene trattato con considerazioni evoluzionistiche e storiche, accompagnate dall'analisi della situazione attuale, nonch\u00e9 infine da possibili evoluzioni comportamentali future associate allo sviluppo delle tecnologie della biologia, del nucleare, della fisica, della robotica, dell'informatica, delle attivit\u00e0 spaziali ecc.\nVengono cos\u00ec ipotizzate tutte le pi\u00f9 probabili situazioni e relative possibili complicazioni con molteplici variabili, sempre con analisi ed ipotesi di carattere teorico e scientifico.\nInfine viene presa in considerazione la possibilit\u00e0 che la continuit\u00e0 della vita possa essere garantita da viaggi spaziali e colonizzazioni di altri pianeti, anche con l'ausilio di robot autoreplicanti che possano rendere favorevoli le condizioni di sopravvivenza in ambienti e habitat ostili e non adatti alla vita biologica.\nCapitoli.\nTutti i capitoli tranne che prologo ed epilogo sono introdotti da ulteriori brevi prologhi.\nII - Sfide tecnologiche.\n\"La scienza del ventunesimo secolo potrebbe modificare gli esseri umani, non solo il loro modo di vivere.\"\n\"Una macchina superintelligente potrebbe rivelarsi l'ultima invenzione compiuta dall'uomo.\"\nIII - L'orologio dell'apocalisse - \"\u00c8 stata pura fortuna sopravvivere cos\u00ec a lungo?\".\n\"La guerra fredda ci ha esposto a rischi pi\u00f9 gravi di quanto la maggior parte di noi avrebbe voluto.\"\n\"Il pericolo di una catastrofe nucleare incombe tuttora su di noi, ma i danni che pu\u00f2 portare la nuova scienza sono ancora pi\u00f9 gravi.\"\nIV - I pericoli del nuovo millennio - \" Terrore ed errore\".\n\"Entro vent'anni il bioterrorismo o un bioerrore potrebbero uccidere un milione di persone.\"\n\"Cosa lascia presagire questa prospettiva per i prossimi decenni?\"\nV - Come difendersi.\n\"Quanti pochi individui dotati di capacit\u00e0 tecniche possono minacciare l'intera societ\u00e0 umana, la rinuncia alla privacy pu\u00f2 costituire il prezzo minimo per mantenere la sicurezza.\"\n\"Ma una societ\u00e0 trasparente sarebbe sufficiente a garantire la sicurezza?\"\nVI - Rallentare la scienza?\n\"Le scienze del ventunesimo secolo offrono brillanti prospettive, ma presentano anche un lato oscuro. Le restrizioni etiche alla ricerca o l'abbandono di tecnologie potenzialmente pericolose sono difficili da accettare e pi\u00f9 ancora da attuare.\"\nVII - Calamit\u00e0 naturali - \"Impatti di asteroidi\".\n\"Il rischio di collisioni di grandi asteroidi \u00e8 maggiore di quello di incidenti aerei, ma i pericoli crescenti creati dall'uomo sono molto pi\u00f9 inquietanti di qualsiasi calamit\u00e0 naturale.\"\nVIII - Minacce dell'uomo alla Terra.\n\" I cambiamenti ambientali indotti dall'uomo, ancora poco conosciuti, potrebbero produrre rischi pi\u00f9 gravi delle calamit\u00e0 naturali rappresentate da terremoti, eruzioni vulcaniche e impatti di asteroidi.\"\nIX - Rischi estremi - \"La scommessa di Pascal\".\n\"Non \u00e8 difficile immaginare che alcuni esperimenti potrebbero mettere in pericolo l'intero pianeta. Affinch\u00e9 tali esperimenti siano autorizzati, quanto prossimo allo zero dovrebbe essere il rischio dichiarato?\"\nX - I filosofi dell'apocalisse.\n\"Il pensiero puro \u00e8 in grado di indicare se gli anni dell'umanit\u00e0 sono contati?\"\nXI - Fine della scienza.\n\"\u00c8 possibile che qualche Einstein del futuro superi le attuali teorie di tempo, spazio e micromondo. Ma le scienze olistiche della vita e della complessit\u00e0 presentano misteri che la mente umana non potr\u00e0 mai comprendere del tutto.\"\nXII - Il nostro destino ha un significato cosmico?\n\"Le considerazioni avverse alla comparsa (e sopravvivenza) della vita complessa potrebbero essere talmente tante che la Terra risulta l'unica dimora di intelligenza cosciente nella nostra intera Galassia.\" \" Se cos\u00ec fosse, il nostro destino avrebbe un valore di portata davvero cosmica.\"\nXIII - Oltre la Terra.\n\"Se sonde e robot si diffonderanno in tutto il sistema solare, saranno seguiti da qualche essere umano?\" \"Comunit\u00e0 umane fuori dalla terra, se mai esisteranno, saranno fondate da pionieri individualisti disposti a correre qualsiasi rischio. I viaggi che si spingano oltre al sistema solare sono una prospettiva molto pi\u00f9 remota, postumana.\""}
{"id": "3520732", "revid": "1418004", "url": "https://it.wikipedia.org/wiki?curid=3520732", "title": "Katherine Pancol", "text": "Biografia.\nKatherine Pancol nasce a Casablanca, Marocco ma si sposta in Francia all'et\u00e0 di cinque anni.\nHa studiato letteratura e la sua prima professione \u00e8 stata quella di insegnante di francese e di latino, prima di dedicarsi al giornalismo. Mentre lavorava per Paris-Match e Cosmopolitan, viene notata da un editore che la incoraggia a iniziare la scrittura. Dopo il successo del suo primo romanzo \"Moi d'abord\" nel 1979, la Pancol si trasferisce a New York, dove frequenta lezioni di scrittura creativa e di sceneggiatura alla Columbia University, producendo tre romanzi: \"La barbare\" nel 1981, \"Scarlett, si possible\" e \"Les hommes cruels ne courent pas les rues\".\nGrazie al suo periodo di vita trascorso negli USA, il suo stile diventa ancora pi\u00f9 divertente e pieno di azione e veloce.\nLa Pancol \u00e8 molto interessata alla psicologia umana, e in particolare alle figure delle donne, che nei suoi romanzi sono incredibilmente accurate e ricche di dettagli spesso ombreggiate con umorismo ironico.\nIl suo romanzo \"Gli occhi gialli dei coccodrilli\" (pubblicato nel 2006) \u00e8 stato un enorme successo in Francia, dove ha venduto oltre un milione di copie e ha ricevuto il \"Prix Maison de la Presse\" per la grande distribuzione in Francia. Katherine Pancol \u00e8 stata premiata come \"Miglior autore 2007\" da Gorodets Publishing (Mosca). \"Gli occhi gialli dei coccodrilli\" \u00e8 stato il sesto miglior libro venduto in Francia nel 2008 (Le Figaro Litt\u00e9raire) ed \u00e8 stato tradotto in russo, cinese, ucraino, polacco, italiano, coreano, vietnamita e norvegese.\nKatherine Pancol \u00e8 divorziata e ha due figli adulti. Vive a Parigi, in Francia.\nLavori recenti.\nIl suo ultimo lavoro \u00e8 la trilogia iniziata con \"Gli occhi gialli dei coccodrilli\" (2006), seguito da \"Il valzer lento delle tartarughe\" (2008), che descrive le relazioni tra i membri di una famiglia e in particolare tra due sorelle.\nMolti lettori sono stati in grado di identificarsi con il personaggio principale, Jos\u00e9phine. Questa donna sulla quarantina lotta con un divorzio, problemi economici, una figlia adolescente difficile, una madre tirannica e bassa autostima. Lei si impiglia in una bugia, escogitata con la sorella, e diventa il suo ghost-writer. Mentre lei scopre il suo talento proprio, lotta anche con una mancanza di riconoscimento per il suo lavoro. \u00c8 attraverso queste sfide che Jos\u00e9phine cresce e finalmente scopre chi \u00e8 realmente.\nL'ultimo libro della saga \u00e8 \"Gli scoiattoli di Central Park sono tristi il luned\u00ec\" (2011)\nLa saga di Josephine e la sua famiglia continua in una nuova trilogia, edita in Italia da Bompiani (2014) \"Muchachas 1-2-3\""}
{"id": "3520739", "revid": "729019", "url": "https://it.wikipedia.org/wiki?curid=3520739", "title": "Santoniano", "text": "Nella scala dei tempi geologici, il Santoniano rappresenta il quarto dei sei stadi stratigrafici o et\u00e0 in cui \u00e8 suddiviso il Cretacico superiore, la seconda epoca dell'intero periodo Cretacico.\n\u00c8 compreso tra 85,8 \u00b1 0,7 e 83,5 \u00b1 0,7 milioni di anni fa (Ma), preceduto dal Coniaciano e seguito dal Campaniano.\nDefinizioni stratigrafiche e GSSP.\nLo stadio Santoniano fu definito dal geologo francese Henri Coquand nel 1857. Il suo nome deriva dalla cittadina francese di Saintes, nel dipartimento della Charente Marittima dove sono stati identificati gli affioramenti stratigrafici di riferimento.\nGSSP.\nIl GSSP, il profilo stratigrafico di riferimento della Commissione Internazionale di Stratigrafia, \u00e8 stato formalmente inaugurato il 27 Novembre 2015.\nIl GSSP della base del Santoniano \u00e8 definito nella cava di \"Cantera De Margas\", a sud di Olazagutia, Navarra, in Spagna, a met\u00e0 strada fra Bilbao e Pamplona, alle coordinate 42\u00ba 52\u2032 05.3\u2033 N, 2\u00ba 11\u2032 40\u2033 W.\nLa sezione lungo il lato orientale della cava di Cantera de Margas, ora inutilizzato, \u00e8 composta da ca. 160 m di marne e calcari marnosi che vanno dal Coniaciano medio al Santoniano medio. La parte inferiore, pi\u00f9 marnosa, appartiene al membro de La Barranca della Formazione El Zadorra; la parte superiore alla Formazione Olazagutia.\nIl Limite inferiore del GSSP \u00e8 definito l'evento di comparsa del bivalve inoceramidico Platyceramus undulatoplicatus, e come marker secondario si ha la comparsa del foraminifero planctonico Sigalia carpatica, il quale si trova 7m sotto il primo marker.\nIl limite superiore, nonch\u00e9 base del successivo stadio Campaniano, \u00e8 in corrispondenza dell'estinzione del crinoide \"Marsupites testudinarius\".\nSuddivisioni.\nIl Santoniano \u00e8 a volte ulteriormente suddiviso in tre sottostadi: Inferiore, Medio e Superiore.\nNel dominio Tetide, il Santoniano contiene un'unica biozona ammonitica, quella della \"Placenticeras polyopsis\". Una biostratigrafia basata su bivalvi inoceramidi, nanoplancton e foraminiferi \u00e8 invece pi\u00f9 dettagliata.\nPaleontologia.\nFlora.\nDicotiledoni evolute"}
{"id": "3520747", "revid": "767487", "url": "https://it.wikipedia.org/wiki?curid=3520747", "title": "Quasi quasi", "text": "Quasi quasi \u00e8 un film del 2002 diretto da Gianluca Fumagalli, con Marina Massironi come protagonista.\nTrama.\nPaola \u00e8 un'insegnante vedova che si accompagna al divorziato Ruggero, che la vorrebbe sposare, ma lei non \u00e8 convinta. La donna nasconde un segreto: non \u00e8 affatto vedova da tre anni come credono tutti, ma il marito l'ha lasciata per un altro uomo, Andrea. Il marito un giorno muore davvero e lascia met\u00e0 della casa ad Andrea, cos\u00ec Paola si ritrova a condividere la casa con lui e a cambiare la sua vita. Ruggero, fraintendendo la presenza di Andrea da Paola, crede di essere stato tradito e preso in giro. Paola riesce cos\u00ec a liberarsi del fidanzato, di cui non era innamorata e che le aveva anche mentito: Ruggero \u00e8 s\u00ec divorziato, ma ha un figlio che vive con lui. Non tarder\u00e0 per\u00f2 a consolarsi uscendo prontamente con una collega di Paola. Intanto tra Andrea e Paola si instaura un bel rapporto e lei gi\u00e0 immagina di restare con lui tutta la vita.\nDistribuzione.\nLa pellicola \u00e8 stata distribuita nelle sale cinematografiche a partire dal 29 marzo 2002."}
{"id": "3520748", "revid": "767487", "url": "https://it.wikipedia.org/wiki?curid=3520748", "title": "Gli amori folli", "text": "Gli amori folli (\"Les herbes folles\") \u00e8 un film del 2009 diretto da Alain Resnais.\nCon quest'opera il regista ultraottantenne riceve un premio speciale della giuria al Festival di Cannes 2009, nel quale il film \u00e8 anche stato nominato per la Palma d'oro, andata poi a Il nastro bianco di Michael Haneke.\nTrama.\nMarguerite viene scippata mentre esce da un negozio nel quale aveva appena acquistato un paio di scarpe. Il ladro, dopo essersi tenuto i soldi, getta il portafoglio a terra in un parcheggio di un centro commerciale; l'oggetto viene recuperato da Georges, uomo sulla sessantina sposato con figli.\nDa quel momento Georges si sente attratto da questa donna sconosciuta, comincia a fantasticare su di lei e vorrebbe incontrarla. Dopo aver consegnato il taccuino alla polizia ed aver ricevuto da Marguerite una fredda telefonata di ringraziamento comincer\u00e0 per\u00f2 a compiere gesti piuttosto irrazionali come turbare telefonicamente e con lettere la donna o tagliarle le gomme dell'auto.\nMarguerite, spazientita, si rivolge alla Polizia per segnalare le molestie anche se non vuole sporgere denuncia, dal momento che avverte in Georges un atteggiamento affettuoso anche se esagerato. Conoscer\u00e0 la moglie e li inviter\u00e0 a volare su un piccolo aereo da turismo. Lei infatti ha la passione per il volo e possiede anche un velivolo. Davanti all'entusiasmo di Marguerite, Georges non potr\u00e0 fare altro che accettare questo compromesso."}
{"id": "3520751", "revid": "124808", "url": "https://it.wikipedia.org/wiki?curid=3520751", "title": "Frank Epperson", "text": ""}
{"id": "3520753", "revid": "981123", "url": "https://it.wikipedia.org/wiki?curid=3520753", "title": "Paperboy (rapper)", "text": "Carriera.\nNel 1993 Con la Ruthless di Eazy-E pubblic\u00f2 il singolo Ditty, che raggiunse la classifica annuale degli Hot 100.\nSuccessivamente Ditty fu inserito lo stesso anno nell'album The Nine yards, che ricevette un disco di platino l'11 maggio.\nNel 1995 pubblico l'album The Love Never Dies che presentava uno stile tradizionale e non ebbe la fortuna che ebbe con il primo album.\nFu molto amico di R. Kelly, Eazy-E, Dresta e del beatmaker Rhythm D.\nAlla morte di Eazy-E collabor\u00f2 con Battlecat, che ha arrangiato molte basi del suo album.\nSi ritir\u00f2 nel 1996, quando Tomika Wright Woods, la vedova di Eazy-E, vendette l'etichetta Ruthless alla Epic Records."}
{"id": "3520770", "revid": "466689", "url": "https://it.wikipedia.org/wiki?curid=3520770", "title": "Casa editrice di videogiochi", "text": ""}
{"id": "3520772", "revid": "1305772", "url": "https://it.wikipedia.org/wiki?curid=3520772", "title": "Antica diocesi di V\u00e4ster\u00e5s", "text": "La diocesi di V\u00e4ster\u00e5s (in latino: \"Dioecesis Arosiensis\") \u00e8 una sede soppressa della Chiesa cattolica.\nTerritorio.\nLa diocesi comprendeva la contea di V\u00e4stmanland e parte delle contee di Dalarna e di \u00d6rebro.\nSede vescovile era la citt\u00e0 di V\u00e4ster\u00e5s, dove si trovava la cattedrale.\nStoria.\nLa diocesi fu eretta attorno alla met\u00e0 dell'XI secolo col nome di diocesi di Munktorp. Verso il 1100 la sede vescovile fu trasferita a V\u00e4ster\u00e5s e la diocesi assunse il nuovo nome di V\u00e4ster\u00e5s.\nOriginariamente suffraganea dell'arcidiocesi di Amburgo-Brema, nel 1104 divenne suffraganea di Lund e nel 1164 entr\u00f2 a far parte della provincia ecclesiastica dell'arcidiocesi di Uppsala.\nNel 1134 incorpor\u00f2 parte della diocesi di Sigtuna, eretta attorno al 1060/1066, quando la citt\u00e0 di Sigtuna fu per un certo periodo centro del potere regio.\nL'ultimo vescovo in comunione con la Santa Sede fu Peder M\u00e5nsson, morto nel 1534."}
{"id": "3520775", "revid": "767487", "url": "https://it.wikipedia.org/wiki?curid=3520775", "title": "The Angel of the Slums", "text": "The Angel of the Slums \u00e8 un cortometraggio muto del 1911 diretto da Joseph A. Golden e interpretato da Pearl White. Dorothy Gibson era una modella passata al cinema (qui al suo secondo film). L'anno seguente divent\u00f2 famosissima per essere scampata al naufragio del Titanic.\nProduzione.\nIl film fu prodotto da Siegmund Lubin per la sua compagnia, la Lubin Manufacturing Company.\nDistribuzione.\nDistribuito dalla General Film Company, il film usc\u00ec nelle sale cinematografiche statunitensi il 15 maggio 1911."}
{"id": "3520776", "revid": "729019", "url": "https://it.wikipedia.org/wiki?curid=3520776", "title": "Strada statale 529 dell'Ofanto", "text": "La ex strada statale 529 dell'Ofanto (SS 529), ora \"strada provinciale 143 dell'Ofanto (SP 143)\" e \"strada provinciale ex SS 529 dell'Ofanto (SP ex SS 529)\", \u00e8 una strada provinciale italiana il cui percorso si snoda nella Provincia di Foggia e in parte in Provincia di Potenza.\nPercorso.\nLa strada aveva origine nel centro abitato di Cerignola innestandosi sulla strada statale 16 Adriatica e la allora strada statale 545 Rivolese. In seguito alla costruzione di un tratto in variante della SS 16, l'innesto fu posto pi\u00f9 a nord, lasciando cos\u00ec che l'arteria attraversasse il centro abitato stesso.\nUscita quindi verso sud, dopo pochi km presenta lo svincolo \"Cerignola\" dell'A16 Napoli-Canosa proseguendo oltre fino ad attraversare il fiume Ofanto che segna anche il passaggio dalla Puglia alla Basilicata. Il restante tratto, fino all'innesto con la ex strada statale 93 Appulo-Lucana in localit\u00e0 Gaudiano, pur essendo in territorio lucano \u00e8 sempre stato considerato pugliese sia ai tempi in cui era statale, sia attualmente che la strada risulta provinciale.\nIn seguito al decreto legislativo n. 112 del 1998, dal 2001 la gestione \u00e8 passata dall'ANAS alla Regione Puglia e alla Regione Basilicata, che ha provveduto al trasferimento dell'infrastruttura al demanio della Provincia di Foggia e della Provincia di Potenza per le tratte territorialmente competenti.."}
{"id": "3520777", "revid": "729019", "url": "https://it.wikipedia.org/wiki?curid=3520777", "title": "Igitkin", "text": "Igitkin (in lingua aleutina \"Igitxix\" o \"Egilka\") \u00e8 una piccola isola che fa parte del gruppo delle isole Andreanof, nell'arcipelago delle Aleutine; si trova nel mare di Bering e appartiene all'Alaska (USA).\nIgitkin \u00e8 in mezzo a un gruppo di isole collocate tra Adak e Atka, e si trova 4,8 km a sud-est di Great Sitkin. L'isola \u00e8 lunga 10,8 km ed \u00e8 quasi divisa in due al centro da un istmo largo 1 km.\n\u00c8 stata registrata per la prima volta sulle carte nautiche da Joseph Billings, nel 1790, con il nome aleuta \"Egilka\"."}
{"id": "3520779", "revid": "466689", "url": "https://it.wikipedia.org/wiki?curid=3520779", "title": "Square Electronic Arts", "text": ""}
{"id": "3520782", "revid": "399", "url": "https://it.wikipedia.org/wiki?curid=3520782", "title": "Madonna di Capocolonna", "text": ""}
{"id": "3520784", "revid": "466689", "url": "https://it.wikipedia.org/wiki?curid=3520784", "title": "Square Pictures", "text": ""}
{"id": "3520785", "revid": "729019", "url": "https://it.wikipedia.org/wiki?curid=3520785", "title": "Giovanni Provera", "text": "Biografia.\nNato in Italia, probabilmente a Pavia attorno al 1735/6, Giovanni, marchese di Provera, divenne \"Generalmajor\" il 18 giugno 1789, servendo in Italia durante gli scontri con la prima repubblica francese nel 1794 e 1795. Il 4 marzo 1796 ricevette la promozione a \"Feldmarschalleutnant\" combattendo, il 13 e 14 aprile come comandante dell'esercito austriaco, nella battaglia di Millesimo, dove venne sconfitto e catturato, come gran parte dei suoi uomini, dalle forze di Napoleone Bonaparte. Venne poi liberato in seguito ad uno scambio di prigionieri.\nProvera prese parte al terzo tentativo del generale Alvinczy di liberare Mantova. Il 28 ottobre 1796 si un\u00ec al generale Quosdanovich a Pinzano al Tagliamento, e combatt\u00e9 nella vittoriosa seconda battaglia di Bassano il 6 novembre. Si scontr\u00f2 anche, sempre contro i francesi, a Caldiero il 12 novembre e ad Arcole dal 15 al 17 novembre; in quest'ultima battaglia, venne duramente sconfitto dal francese Andrea Massena perdendo 6 cannoni e 700-800 prigionieri.\nLa sua divisione venne quindi nuovamente assegnata alla liberazione di Mantova nel gennaio 1797, sicch\u00e9 non partecip\u00f2 alla sconfitta austriaca di Rivoli, scontrandosi piuttosto con le avanguardie di Augereau a Bevilacqua l'8 e il 9 gennaio. Fino al 12 del mese rimase poi senza motivo a Legnano, dando cos\u00ec modo ai francesi di inviare uomini a Rivoli. Nella notte tra il 13 e il 14 gennaio attravers\u00f2 l'Adige prima del generale francese Jean-Joseph Guieu, che sconfisse impedendogli di seguirlo. Provera lasci\u00f2 quindi a protezione del ponte 1.500 uomini e 14 cannoni e, col resto delle forze, marci\u00f2 in direzione di Mantova via Cerea, Sanguinetto e Nogara. Napoleone, messo al corrente dei movimenti di Provera, invi\u00f2 ad intercettarlo Augereau, che per\u00f2 non riusc\u00ec nell'impresa. Il 16 gennaio Napoleone respinse il tentativo degli austriaci assediati a Mantova, guidati dal Wurmser, di unirsi a Provera, questo tra l'altro molto inferiore di numero ai francesi. Provera, con la via di fuga tagliata, si arrese assieme a 6.700 soldati.\nSi ritir\u00f2 dalla vita militare il 29 aprile 1797 e mor\u00ec il 5 luglio 1804 a Venezia."}
{"id": "3520788", "revid": "287204", "url": "https://it.wikipedia.org/wiki?curid=3520788", "title": "Gran Premio motociclistico delle Nazioni 1971", "text": "Il Gran Premio motociclistico delle Nazioni fu il penultimo appuntamento del motomondiale 1971.\nSi svolse il 12 settembre 1971 presso l'Autodromo di Monza alla presenza di 40.000 spettatori. Corsero tutte le classi tranne i sidecar.\nGiacomo Agostini si ritir\u00f2 clamorosamente in 350 e 500: a tradirlo problemi meccanici alla sua MV Agusta tre cilindri. Anche il suo compagno di squadra Alberto Pagani si dovette ritirare nella 350 (la nuova MV 350 quattro cilindri, che portava al debutto, si dimostr\u00f2 molto fragile), mentre si rifece vincendo la mezzo litro. La vittoria in 350 and\u00f2 a Jarno Saarinen.\nIn 250 lo svizzero Gyula Marsovszky ottenne la sua prima vittoria iridata; nella successiva gara della 500 cadde a Lesmo fratturandosi l'avanbraccio.\nVittoria per la Morbidelli di Gilberto Parlotti in 125 su \u00c1ngel Nieto. Lo spagnolo fu secondo anche nella gara della 50 (vinta da Jan de Vries).\nIn occasione del GP si svolse anche la prima finale del Campionato Italiano Juniores, vinta da Michele Ancona (MotoBi 175) e Mario Lega (Yamaha 250)."}
{"id": "3520796", "revid": "111373", "url": "https://it.wikipedia.org/wiki?curid=3520796", "title": "Gran Premio motociclistico d'Italia 1971", "text": ""}
{"id": "3520806", "revid": "116264865", "url": "https://it.wikipedia.org/wiki?curid=3520806", "title": "Stadio Tonino Benelli", "text": "Lo stadio Tonino Benelli \u00e8 il principale impianto sportivo della citt\u00e0 di Pesaro.\nL'impianto \u00e8 intitolato ad Antonio Benelli detto \"Tonino\", il pi\u00f9 piccolo dei 6 fratelli Benelli, motociclista pi\u00f9 volte campione italiano scomparso a causa di un incidente stradale.\nStoria.\nL'impianto fu edificato da Romolo Rifelli, imprenditore edile nonch\u00e9 presidente della Vis Pesaro dell'epoca, ed entr\u00f2 in funzione nel 1927, anno in cui la Vis Pesaro spost\u00f2 qui il proprio campo da gioco dal precedente terreno di Baia Flaminia. Inizialmente lo stadio era anche concepito come velodromo, grazie alla presenza della pista che circonda tuttora il campo da gioco.\nIl 3 luglio 1982 ospit\u00f2 il II Superbowl Italiano, vinto dai Rhinos Milano sui Frogs Gallarate col punteggio di 11-0. Nel marzo 2014 vengono effettuati i lavori di ristrutturazione nel settore Gradinata prato che hanno comportato la rimozione delle reti tra campo e spalti, rendendo quindi il settore \"senza barriere\", secondo caso in Italia per la serie D dopo il campo sportivo comunale \"Civitelle\" di Agnone, in Molise.\nStruttura.\nLe tribune sono dislocate su due lati. La \"Nuova tribuna prato\" \u00e8 il settore destinato al tifo organizzato locale. Sul lato opposto sorge una tribuna, in parte scoperta, in parte coperta nella parte centrale, e in parte nuovamente scoperta ma assegnata ai tifosi ospiti. Non sono presenti settori dietro le porte da calcio, ai lati corti del campo."}
{"id": "3520810", "revid": "1305772", "url": "https://it.wikipedia.org/wiki?curid=3520810", "title": "Antica diocesi di V\u00e4xj\u00f6", "text": "La diocesi di V\u00e4xj\u00f6 (in latino: \"Dioecesis Vexionensis\") \u00e8 una sede soppressa della Chiesa cattolica.\nTerritorio.\nLa diocesi comprendeva la contea di Kronoberg e parte di quella di J\u00f6nk\u00f6ping.\nSede vescovile era la citt\u00e0 di V\u00e4xj\u00f6, dove si trovava la cattedrale di San Giovanni Battista e di San Sigfrido.\nStoria.\nLa diocesi fu eretta nella prima met\u00e0 dell'XI secolo, quando l'apostolo della Svezia, san Sigfrido evangelizz\u00f2 queste terre. La missione del santo anglosassone per\u00f2 sub\u00ec una battuta d'arresto dopo la sua morte, e fu solo con le armi che il re danese Sigurd Jorsalafarer impose il cristianesimo nello Sm\u00e5land dopo il 1126.\nPrimo vescovo documentato \u00e8 Stenar, vissuto verso la fine del XII secolo.\nOriginariamente suffraganea dell'arcidiocesi di Amburgo-Brema, nel 1104 divenne suffraganea di Lund e nel 1164 entr\u00f2 a far parte della provincia ecclesiastica dell'arcidiocesi di Uppsala.\nL'ultimo vescovo in comunione con la Santa Sede fu Ingemar Petri, deceduto il 4 ottobre 1530."}
{"id": "3520811", "revid": "729019", "url": "https://it.wikipedia.org/wiki?curid=3520811", "title": "Chugul", "text": "Chugul (in lingua aleutina \"Tshugulla\", \"Tchougoul\" \"Tchougoulak\") \u00e8 una piccola isola che fa parte del gruppo delle isole Andreanof, nell'arcipelago delle Aleutine; si trova nel mare di Bering e appartiene all'Alaska (USA).\nChugul \u00e8 in mezzo a un gruppo di isole collocate tra Adak e Atka, e si trova a sud-est di Igitkin e a ovest di Tagalak.\n\u00c8 stata registrata nel 1790 da Joseph Billings con il nome aleuta \"Tshugulla \" e con le varianti \"Tchougoul\" e \"Tchougoulak\" dal capitano Litke."}
{"id": "3520812", "revid": "228587", "url": "https://it.wikipedia.org/wiki?curid=3520812", "title": "Campionati europei di pugilato dilettanti 1996", "text": "I Campionati europei di pugilato dilettanti maschili 1996 si sono tenuti a Vejle, Danimarca, dal 30 marzo al 7 aprile 1996. \u00c8 stata la 31\u00aa edizione della competizione biennale organizzata dall'EABA. 304 pugili da 35 Paesi hanno partecipato alla competizione."}
{"id": "3520813", "revid": "767487", "url": "https://it.wikipedia.org/wiki?curid=3520813", "title": "Morva", "text": "La morva, nota anche come farcino, \u00e8 una malattia infettiva e contagiosa degli equini a decorso cronico, trasmissibile all'uomo, una malattia estremamente rara solitamente ad esito infausto.\nProbabilmente fu la malattia che Omero nell'Iliade identifica con il morbo acheo .\nEziologia.\n\u00c8 causata dal batterio \"Burkholderia mallei\".\nClinica.\nSegni e sintomi.\nLa morva ha incubazione di 3-5 giorni; provoca arrossamento e ulcerazione nel punto d'ingresso (frequente cute e mucosa nasale), con ingrossamento linfoghiandolare, brividi, malessere, nausea, vomito, dolori specialmente articolari; poi noduli metastatici prima duri, poi molli che si ulcerano in profondit\u00e0 (tendini e ossa), linfangiti, adeniti, edema facciale, pustole alle mucose nasali e orali con evoluzione in ulcere, diarrea, epatosplenomegalia, broncopolmonite.\nEsami di laboratorio e strumentali.\nLa diagnosi dell'infezione si ha con l'isolamento colturale del batterio o con l'inoculazione del materiale biologico sospetto in una cavia."}
{"id": "3520825", "revid": "132266", "url": "https://it.wikipedia.org/wiki?curid=3520825", "title": "Christovam da Gama", "text": ""}
{"id": "3520827", "revid": "1543377", "url": "https://it.wikipedia.org/wiki?curid=3520827", "title": "Energy manager", "text": "L'energy manager \u00e8 una figura professionale \u2013 in Italia collegata a un obbligo di legge per i grandi consumatori \u2013 che vede tra i propri compiti principali l'analisi, il monitoraggio e l'ottimizzazione dell'uso dell'energia delle imprese e degli enti, pubblici o privati, consentendo cos\u00ec di conseguire benefici economici, energetici, ambientali e legati alla produzione di beni e servizi. Negli ultimi anni il ruolo dell'energy manager \u00e8 cresciuto, andandosi a integrare con l'acquisto di combustibili e vettori energetici (elettricit\u00e0, gas naturale, etc.), l'adozione della metodologia LCCA (\"life cycle cost analysis\") per l'acquisto di prodotti e servizi, la gestione di contratti a prestazioni garantite (EPC), l'integrazione della gestione delle risorse con il core business dell'impresa o dell'ente, la definizione e gestione di campagne informative e di sensibilizzazione rivolte al personale. L'energy manager assume inoltre un ruolo chiave nel sistema di gestione dell'energia, per le organizzazioni certificate .\nDescrizione.\nLa figura dell'energy manager nasce negli USA ai tempi della prima crisi petrolifera del 1973. In Italia \u00e8 stata istituzionalizzata gi\u00e0 dalla legge 308/1982, ma \u00e8 con la legge 9 gennaio 1991 n. 10 (art. 19) che l'energy manager trova un nuovo e pi\u00f9 forte impulso. Viene infatti introdotto il \"Responsabile per la conservazione e l'uso razionale dell'energia\" (pi\u00f9 comunemente appellato energy manager), obbligatorio per le realt\u00e0 industriali caratterizzate da consumi superiori ai 10.000 tep/anno e per le realt\u00e0 del settore civile, terziario e trasporti che presentino una soglia di consumo superiore a 1.000 tep/anno. \nSi tratta di un profilo di alto livello, con competenze manageriali, tecniche, economico-finanziarie, legislative e di comunicazione che supporta i decisori aziendali nelle politiche e nelle azioni collegate all'energia. La figura dell'energy manager \u00e8 fondamentale per supportare le imprese nell'attuare politiche di riduzione dei consumi energetici \u2013 e dunque dei costi \u2013 e nel tenere conto in modo efficiente dell'energia in tutte le fasi della produzione o della gestione degli edifici.\nRelativamente ai compiti affidati dalla legge all'energy manager, questo \u00e8 quanto prescrive l'art. 19 della legge 10/1991 al comma 3: \"\"I responsabili per la conservazione e l'uso razionale dell'energia individuano le azioni, gli interventi, le procedure e quanto altro necessario per promuovere l'uso razionale dell'energia, assicurano la predisposizione di bilanci energetici In funzione anche dei parametri economici e degli usi energetici finali, predispongono i dati energetici di cui al comma 2\" [ossia i dati comunicati all'atto della nomina]\".\nLa nomina di legge \u00e8 annuale e va inviata entro il 30 aprile alla FIRE \u2013 \"Federazione italiana per l'uso razionale dell'energia\" \u2013 che gestisce istituzionalmente le nomine degli energy manager ai sensi della legge 10/1991 e pubblica annualmente l'elenco degli energy manager nominati. Nel 2014 sono state 1.532 le nomine di energy manager da parte di soggetti obbligati e 656 quelle da parte di soggetti non obbligati. La mancata nomina, oltre ad essere sanzionabile, impedisce l'accesso diretto allo schema dei certificati bianchi, ai sensi del D.M. 28 dicembre 2012. \nGli energy manager nominati possono essere dipendenti (opzioni di gran lunga pi\u00f9 comune per le grandi imprese) o consulenti esterni (opzione pi\u00f9 comune per soggetti di media e piccola dimensione, dove \u00e8 pi\u00f9 difficile trovare in organico persone con le competenze richieste). Nel primo caso \u00e8 preferibile che venga nominato un dirigente. Da questo punto di vista, la possibilit\u00e0 di incidere efficacemente sulle scelte aziendali pu\u00f2 essere preferibile nelle grandi realt\u00e0 alle competenze tecniche (che comunque saranno in possesso di altre persone all'interno dell'organizzazione). Al diminuire della dimensione aziendale l'energy manager tende invece a configurarsi di pi\u00f9 come un esperto in gestione dell'energia (EGE), certificabile in accordo alla norma UNI CEI 11339. Negli Enti locali \u00e8 opportuno che la funzione di energy manager sia riconosciuta attraverso un'apposita delibera di giunta, al fine di garantire un ruolo pi\u00f9 trasversale e una maggiore capacit\u00e0 di operare in collaborazione con i diversi assessorati. \u00c8 comunque possibile procedere con una nomina direttoriale, nel qual caso la funzione risulta generalmente pi\u00f9 limitata.\nLa presenza di nomine da parte di soggetti non obbligati testimonia che l'energy manager \u00e8 un ruolo che ha senso anche al di fuori del contesto delineato dalla legge 10/1991. In particolare l'energy manager, nominato o meno, pu\u00f2 rivelarsi utile in tutte le imprese e gli enti che presentino un elevato impatto del costo dell'energia sui costi di produzione di beni e servizi. Nel contesto produttivo italiano, caratterizzato prevalentemente da piccole e medie imprese, c'\u00e8 spazio per consulenti \u2013 oltrech\u00e9 per altri operatori, come le ESCO \u2013 che supportino le imprese nel razionalizzare i propri consumi attraverso interventi di eliminazione degli sprechi energetici e di utilizzo di tecnologie pi\u00f9 performanti, che consentano alle imprese di risparmiare energia e denaro nel tempo. Sono numerosi i progetti presentabili con indicatori economici (VAN, tempo di ritorno dell'investimento, TIR) congruenti con le scelte di investimento tipiche.\nEnergy manager ed esperto in gestione dell'energia.\nUna domanda in aumento, con la crescita del numero di EGE certificati, \u00e8 relativa alla differenza fra questa figura e l'energy manager. Conviene precisare che l'energy manager \u00e8 un ruolo, mentre l'EGE \u00e8 una qualifica rilasciata a un esperto in energy management. L'EGE \u00e8 stato introdotto per fornire al mercato dei servizi energetici un percorso di certificazione di parte terza che consenta di offrire garanzie in merito alle competenze e all'esperienza degli esperti in gestione dell'energia. \nCi\u00f2 premesso, la figura dell'energy manager e quella dell'esperto in gestione dell'energia possono coincidere, come descritto di seguito \"(1),\" ma pu\u00f2 verificarsi anche il caso in cui un energy manager non sia un EGE \"(2)\" e il caso in cui un EGE non sia energy manager \"(3)\".\n\"1)\" Un energy manager pu\u00f2 essere al contempo un EGE. \u00c8 una condizione auspicabile in diversi casi, in quanto in generale un energy manager dovrebbe avere requisiti tali da soddisfare quanto richiesto dalla norma UNI CEI 11339, indipendentemente dal fatto che intenda certificarsi o meno. Ci sono comunque delle situazioni, specie nelle grandi organizzazioni, in cui l'energy manager \u00e8 bene che sia un manager di alto livello per poter cos\u00ec incidere in modo efficace sulle scelte aziendali. In tali casi le caratteristiche dell'EGE \u00e8 pi\u00f9 probabile che le abbiano i collaboratori.\n\"2)\" Un energy manager pu\u00f2 non essere un EGE. Ai fini dell'adempimento all'art. 19 della Legge 10/91 non sono previsti obblighi su corsi da seguire, esami da sostenere, certificazioni da ottenere. Un energy manager pu\u00f2 essere nominato a prescindere dal fatto che abbia o meno le caratteristiche previste dal D.Lgs. 115/08 e dalla norma UNI CEI 11339.\nDal luglio 2016 i soggetti con energy manager nominato che vorranno accedere al meccanismo dei certificati bianchi, o continuare a beneficiarne se gi\u00e0 attivi, dovranno far s\u00ec che l'energy manager nominato sia un soggetto certificato da parte terza ai sensi della norma UNI CEI 11339, come previsto dall'art. 12 del D.Lgs. 102/14. Inoltre un energy manager di una grande impresa o di un'impresa energivora che sia al contempo EGE (obbligatoriamente certificato dal luglio 2016) avr\u00e0 la possibilit\u00e0 di condurre direttamente le diagnosi previste dall'art. 8 del D.Lgs. 102/14.\n\"3)\" Un EGE pu\u00f2 non essere un energy manager, in quanto l'aderenza ai requisiti previsti dallo schema di certificazione e accreditamento per la conformit\u00e0 alla norma UNI CEI 11339:2009 pu\u00f2 essere rispettata anche al di fuori della nomina dell'energy manager. \u00c8 ad esempio il caso di un libero professionista che abbia condotto studi di fattibilit\u00e0 e diagnosi e seguito direttamente richieste di incentivi per interventi connessi all'uso razionale dell'energia, o quello ad esempio di un tecnico esperto di efficientamento e manutenzione in un particolare settore (civile o industriale) che abbia seguito direttamente la realizzazione di interventi di efficientamento energetico e fonti rinnovabili e proceduto alla manutenzione ottimale degli stessi.\nRuolo dell'energy manager.\nL'energy manager, come suggerisce il termine, \u00e8 la figura che ha il compito di gestire ci\u00f2 che riguarda l'energia all'interno di un'azienda, un ente pubblico, o pi\u00f9 in generale un'organizzazione, verificando i consumi, ottimizzandoli e promuovendo interventi mirati all'efficienza energetica e all'uso di fonti rinnovabili. \nQuesto si traduce in un ruolo differente a seconda delle caratteristiche dimensionali della struttura considerata:\nNell'ultimo caso si tratta pi\u00f9 propriamente di un energy auditor che non di un energy manager, mancando la parte di gestione. Anche nel secondo caso la parte gestionale sar\u00e0 limitata, seppure presente (e.g. la contabilit\u00e0 energetica e la predisposizione di studi di fattibilit\u00e0 sono in genere compiti del professionista, ma difficilmente un consulente potr\u00e0 interferire sulle procedure interne aziendali), ma pu\u00f2 aver senso parlare di energy manager.\nIl primo caso \u00e8 l'unico in cui non \u00e8 teoricamente necessario che l'energy manager sia un tecnico, in quanto deve essere essenzialmente un manager di alto livello, supportato da bravi specialisti, in grado di influire efficacemente sulle politiche energetiche aziendali. Vista la natura da addetti ai lavori degli aspetti energetici, per\u00f2, un profilo tecnico pu\u00f2 essere preferibile anche in questa circostanza.\nL'energy manager, dunque, verifica i consumi, attraverso audit ad hoc o, se disponibili, tramite i report prodotti da sistemi di telegestione, telecontrollo e automazione. Si preoccupa quindi di ottimizzare i consumi attraverso la corretta regolazione degli impianti e il loro utilizzo appropriato dal punto di vista energetico, di promuovere comportamenti da parte dei dipendenti e/o degli occupanti della struttura energeticamente consapevoli e di proporre investimenti migliorativi, possibilmente in grado di migliorare i processi produttivi o le performance dei servizi collegati.\nUn'altra funzione che spesso riguarda l'energy manager \u00e8 quella degli acquisti di energia elettrica e altri vettori energetici. In questo caso si tratta di ridurre i costi di acquisto, eventualmente promuovendo la corretta gestione dei carichi elettrici in modo da evitare punte di potenza che comportino costi maggiori.\nFra le opzioni meno diffuse, ma utili, vi \u00e8 la possibilit\u00e0 di collaborare con l'ufficio acquisti per promuovere procedure che promuovano i cosiddetti acquisti verdi (green procurement) e l'acquisto di macchinari caratterizzati da bassi consumi energetici e dunque bassi costi di gestione (life cycle cost analysis \u2013 LCCA).\nFra le maggiori difficolt\u00e0 si possono citare:\nPer poter essere affrontati al meglio, il primo punto richiede soprattutto qualit\u00e0 personali mentre il secondo il coinvolgimento e l'impegno dei vertici aziendali, che devono creare le condizioni affinch\u00e9 l'energy manager possa operare al meglio e trovi la necessaria collaborazione. Un modo per rispondere a questo \u00e8 dotarsi di un sistema di gestione dell'energia, se possibile certificato ISO 50001.\nFatte le somme, l'energy manager ideale \u00e8 una figura che deve avere solide basi di energetica, valutazione degli investimenti e legislazione e mercati, unite possibilmente a doti comunicative; un mix non banale e conseguibile solo nel tempo, attraverso l'esperienza e un aggiornamento continuo.\nCompiti dell'energy manager.\nVolendo dettagliare il ruolo dell'energy manager riferendosi alle azioni tipiche, si pu\u00f2 considerare il seguente elenco:\nQueste attivit\u00e0 si possono integrare con quelle previste all'interno di un sistema di gestione dell'energia . In tale contesto l'energy manager si pu\u00f2 configurare come responsabile della direzione o, in alcuni casi, come responsabile del gruppo di gestione dell'energia (energy team). Un sistema di gestione dell'energia consente all'energy manager di dispiegare al massimo le proprie potenzialit\u00e0, in quanto la sua azione viene ad inquadrarsi in una politica aziendale chiara, con obiettivi e target specifici e definiti, e con un piano di azione dettagliato e che assicura la collaborazione delle diverse funzioni aziendali (aspetto fondamentale per un tema trasversale quale quello energetico).\nSettori principali di intervento.\nGli energy manager sono attivi nei diversi macro settori: agricoltura, industria, trasporti e terziario. \nFra i soggetti obbligati, il settore con il maggiore numero di nominati (dati FIRE 2014) \u00e8 l'industria, con 576 energy manager (395 nel manifatturiero). Seguono il terziario con 379 nomine, i trasporti con 306, la P.A. con 148, i servizi energetici con 65 e l'agricoltura con 58. \nIn termini di consumi complessivamente coperti, le prime 25 attivit\u00e0 in graduatoria sono le seguenti: \nEvoluzione del ruolo.\nL'evoluzione del ruolo dell'energy manager passa per la capacit\u00e0 di coniugare di pi\u00f9 la risorsa energetica con il core business (vedere in proposito gli spunti bibliografici di Dahlgren e Crittenden). Oggi il tema dell'efficienza energetica \u00e8 prevalentemente visto come risparmio energetico. Indubbiamente un tema importante, ma limitato se si pensa a quanto si pu\u00f2 ottenere sfruttando l'uso intelligente dell'energia \u2013 insieme a quello delle altre risorse \u2013 per ridurre i rischi della produzione, migliorare l'O&amp;M, aumentare la qualit\u00e0 di prodotti e servizi o, in altre parole, rafforzare la value proposition dell'impresa. Questo richiede una funzione di energy management che metta insieme competenze gestionali, manageriali, energetiche, ambientali e regolatorie, oltrech\u00e9 capacit\u00e0 di comunicare temi tecnici a figure non tecniche. Tale trasformazione pu\u00f2 avvenire a livello di energy manager e consulenti, ma richiede, per essere efficace, una corrispondente crescita della gestione aziendale, che oggi caratterizza i leader di mercato. Le imprese, che oggi cominciano ad affiancare le diagnosi energetiche a una prima sensibilizzazione, dovranno crescere adottando nel tempo sistemi di gestione dell'energia, che stimoleranno un cambiamento diffuso dei comportamenti e delle attitudini a tutti i livelli aziendali, fino a sfociare dopo alcuni anni nell'integrazione dell'uso efficiente dell'energia in tutti i livelli di scelta aziendale. Allora sar\u00e0 normale ottimizzare le risorse usate (energia, acqua, materiali, rifiuti, etc.) in un'ottica di ciclo di vita dei prodotti e servizi, e non solo in relazione ai consumi interni all'impresa."}
{"id": "3520828", "revid": "1310927", "url": "https://it.wikipedia.org/wiki?curid=3520828", "title": "Alexandru Schwartz", "text": ""}
{"id": "3520829", "revid": "216401", "url": "https://it.wikipedia.org/wiki?curid=3520829", "title": "XV Giochi delle Isole", "text": ""}
{"id": "3520831", "revid": "132266", "url": "https://it.wikipedia.org/wiki?curid=3520831", "title": "Cristovam da Gama", "text": ""}
{"id": "3520832", "revid": "216401", "url": "https://it.wikipedia.org/wiki?curid=3520832", "title": "XIV Giochi delle Isole", "text": ""}
{"id": "3520835", "revid": "19933", "url": "https://it.wikipedia.org/wiki?curid=3520835", "title": "S\u00e1ndor Schwartz", "text": ""}
{"id": "3520838", "revid": "47767", "url": "https://it.wikipedia.org/wiki?curid=3520838", "title": "Achillina", "text": ""}
{"id": "3520844", "revid": "767487", "url": "https://it.wikipedia.org/wiki?curid=3520844", "title": "Vasile Deheleanu", "text": ""}
{"id": "3520846", "revid": "767487", "url": "https://it.wikipedia.org/wiki?curid=3520846", "title": "Joy of Cooking", "text": "Joy of Cooking \u00e8 stato un gruppo musicale statunitense di folk-rock formatosi a Berkeley, vicino a San Francisco, California nel 1967.\nStoria.\nIl gruppo era capeggiato da due ragazze, la pianista Toni Brown e la chitarrista Terry Garthwaite (conosciuta anche come Ruby Green). [avid Garthwaite, fratello di Terry, vi suonava il basso. Il tastierista Stevie Roseman sostitu\u00ec Toni Brown per un certo periodo e i bassisti Happy Smith e poi Jeff Neighbor rimpiazzarono David Garthwaite al basso.\nMemorabili furono i loro concerti al Troubadour e al Roxy di Los Angeles, dove proponevano del bluegrass affiancati talvolta da altri artisti come Gene Clark e Gib Guilbeau, ma gli album non erano all'altezza delle loro esibizioni dal vivo.\nLa musica era un misto di sensibilit\u00e0 \"hippy\" con basi blues e folk, e i testi spesso riflettevano temi femministi o ambientali.\nIl gruppo registr\u00f2 tre album per la Capitol Records. Brown e Garthwaite poi intrapresero una carriera solista e pubblicarono anche un album come duo.\nNel 2007 \u00e8 uscita una raccolta di materiale inedito intitolata \"Back to Your Heart\", contenente registrazioni dal vivo e in studio risalenti al periodo 1968-1972."}
{"id": "3520847", "revid": "1543377", "url": "https://it.wikipedia.org/wiki?curid=3520847", "title": "Dama di Galera", "text": "La Dama di Galera \u00e8 una statua femminile in alabastro, realizzato nel VII secolo a.C. e che rappresenta probabilmente la dea Astarte . \u00c8 conservata presso il Museo archeologico nazionale di Spagna di Madrid.\nLa statuetta \u00e8 stata trovata nel 1916 a Galera, una cittadina spagnola una volta chiamata \"Tutugi\", che ora si trova nella provincia di Granada. Nelle vicinanze, a \"Cerro del Real\", vi \u00e8 la Necropoli di Tutugi iberica, un importante sito archeologico con vari tipi di tombe. Il tipo pi\u00f9 comune di tomba \u00e8 costituito da una camera rettangolare coperta da un tumulo circolare, raggiungibile attraverso un lungo corridoio. In queste tombe sono stati rinvenuti vasi greci ed iberici, ornamenti, armi, mobili e figure di terracotta e alabastro, databili tra il VII ed il III secolo a.C.\nLa \"Dama\" \u00e8 di probabile origine fenicia. \u00c8 seduta tra due sfingi e tiene con le mani una ciotola; il liquido viene versato da due fori dei suoi seni. I suoi capelli e il costume mostrano influenze egizie, ma la forma ricorda anche statue della Mesopotamia. Si ritiene che possa essere stata usata come un oggetto sacro da diverse generazioni, prima di essere sepolta come dono funerario."}
{"id": "3520851", "revid": "47767", "url": "https://it.wikipedia.org/wiki?curid=3520851", "title": "Ahill\u00e9sz", "text": ""}
{"id": "3520852", "revid": "47767", "url": "https://it.wikipedia.org/wiki?curid=3520852", "title": "Achillesz", "text": ""}
{"id": "3520853", "revid": "47767", "url": "https://it.wikipedia.org/wiki?curid=3520853", "title": "Aquiles", "text": ""}
{"id": "3520854", "revid": "47767", "url": "https://it.wikipedia.org/wiki?curid=3520854", "title": "Aquileo", "text": ""}
{"id": "3520856", "revid": "1543377", "url": "https://it.wikipedia.org/wiki?curid=3520856", "title": "Istv\u00e1n Klimek", "text": ""}
{"id": "3520859", "revid": "767487", "url": "https://it.wikipedia.org/wiki?curid=3520859", "title": "Adalbert P\u00fcll\u00f6ck", "text": ""}
{"id": "3520860", "revid": "262045", "url": "https://it.wikipedia.org/wiki?curid=3520860", "title": "ME (rete televisiva)", "text": ""}
{"id": "3520864", "revid": "486946", "url": "https://it.wikipedia.org/wiki?curid=3520864", "title": "Topolino d'oro", "text": ""}
{"id": "3520865", "revid": "1310927", "url": "https://it.wikipedia.org/wiki?curid=3520865", "title": "Football Club Graffin Vla\u0161im", "text": "L'FC Graffin Vla\u0161im \u00e8 una societ\u00e0 calcistica ceca con sede nella citt\u00e0 di Vla\u0161im. Oggi milita nella Druh\u00e1 Liga, la seconda divisione ceca."}
{"id": "3520871", "revid": "1442080", "url": "https://it.wikipedia.org/wiki?curid=3520871", "title": "Romanian Open 1994 - Doppio", "text": "Il doppio del torneo di tennis Romanian Open 1994, facente parte dell'ATP Tour, ha avuto come vincitori Wayne Arthurs e Simon Youl che hanno battuto in finale Jordi Arrese e Jos\u00e9 Antonio Pepe Conde 6-4, 6-4."}
{"id": "3520874", "revid": "599013", "url": "https://it.wikipedia.org/wiki?curid=3520874", "title": "Guszt\u00e1v Juh\u00e1sz", "text": ""}
{"id": "3520878", "revid": "287204", "url": "https://it.wikipedia.org/wiki?curid=3520878", "title": "ATP Bordeaux 1994 - Doppio", "text": "Il doppio del torneo di tennis ATP Bordeaux 1994, facente parte dell'ATP Tour, ha avuto come vincitori Olivier Dela\u00eetre e Guy Forget che hanno battuto in finale Diego Nargiso e Guillaume Raoux 6-2, 2-6, 7-5."}
{"id": "3520879", "revid": "599013", "url": "https://it.wikipedia.org/wiki?curid=3520879", "title": "Alexandru S\u0103vulescu", "text": ""}
{"id": "3520880", "revid": "287204", "url": "https://it.wikipedia.org/wiki?curid=3520880", "title": "Alexandru Savulescu", "text": ""}
{"id": "3520884", "revid": "767487", "url": "https://it.wikipedia.org/wiki?curid=3520884", "title": "J\u00f3zsef Moravetz", "text": ""}
{"id": "3520888", "revid": "767487", "url": "https://it.wikipedia.org/wiki?curid=3520888", "title": "Alexandru Cuedan", "text": ""}
{"id": "3520891", "revid": "1442080", "url": "https://it.wikipedia.org/wiki?curid=3520891", "title": "Colombia Open 1994 - Doppio", "text": "Il doppio del torneo di tennis Colombia Open 1994, facente parte dell'ATP Tour, ha avuto come vincitori Mark Knowles e Daniel Nestor che hanno battuto in finale Luke Jensen e Murphy Jensen 6-4, 7-6."}
{"id": "3520894", "revid": "4252", "url": "https://it.wikipedia.org/wiki?curid=3520894", "title": "Peter Pig", "text": ""}
{"id": "3520903", "revid": "767487", "url": "https://it.wikipedia.org/wiki?curid=3520903", "title": "Zhao Kuo", "text": "Figlio del pi\u00f9 famoso Zhao She, fu il generale dell'esercito dello stato di Zhao durante l'epica battaglia di Changping, tra i regni di Qin e Zhao.\nLa battaglia di Changping.\nSeguendo gli ordini del re Xiaowen di Zhao, Zhao Kuo fu mandato sul campo di battaglia a sostituire il generale precedente, il famoso Lian Po. Il re, sotto le influenze di alcuni cortigiani (molti dei quali corrotti dagli emissari nel nemico stato di Qin) e non tenendo conto dei consigli del suo ministro pi\u00f9 importante, Lin Xiangru, si dichiar\u00f2 insoddisfatto della strategia difensiva di Lian: durante i suoi anni di comando, il generale aveva fatto costruire un accampamento e dei fortini, rimanendovi dentro incurante delle esche e dei tentativi nemici di far scendere l'esercito in battaglia. Dopo diversi anni di temporeggiamento, il re di Zhao iniziava a credere che fosse giunto il momento di un'azione decisiva.\nLa leggenda vuole che, appena il re chiam\u00f2 in battaglia Zhao Kuo, la madre di quest'ultimo corse alla corte a raccontare una storia: un giorno, mentre Zhao She ed il figlio parlavano di tattiche militari e giocavano a scacchi, la donna si trov\u00f2 sorpresa di notare che Zhao Kuo riusciva a battere il pi\u00f9 esperto padre di volta in volta. Tuttavia, Zhao She non si lasci\u00f2 impressionare, adducendo come spiegazione: \"Il ragazzo tratta la battaglia come una partita di scacchi; i suoi uomini sono meri pedoni che possono essere sacrificati secondo la volont\u00e0 del generale. Tutte le sue tattiche si basano sui libri che legge, quindi egli non ha idea di come sia la guerra reale! Non potrebbe mai comandare un esercito\".\nCi\u00f2 nonostante, il suo racconto fu ignorato dal re. Dall'altro lato del campo di battaglia, quando Bai Qi sent\u00ec la notizia del cambiamento di generale, rise e disse ai suoi uomini che la battaglia era ormai vinta. Quando il re di Qin sent\u00ec la notizia, concesse immediatamente a tutta la popolazione delle provincie vicine un titolo nobiliare, ordin\u00f2 inoltre ad ogni uomo al di sopra dei 15 anni di assistere la causa del regno di Qin.\nAvendo il controllo del pi\u00f9 ampio esercito mai posseduto da Zhao, che contava circa 400.000 uomini, Zhao Kuo decise di attaccare le fortezze Qin, sicuro della sua superiorit\u00e0 numerica. Inizialmente l'offensiva sembrava raggiungere il risultato sperato: molte fortezze Qin caddero e sembrava che Bai Qi stesse per ammettere la sconfitta. Alla prospettiva di ci\u00f2, Zhao Kuo divenne altezzoso e compiacente.\nSenza che le truppe Zhao se ne accorgessero, tuttavia, Bai Qi aveva finto di proposito una ritirata per far s\u00ec di circondare ed annientare l'esercito nemico. L'esperto generale aveva pensato che, per sconfiggere l'ampio esercito nemico, il miglior metodo sarebbe stato quello di intrappolarlo e farlo lentamente morire di fame. Il tempismo, oltretutto, era perfetto, con l'esercito Zhao comandato dall'aggressivo Zhao Kuo, che non riusciva a vedere la sconfitta oltre la vittoria. Zhao Kuo cadde in pieno nella trappola di Bai Qi, il quale sped\u00ec i propri cavalieri d'\u00e9lite a prendere la poco difesa fortezza di Changping. L'esercito Zhao si trovava ora circondato, senza via di fuga, in un'area molto piccola.\nLa fine di Zhao Kuo.\nIn assenza di provviste di cibo e acqua, l'esercito di Zhao Kuo inizi\u00f2 lentamente a morire di sete e di fame. Dopo aver resistito per quasi un mese, un disperato Zhao Kuo ordin\u00f2 infine la resa generale. Tuttavia, era gi\u00e0 troppo tardi. Le forze Qin a questo punto avevano superato in numero l'esercito Zhao, ne risult\u00f2 un massacro generale quando le indebolite schiere di Zhao furono sterminate dalle truppe nemiche. Lo stesso Zhao Kuo mor\u00ec colpito dalle frecce degli arcieri Qin.\nDopo la sconfitta dell'esercito di Zhao Kuo, Bai Qi ordin\u00f2 l'esecuzione dei soldati Zhao rimasti, presumibilmente seppellendoli vivi."}
{"id": "3520904", "revid": "729019", "url": "https://it.wikipedia.org/wiki?curid=3520904", "title": "Strada statale 528 della Foresta Umbra", "text": "La ex strada statale 528 della Foresta Umbra (SS 528), ora \"strada provinciale 144 della Foresta Umbra (SP 144)\", \u00e8 una strada provinciale italiana che prende il nome dall'omonima riserva naturale che attraversa.\nPercorso.\nLa strada ha origine dalla strada statale 89 Garganica nei pressi di Valazzo, contrada di San Menaio, posta in posizione elevata sul resto della frazione. Il percorso presenta un primo tratto particolarmente tortuoso, a causa del dislivello che viene colmato per avvicinarsi a Vico del Gargano. Al termine di una serie di tornanti c'\u00e8 l'innesto della strada statale 693 dei Laghi di Lesina e Varano, arteria fondamentale nel raggiungimento delle localit\u00e0 pi\u00f9 estreme del Gargano: questo fa s\u00ec che il tratto appena descritto sia strategico nel periodo estivo per gli spostamenti dei vacanzieri diretti verso le localit\u00e0 di Peschici e Vieste.\nSuperato quest'incrocio, la strada raggiunge Vico del Gargano, uscendo dal quale e proseguendo in direzione sud-est, si addentra nella Riserva naturale Foresta Umbra. Poco prima dell'incrocio con la SP 52 bis con la quale \u00e8 possibile raggiungere Vieste evitando il tratto litoraneo, \u00e8 presente il Distaccamento Jacotentente dell'Aeronautica Militare.\nLa strada prosegue quindi verso sud e dopo 46\u00a0km termina il proprio percorso innestandosi sulla strada statale 272 di San Giovanni Rotondo, ai piedi di Monte Sant'Angelo.\nIn seguito al decreto legislativo n. 112 del 1998, dal 2001 la gestione \u00e8 passata dall'ANAS alla Regione Puglia, che ha provveduto al trasferimento dell'infrastruttura al demanio della Provincia di Foggia."}
{"id": "3520905", "revid": "262457", "url": "https://it.wikipedia.org/wiki?curid=3520905", "title": "\u0100ryabha\u1e6da", "text": ""}
{"id": "3520906", "revid": "974924", "url": "https://it.wikipedia.org/wiki?curid=3520906", "title": "Eobaatar", "text": "Eobaatar \u00e8 un genere di mammiferi estinti appartenenti all'ordine dei Multituberculata, famiglia Eobaataridae. I resti fossili provengono dal Cretaceo inferiore di Europa e Asia. Questi erbivori vissero durante l'era Mesozoica, conosciuta anche come \"l'era dei dinosauri\". Furono tra i rappresentanti pi\u00f9 evoluti del sottordine informale dei \"Plagiaulacida\".\nSpecie.\nEobaatar magnus.\nQuesta specie venne classificata da Kielan-Jaworowska , Dashzeveg e Trofimov nel 1987. Iresti consistono in un frammento di mandibola con denti rinvenuta negli strati della formazione H\u00f6\u00f6v\u00f6r presso Guchin Us, in Mongolia.\nIl suo teschio aveva una lunghezza approssimativa di tre centimetri.\nEobaatar hispanicus.\nFu classificata da G. Hahn e R. Hahn nel 1992. I fossili scoperti consistono in un singolo dente ritrovato negli strati databili all'Hauteriviano - Barremiano (Cretaceo inferiore) di Galve, in Spagna.\nEobaatar pajaronensis.\nfu classificata da R. Hahn e G. Hahn nel 2001. I resti furono scoperti negli strati risalenti al Barremiano di Pi\u00e9 Pajar\u00f3n, nella regione di Cuenca. in Spagna.\nEobaatar clemensi.\nClassificato da Sweetman nel 2009, e basato su due m1 e un I3 tentativamente assegnato a \"E. clemensi\". Il nome si deve in onore del Professor William A. Clemens, un paleontologo che studi\u00f2 i fossili di mammiferi del sud dell'Inghilterra. I suoi resti sono stati rinvenuti nelle Formazioni dell'Isola di Wight risalenti al Cretaceo inferiore.\nEtimologia.\nIl nome \"Eobaatar\" (dal Greco \"\u1f20\u03ce\u03c2\"= alba e dal Mongolo \"baatar\"= eroe) letteralmente significa \"eroe dell'alba\".\nTassonomia.\nSottoclasse \u2020Allotheria "}
{"id": "3520910", "revid": "287204", "url": "https://it.wikipedia.org/wiki?curid=3520910", "title": "Eobaatar magnus", "text": ""}
{"id": "3520911", "revid": "974924", "url": "https://it.wikipedia.org/wiki?curid=3520911", "title": "Nokerbaatar", "text": "Nokerbaatar \u00e8 un genere di mammiferi estinti appartenenti all'ordine dei Multituberculata, famiglia Eobaataridae. I resti fossili provengono dal Cretaceo inferiore Asia. Furono tra i rappresentanti pi\u00f9 evoluti del sottordine informale dei \"Plagiaulacida\".\nLa especie tipo, \"Nokerbaatar minor\", fue descrita originalmente como una nueva especie de \"Eobaatar\", \"E. minor\", por Kielan-Jaworowska , Dashzeveg e Trofimov nel 1987, dai resti rinvenuti nel medesimo sito della Mongolia, risalente all'Aptiano o all'Albiano. Il cranio misurava circa due centimetri. Un estudio posterior de Lopatin y Averianov (2021) encontr\u00f3 que era gen\u00e9ricamente distinto de la especie tipo \"Eobaatar\"."}
{"id": "3520912", "revid": "287204", "url": "https://it.wikipedia.org/wiki?curid=3520912", "title": "Eobaatar hispanicus", "text": ""}
{"id": "3520913", "revid": "1442080", "url": "https://it.wikipedia.org/wiki?curid=3520913", "title": "Marie-Claire Blais", "text": "Biografia.\nFu educata nella scuola di un convento e all'Universit\u00e9 Laval, dove incontr\u00f2 Jeanne Lapointe e padre Georges L\u00e9vesque, che la incoraggiarono a scrivere e, nel 1959, a pubblicare il suo primo romanzo, \"La bella bestia\" (La Belle B\u00eate).\nIl suo romanzo fu salutato dalla critica, ma anche criticato per il suo aspetto immorale. Dotato di una violenza e di un linguaggio volgare per l'epoca in Qu\u00e9bec, la sua trama lascer\u00e0 segni indelebili nella mente di molti suoi lettori.\nDa allora scrisse oltre 20 romanzi, numerose raccolte di poesie e anche articoli di giornale. Molte sue opere sono state tradotte in molte lingue, tra cui inglese e cinese, e tre di esse sono state adattate per il grande schermo: \"Une Saison dans la vie d'Emmanuel\" (da Claude Weisz, 1973), \"La Belle B\u00eate\" (da Karim Hussain, 1976) e \"Le Sourd dans la ville\" (da Mireille Dansereau, 1987).\nNel 1963, la Blais si trasfer\u00ec negli Stati Uniti d'America, dove si aggiudic\u00f2 due borse di studio Guggenheim. In Massachusetts conobbe l'artista americana Mary Meigs, con cui s\u00ec trasfer\u00ec a Cape Cod. Nel 1975 la coppia fece ritorno in Qu\u00e9bec, pur mantenendo una casa a Key West, in Florida.\nNel 2005 istitu\u00ec il \"Prix litt\u00e9raire Qu\u00e9bec-France Marie-Claire-Blais\", riservato ad autori esordienti francesi.\nMor\u00ec \u00e8 morta nella sua casa di Key West il 30 novembre 2021."}
{"id": "3520914", "revid": "287204", "url": "https://it.wikipedia.org/wiki?curid=3520914", "title": "Eobaatar pajaronensis", "text": ""}
{"id": "3520917", "revid": "92723", "url": "https://it.wikipedia.org/wiki?curid=3520917", "title": "Antica diocesi di \u00c5bo", "text": "La diocesi di \u00c5bo (in latino: \"Dioecesis Aboensis\") \u00e8 una sede soppressa della Chiesa cattolica.\nTerritorio.\nLa diocesi comprendeva la parte meridionale dell'attuale Finlandia. Il territorio della diocesi si form\u00f2 gradualmente mano a mano che progredivano le conquiste svedesi in terra finnica, fino alla Carelia.\nSede vescovile era la citt\u00e0 di \u00c5bo o Turku, dove si trovava la cattedrale della Beata Vergine Maria e Sant'Enrico.\nStoria.\nLa diocesi fu eretta verso la met\u00e0 del XII secolo, dopo le conquiste militari svedesi che imposero nel Paese la religione cristiana. Al seguito delle truppe svedesi c'era il missionario inglese Enrico, arcivescovo di Uppsala, che inizi\u00f2 l'opera di evangelizzazione del popolo finlandese; \u00e8 considerato il primo vescovo ed il patrono della Finlandia.\nLa sede episcopale fu posta inizialmente a Nausis; attorno al 1250 fu trasferita a R\u00e4nt\u00e4m\u00e4ki e verso il 1300, all'epoca del vescovo Maunu (Magnus), ad \u00c5bo. Fin dalla sua fondazione, la diocesi dipendeva dalla provincia ecclesiastica dell'arcidiocesi di Uppsala.\nIl vescovo Maunu (1293-1308) gett\u00f2 le fondamenta della cattedrale di \u00c5bo; incendiata dai russi nel 1318, fu restaurata ed arricchita di cappelle, altari e preziose suppellettili dal vescovo Maunu Tavast (1412-1450); distrutta da un altro incendio nel 1429, fu ricostruita nei successivi trent'anni.\nIl capitolo della cattedrale fu istituito nel 1266 con solo quattro membri, portati a sei dal vescovo Benedetto (1322-1338) e a dieci da Maunu Tavast. Il vescovo Konrad Bitz (1460-1489) impose ai membri del capitolo l'obbligo di risiedere ad \u00c5bo, mentre Maunu S\u00e4rkilahti (1489-1500) l'obbligo del pranzo in comune. Il vescovo Benedetto introdusse i Domenicani nella citt\u00e0 episcopale.\nIl celibato sacerdotale era uno dei pi\u00f9 grandi problemi della Chiesa finlandese. Gi\u00e0 il concilio provinciale di Skenning, in Svezia, nel 1248, aveva rinnovato quest'obbligo per la Svezia e la Finlandia, ma evidentemente la normativa non era tra le pi\u00f9 rispettate. Nel 1352 il vescovo sant'Hemming pubblic\u00f2 gli statuti diocesani dove, oltre ad una serie di normative di carattere liturgico, viet\u00f2 ai preti di riconoscere i figli avuti da concubine e di allevarli nella canonica, allo scopo di preservare i beni ecclesiastici.\nIl vescovo Maunu Tavast (Magnus Olai) si distinse soprattutto per la sua attenzione agli aspetti liturgici e cerimoniali; edific\u00f2 nella cattedrale una cappella dedicata al Santissimo Sacramento, dove organizz\u00f2 un servizio ininterrotto di celebrazioni eucaristiche, ogni giorno; istitu\u00ec varie confraternite; fond\u00f2 il monastero delle brigidine.\nMolti dei vescovi di \u00c5bo del XIV e XV secolo erano persone di profonda cultura e preparazione intellettuale, formati nelle maggiori universit\u00e0 dell'epoca. Nel 1488 il vescovo Konrad Bitz fece stampare a Lubecca il \"Missale Aboense\", la prima opera a stampa per il pubblico nordico.\nL'ultimo vescovo in comunione con la Santa Sede fu Arvid Kurki, deceduto per naufragio il 22 luglio 1522 mentre era in fuga dalla Finlandia. Il capitolo della cattedrale, che sopravvisse fino al 1642, continu\u00f2 ad eleggere vescovi, che non furono mai riconosciuti da Roma per la loro adesione alla fede luterana. La separazione formale con la Chiesa cattolica si consum\u00f2 nel 1554, quando il re eman\u00f2 un editto che vietava ai vescovi di richiedere la conferma papale."}
{"id": "3520920", "revid": "1543377", "url": "https://it.wikipedia.org/wiki?curid=3520920", "title": "Tori di Costitx", "text": "I Tori di Costitx sono tre teste di toro in bronzo, ritrovate nel 1894 a Costitx nel santuario di \"Predio de Son Corr\u00f3\" associato a un insediamento talaiotico. Il santuario era costituito da uno spazio rettangolare con abside; all'interno vi erano colonne decorate che forse servivano a sostenere le teste di bronzo.\nIn base alle loro dimensioni le tre teste vengono chiamate \"maggiore\", \"media\" e \"minore\".\nFurono realizzati con la tecnica della fusione a cera persa; le orecchie e le corna furono fusi separatamente e uniti successivamente alle teste. I dettagli delle sopracciglia, degli occhi e dei peli della fronte furono realizzati a freddo tramite incisioni di scalpello. Per gli occhi fu usata pasta di vetro. Le tre teste sono state interpretate come divinit\u00e0.\nOra le teste sono conservate presso il Museo archeologico nazionale di Spagna di Madrid ed insieme costituiscono il \"Conjunto 587\" del museo."}
{"id": "3520923", "revid": "83531", "url": "https://it.wikipedia.org/wiki?curid=3520923", "title": "Altenhof (Meclemburgo-Pomerania Anteriore)", "text": "Altenhof \u00e8 un comune del Meclemburgo-Pomerania Anteriore, in Germania.\nAppartiene al circondario della Seenplatte del Meclemburgo ed \u00e8 parte della comunit\u00e0 amministrativa (\"Amt\") di R\u00f6bel-M\u00fcritz."}
{"id": "3520927", "revid": "83531", "url": "https://it.wikipedia.org/wiki?curid=3520927", "title": "Bollewick", "text": "Bollewick \u00e8 un comune del Meclemburgo-Pomerania Anteriore, in Germania.\nAppartiene al circondario della Seenplatte del Meclemburgo ed \u00e8 parte della comunit\u00e0 amministrativa (\"Amt\") di R\u00f6bel-M\u00fcritz."}
