{"id": "3595813", "revid": "92723", "url": "https://it.wikipedia.org/wiki?curid=3595813", "title": "Liberty a Milano", "text": "Il \"Liberty\" a Milano si diffuse tra i primi anni del Novecento e lo scoppio della prima guerra mondiale. Nel capoluogo lombardo lo stile trov\u00f2, grazie allo stretto legame con la rampante borghesia industriale dell'epoca, un fertile terreno per un rapido sviluppo che lo vide spaziare dalle influenze dell'\"Art Nouveau\" floreale francese allo \"Jugendstil\" tedesco e all'eclettismo.\nInquadramento storico e caratteristiche generali.\nCon l'Esposizione nazionale del 1881, a vent'anni dall'Unit\u00e0 della nazione, la citt\u00e0 di Milano si consacr\u00f2 definitivamente come il principale polo industriale italiano. La citt\u00e0 vide la formazione di una nuova classe borghese emergente legata all'industria e al commercio e formata da capimastri, possidenti e imprenditori che in pochi decenni avrebbe affiancato in agiatezza e importanza l'antica nobilt\u00e0 cittadina.\nAll'inizio del XX secolo quindi la classe borghese, ormai divenuta padrona della vita sociale ed economica della citt\u00e0, trov\u00f2 nello stile \"Liberty\", novit\u00e0 proveniente dalla Francia e introdotta in Italia nell'Esposizione di Torino del 1902, il proprio specifico \"status symbol\" e l'occasione per mostrare la propria potenza e nello stesso tempo sottolineare il netto distacco dalla classe nobiliare e dalle sue dimore neoclassiche e barocche: questo legame quasi esclusivo fra la nuova classe dominante e il nuovo stile architettonico e il netto distacco dai modelli architettonici della \"vecchia\" classe aristocratica appaiono quanto mai evidenti quando si osservi che, mentre la nuova borghesia innalzava dimore \"\u00e0 la page\" seguendo i nuovi dettami del \"Liberty\", nello stesso periodo le tradizionali e pi\u00f9 conservatrici committenze legate al vecchio mondo finanziario ed ecclesiastico \u2013 su tutte spiccano le nuove sedi bancarie nella zona di piazza Cordusio \u2013 rimanevano invece legate all'ormai decadente e pi\u00f9 conservatore stile eclettico in voga nell'Ottocento.\nA dare un'ulteriore spinta allo sviluppo del \"Liberty\" fu l'Esposizione internazionale milanese del 1906 che vide nascere in stile decine di padiglioni nella sede della mostra e costruzioni pubbliche e no che l'esposizione contribu\u00ec a erigere, decretando cos\u00ec la definitiva consacrazione del \"Liberty\" a stile artistico dominante. Sebbene molto articolata e differenziata, l'esperienza \"Liberty\" milanese mostra nel suo complesso alcuni punti e novit\u00e0 comuni: ricorrente \u00e8 la decorazione dell'edificio, in ferro battuto o cemento decorativo, a tema floreale o del mondo animale; mentre a livello strutturale si segnala l'uso del calcestruzzo armato. Comune \u00e8 invece il ricorso alla pittura sulle pareti degli edifici, spesso con piastrelle in ceramica, e di cariatidi ed erme mutuate dall'architettura dei palazzi nobiliari milanesi. Al contrario, nonostante un ricchissimo campionario di arti applicate \"Liberty\" sviluppatesi in citt\u00e0, l'architettura e la decorazione d'interni stentarono a uniformarsi al nuovo stile e salvo rari episodi furono comunque dominati da stilemi tardo eclettici.\nRaggiunto il suo culmine nel 1906, il \"Liberty\" milanese vide le prime contaminazioni con l'architettura eclettica, che divennero sempre pi\u00f9 forti fino agli anni della prima guerra mondiale, dopo i quali il \"Liberty\" sopravvisse solo in piccole influenze nell'edilizia minore, mentre il gusto della borghesia industriale conflu\u00ec spontaneamente verso l'\"art d\u00e9co\".\nEdilizia privata.\nLa stagione milanese dello stile \"Liberty\" fu inaugurata con la costruzione di palazzo Castiglioni terminata nel 1903 su progetto di Giuseppe Sommaruga, successivamente tra i maggiori interpreti del modernismo in Italia. Il palazzo, decorato con sculture in cemento a tema floreale e composizioni in ferro battuto tipiche del nuovo stile, si distacca dall'\"Art Nouveau\" classica per le forme monumentali e l'uso di elementi classici come i putti, mutuati dai vicini palazzi nobiliari in cui dominano le forme neoclassiche. Il palazzo, considerato tra i pi\u00f9 alti esempi di \"Liberty\" italiano ed eretto in una delle pi\u00f9 eleganti e nobili vie di Milano, rimarca ancora pi\u00f9 nettamente lo \"status\" della nuova classe borghese e introduce prepotentemente in citt\u00e0 l'uso del cemento come elemento scultoreo. Il \u00absegnale di rottura\u00bb lanciato alla vecchia classe dirigente fu ancor pi\u00f9 forte grazie all'inserimento ai lati dell'ingresso di due statue raffiguranti due donne nude ritratte in pose decisamente audaci: esse suscitarono grande scandalo al punto che il palazzo venne ribattezzato dai milanesi \"la ca' di ciapp\" (la casa delle chiappe, con preciso riferimento al posteriore nudo delle due donne raffigurate) e l'architetto fu costretto a rimuoverle e trasferirle nell'allora periferica villa Faccanoni, ottimo esempio di villa suburbana \"Liberty\" progettata sempre dal Sommaruga e in cui vengono ripresi le sculture di putti e il motivo delle finestre a colonna dell'ultimo piano di palazzo Castiglioni.\nAltro interprete di primo piano nel \"Liberty\" milanese fu Giovanni Battista Bossi che ha nella casa Galimberti la sua pi\u00f9 celebre opera: il palazzo presenta una ricchissima decorazione della facciata con piastrelle in ceramica dipinte con forme umane ed elementi vegetali con elaborati contrasti cromatici. Degni di nota sono anche i balconi decorati realizzati in cemento o i balconcini a baldacchino in ferro battuto. A pochi metri di distanza si trova la Casa Guazzoni, sempre del Bossi, che pur conservando lo stile tipicamente floreale della facciata presenta una decorazione completamente incentrata sulla scultura con elaborati apparati di putti, figure femminili e forme vegetali realizzati sempre in cemento e ferro battuto con balconi sovrapposti. Lo stesso architetto realizz\u00f2 infine casa Alessio, pi\u00f9 simile allo stile della Secessione viennese con le sue rigide geometrie e la fascia verticale in corrispondenza dell'ingresso.\nEsempio quanto mai raro di autocommittenza fu casa Campanini, progettata dall'architetto e imprenditore edile Alfredo Campanini come propria abitazione nel 1904. La composizione della facciata mostra a livello generale una forte ispirazione al lavoro del Sommaruga, in particolare per le sculture di figure femminili all'ingresso, omaggio esplicito al portale del palazzo Castiglioni. Il classico portone d'ingresso in legno \u00e8 qui sostituito con un cancello in ferro battuto a motivi vegetali, stesso motivo dei balconi, realizzato da Alessandro Mazzucotelli: sempre suoi sono altri elementi decorativi in ferro battuto che, unitamente agli affreschi e vetrate colorate, costituiscono una decorazione interna tipicamente \"Liberty\" senza traccia di influenze eclettiche, cosa non comune in molte altre architetture coeve cittadine.\nSlegata dalla logica di creazione di nuove zone di abitazione dedicata alla classe borghese, casa Ferrario sorse a partire dal 1902 su progetto di Ernesto Pirovano in via Spadari, una delle vie pi\u00f9 centrali e antiche di Milano. Le notoriet\u00e0 di questo palazzo, di impianto ancora sostanzialmente tradizionale e relativamente sobrio negli altri elementi, \u00e8 dovuta alle decorazioni in ferro battuto dei balconi sovrapposti con motivi a spirale e decorazione floreale con mensole a forma di grifone, anche in questo caso realizzate dal Mazzucotelli, considerato tra i maggiori artisti del ferro battuto in Italia.\nContrapposto al filone floreale del \"Liberty\" milanese capeggiato dal Sommaruga si possono citare la casa Donzelli di Ulisse Stacchini, dove nonostante le chiare influenze del maestro Sommaruga si nota una composizione con linee austere tipiche del \"Liberty\" di area tedesca, e la casa Agostoni dove alcuni elementi tipici del \"Liberty\" come il tema naturale e la scultura in cemento vengono affiancati a un'impostazione della facciata tipicamente ottocentesca e a elementi classicheggianti come bassorilievi.\nAssieme alle abitazioni per l'alta borghesia sorsero a Milano un gran numero di abitazioni in stile \"Liberty\" per la piccola e media classe borghese. La costruzione di questi edifici, non potendo disporre di investimenti elevati, utilizz\u00f2 decorazioni con ceramiche e statue industriali in cemento eseguite in serie, decorazioni in ferro battuto pi\u00f9 semplici e una particolare attenzione alla riduzione degli spazi comuni non strettamente necessari: esempi di questo tipo di committenza sono casa Dugnani e casa Biraghi, in cui spiccano le maioliche a tema floreale realizzate in serie dalla Richard Ginori.\nUn filone particolare dell'edilizia borghese sono gli edifici deputati a uso misto abitazione/attivit\u00e0 industriale o commerciale: si pu\u00f2 citare per esempio casa Laugier, costruita per la famiglia valdostana Laugier per ospitare oltre alla abitazione la farmacia di famiglia. Il palazzo fu progettato dall'architetto Antonio Tagliaferri in forme ispirate all\"'Art Nouveau\" viennese e ricorre a tutte le tipiche decorazioni, seppur in maniera bilanciata, tipiche del \"Liberty\" italiano come formelle, cemento e ferro battuto a comporre forme derivate dal regno animale e vegetale. La decorazione \u00e8 tuttavia pi\u00f9 sobria e ricorre a mattoni in cotto tipici del rinascimento lombardo tipico della via.\nDi puro uso commerciale furono i Magazzini Contratti costruiti nel 1903 su progetto di Luigi Broggi: l'utilizzo dell'allora innovativo cemento armato permise la realizzazione della struttura portante in semplici colonne e di conseguenza le ampie vetrate con parapetti in ferro battuto che caratterizzano il palazzo. Del tutto simile sono i Magazzini Bonomi, anch'essi realizzati con ampie finestre, balconi in ferro battuto e colonnine in ghisa. Oltre alla tipologia commerciale si trovano anche edifici un tempo adibiti a fabbrica: bench\u00e9 meno comuni che in provincia e per gran parte demoliti per lasciare spazio a edifici residenziali, tra questi si possono citare l'ex ditta Gondrand e l'ex ditta Cusini di Cesare Mazzocchi, in cui vengono riproposte le linee \"Liberty\" e i finestroni dei Magazzini Contratti in maniera pi\u00f9 sobria a coniugare le esigenze estetiche con quelle di contenimento dei costi di un edificio industriale.\nSi possono infine citare opere dedicate ad altre attivit\u00e0 terziarie: tra i pi\u00f9 celebri esempi si possono citare la facciata dell'ex hotel Trianon caratterizzata da elaboratissime decorazioni con finestroni e putti che lasciano trasparire pesanti influenze neobarocche, stile pi\u00f9 tardi ripreso in casa Tosi di Alfredo Campanini. Da segnalare infine l'ex cinema Dumont, realizzato con decorazioni floreali e destinato a ospitare un cinematografo, fu tra i primi edifici in Italia progettati appositamente per tale scopo.\nEdilizia popolare e pubblica e il \"Liberty\" minore.\nLa grande crescita industriale della citt\u00e0 di Milano ebbe come conseguenza, oltre alla costruzione di elaborate e raffinate dimore borghesi, il costante afflusso migratorio in citt\u00e0 di masse di lavoratori prevalentemente appartenenti al proletariato: nel 1901 quasi il 60%, circa persone, della popolazione milanese apparteneva alla classe operaia. Da un lato la crescente necessit\u00e0 di abitazioni a prezzi calmierati per le classi meno abbienti, dall'altro l'occasione dell'Esposizione internazionale che si sarebbe tenuta in citt\u00e0 nel 1906, suggerirono alle autorit\u00e0 cittadine di redigere uno dei primi piani articolati di edilizia popolare della citt\u00e0.\nFu in quest'occasione che venne realizzato in via Solari il Primo quartiere popolare della Societ\u00e0 Umanitaria su progetto dell'architetto Giovanni Broglio: tra le prime realizzazioni di edilizia sociale della citt\u00e0, oltre che una delle prime applicazioni del modernismo nell'edilizia popolare, il progetto prevedeva undici edifici su quattro piani, per un totale di 240 unit\u00e0 abitative dotate di bagni privati con acqua potabile e destinate ad accogliere complessivamente un migliaio di persone. La pigione massima per gli appartamenti pi\u00f9 grandi era di 100 lire mensili (poco meno di 350 euro attualizzati al 2006). Il progetto ovviamente non poteva presentare le elaborate e costose decorazioni delle case \"Liberty\" borghesi, pertanto il Broglio adott\u00f2 elementi decorativi realizzati in serie industrialmente: talvolta si ricorre al termine \"Liberty minore\" nel definire questo stile che, a fronte di una possibilit\u00e0 di spesa decisamente minore, consentiva comunque una decorazione architettonica diffusa e omogenea, seppur non troppo elaborata. Nel 1909 segu\u00ec un Secondo quartiere popolare della Societ\u00e0 Umanitaria gemello del primo, con 214 appartamenti e sempre del Broglio, dove le decorazioni in serie risentono di una chiara deriva verso il d\u00e9co.\nAltro esempio di edilizia popolare nello stesso periodo fu il quartiere Ripamonti, sebbene al contrario del caso precedente la decorazione sia quasi nulla eccezion fatta per gli elementi in ferro battuto. In generale, tra il 1905 e il 1912 la quota di superficie dedicata a interventi di edilizia popolare fu di poco superiore al 6% del totale, numero che a dispetto della frequenza con cui il problema veniva discusso non contribu\u00ec a migliorare sensibilmente la questione degli alloggi per le famiglie meno abbienti. Intervento ancora di tipo differente fu la realizzazione del primo nucleo del villaggio dei Giornalisti, fondato nei primi anni del 1900 da una cooperativa di appartenenti al mondo della pubblicistica, che aveva come obiettivo la costruzione di alloggi dedicati alla piccola borghesia, esclusa dai piani di edilizia popolare ma non abbastanza abbiente da permettersi lussuosi palazzi \"Liberty\" nel centro. Il risultato fu la costruzione di villette in uno stile \"Liberty\" a met\u00e0 tra il ricco stile dell'alta borghesia e la semplicit\u00e0 degli alloggi popolari.\nNon dedicato all'abitazione ma pur sempre di uso pubblico fu il nuovo mercato ortofrutticolo milanese realizzato a partire dal 1908. Dell'antico complesso, oggi per gran parte convertito in parco, rimane l'edificio chiamato comunemente palazzina Liberty con ampie vetrate con ferro battuto e decorazione in piastrelle di ceramica della ditta Gregori.\nL'esposizione internazionale del 1906.\nNel 1906 Milano ospit\u00f2 l'edizione dell'esposizione internazionale dedicata al mondo dei trasporti in occasione dell'inaugurazione del traforo del Sempione. Oltre alle novit\u00e0 di tipo tecnologico, l'esposizione fu il banco di prova definitivo e un'eccezionale occasione per mostrare il nuovo stile modernista. Tra i vari padiglioni tecnologici furono infatti inserite tappe meno tecniche per attirare un pubblico pi\u00f9 numeroso, tra cui padiglioni dedicati alle belle arti che dovevano servire come vetrina per i progressi mostrati in campo artistico dall'Italia. Tra le varie opere scomparse si segnalano l'ingresso che riproduceva in forme \"Liberty\" l'ingresso del traforo del Sempione e la stazione ferroviaria costruita sul luogo dell'esposizione per l'evento realizzata in ghisa, ferri battuti e ampie vetrate.\nDei 225 edifici progettati per l'occasione, gran parte vengono eretti in stile \"Liberty\", specie i padiglioni espositivi per gran parte progettati dal giovane architetto toscano Orsino Bongi. Alla fine dell'esposizione la quasi totalit\u00e0 dei padiglioni fu demolita, eccezion fatta per il padiglione dedicato alla piscicoltura, successivamente adibito ad acquario cittadino. L'edificio, progettato dall'architetto Sebastiano Locati, fu costruito per ospitare una nuova attrazione in campo scientifico, costituendo un'inedita tipologia che si discostava da edificio commerciali, residenziali o religiosi. Il mondo sottomarino funse da perfetta ispirazione per l'edificio \"Liberty\": fregi e ceramiche rappresentanti la vita sottomarina e sculture di animali marini sono disposte sulla parete esterna del complesso di forma circolare. All'ingresso \u00e8 infine presente una fontana con Nettuno e un ippopotamo.\nScultura.\nAccanto alla tradizionale scultura in marmo e pietra, il \"Liberty\" port\u00f2 a un grande sviluppo della scultura in ferro battuto e in cemento.\nIl ferro battuto trov\u00f2 il suo migliore interprete in Alessandro Mazzucotelli, il quale port\u00f2 la lavorazione di questo materiale da semplice elemento decorativo a vera e propria arte. Capolavoro milanese del Mazzucotelli \u00e8 sicuramente il cosiddetto \"Cancello delle farfalle\" di casa Moneta, opera che racchiude tutti gli stilemi della declinazione ambrosiana del \"Liberty\": i motivi geometrici e ordinati della parte inferiore mutano rapidamente in complessi intrecci che danno vita a foglie e alle due farfalle, che grazie al dinamismo della composizione sembrano librarsi in volo annullando quasi la pesantezza del ferro.\nIl mastro ferraio realizz\u00f2 a ogni modo un elevatissimo numero di opere sparse per la citt\u00e0, integrate con l'architettura circostante come nel caso dei balconi di casa Ferrario, o semplicemente ornamentali come la cancellata di casa Campanini, la cancellata del villino Maria Luisa o lo \"Scalone delle rose\" di casa Morganti. Non ultimo, non \u00e8 certo da ignorare l'attivit\u00e0 del Mazzucotelli nelle arti applicate e nei monumenti del cimitero monumentale di Milano.\nFu proprio in quest'ultimo che si svilupp\u00f2 il pi\u00f9 importante laboratorio in citt\u00e0 di scultura \"Liberty\" legata all'architettura: scultura che come nel caso dell'architettura si fuse in maniera pi\u00f9 o meno accentuata con temi eclettici e \"d\u00e9co\". Cos\u00ec come per i palazzi, la borghesia milanese dell'epoca trov\u00f2 infatti nella scultura funebre un ulteriore elemento per aumentare il proprio prestigio.\nTra le edicole pi\u00f9 famose del cimitero vi \u00e8 sicuramente l'\"Edicola Toscanini\", realizzata in marmo di Carrara da Leonardo Bistolfi: la realizzazione consiste in un semplice monumento dalla forma di parallelepipedo con decorazione i bassorilievo rappresentanti figure allegoriche della vita del defunto con linee ispirate allo \"Jugendstil\" tedesco, la cui ordinata e geometrica composizione riesce a coniugarsi con le linee e le sinuosit\u00e0 di un \"Liberty\" pi\u00f9 floreale. Tra gli esempi di \"Liberty\" floreale si trova invece l'\"Edicola Giudici\" progettata da Paolo Mezzanotte in cui l'elemento decorativo \u00e8 costituito dal bronzo fuso modellato in forme di rose e rami appassiti realizzato dai fratelli Rigola: il tema floreale del \"Liberty\" viene adattato al tema cimiteriale. Il monumento viene completato da un mosaico sempre a tema floreale.\nPi\u00f9 originale ed esuberante \u00e8 l'\"Edicola Origgi\", esempio di scultura in cemento che sviluppa la sua struttura nell'incrocio tra linee rette e curve a terminare in una cupola: tema dominante nelle decorazioni dell'edicola, sempre il tema floreale, dove dominano foglie di palma, girasoli e semi di papavero. Altre edicole degne di nota in stile floreale sono l'\"Edicola Suffert\" con bassorilievi in bronzo con angeli e iris di Alfredo Sassi e l'\"Edicola Croci\" decorata con una delle rare sculture in bronzo del Mazzucotelli solitamente dedito al ferro battuto.\nInfluenze eclettiche e decadenza del \"Liberty\".\nDopo aver raggiunto il massimo splendore con l'esposizione del 1906, il \"Liberty\" milanese inizi\u00f2 un periodo di reciproche influenze con l'eclettismo, mai del tutto scomparso in committenze diverse da quella borghese.\nAccanto a una vera e proprio rifioritura di architetture neorinascimentali e neomedievale con leggere influenze \"Liberty\", come il castello Cova realizzato nel 1910, si possono trovare casi contrari, come il villino Maria Luisa, realizzato con decorazione a mosaico in cui temi neogotici e neorinascimentali convivono con mosaici a tema floreale e una cancellata di Alessandro Mazzucotelli tra i migliori esempi di scultura in ferro della citt\u00e0. Un altro celebre esempio di questa tendenza \u00e8 data nella casa Berri Meregalli e nel palazzo Berri Meregalli di Giulio Arata realizzato nel 1911, dove si incontra una commistione di stili classici accanto a temi \"Liberty\": il bugnato ruvido e lo sviluppo verticale della costruzione rimandano all'architettura neogotica, l'interno decorato a mosaici ricorda l'architettura bizantina di Ravenna, mentre i ferri battuti del Mazzucotelli e la sfilata di statue di vari animali riportano ai temi dell'\"Art Nouveau\" floreale.\nAll'alba della prima guerra mondiale quindi, questo stile \"Liberty\" contaminato pass\u00f2 dall'essere espressione di modernit\u00e0 a essere pesantemente criticato come vecchio e superato anche a causa del pesante uso di elementi classici considerati da tempo sorpassati. La stazione centrale di Milano, sorta a partire dal 1924 ormai in un tardo stile eclettico con le sue decorazioni \"d\u00e9co\" con influenze \"Liberty\", viene considerata come la conclusione effettiva del \"Liberty\" a Milano che avrebbe lasciato spazio all'\"art d\u00e9co\" e allo stile Novecento."}
{"id": "3595817", "revid": "599013", "url": "https://it.wikipedia.org/wiki?curid=3595817", "title": "Birahim Diop", "text": ""}
{"id": "3595820", "revid": "767487", "url": "https://it.wikipedia.org/wiki?curid=3595820", "title": "State Farm Women's Tennis Classic 2000", "text": "Lo State Farm Women's Tennis Classic 2000 \u00e8 stato un torneo di tennis giocato sul cemento. \u00c8 stata la 1\u00aa edizione del torneo, che fa parte della categoria Tier II nell'ambito del WTA Tour 2000. Si \u00e8 giocato a Scottsdale (Arizona) negli USA dal 28 febbraio al 5 marzo 2000.\nCampionesse.\nSingolare.\n Martina Hingis e Lindsay Davenport hanno condiviso il titolo perch\u00e9 la finale \u00e8 stata cancellata per pioggia\nDoppio.\nIl torneo di doppio si \u00e8 fermato prima della 2\u00aa semifinale"}
{"id": "3595822", "revid": "38120", "url": "https://it.wikipedia.org/wiki?curid=3595822", "title": "Mario Rodriguez (politologo)", "text": "Biografia.\nNato a Napoli vive sin dall'infanzia a Genova dove si diploma al liceo classico Colombo e frequenta dapprima la facolt\u00e0 di Lettere moderne e, in seguito, il biennio di Architettura, facolt\u00e0 di cui conseguir\u00e0 la laurea al Politecnico di Milano nel 1973 con il riconoscimento della lode.\nDurante gli anni del liceo, frequenta la scuola di arte drammatica del teatro stabile di Genova ricoprendo piccoli ruoli in diverse rappresentazioni. In quegli anni \u00e8 attivo nei movimenti giovanili e fa le prime esperienze giornalistiche al Corriere Mercantile. Nel 1969 si trasferisce a Milano per terminare gli studi in architettura. L'impegno politico lo porta ad aderire al PCI e dopo un'esperienza giornalistica presso la cronaca milanese de \"L'Unit\u00e0\", lavora come funzionario ricoprendo diversi incarichi dirigenziali. Dal 1976 al 1979 si trasferisce a Roma per collaborare con Giorgio Napolitano alla sezione economica della direzione del partito. Alla fine degli anni '70, rientra a Milano dove assume l'incarico di responsabile della redazione locale di \"Rinascita\". Ultimo incarico politico \u00e8 quello di segretario della Casa della Cultura di Milano. Conclusa l'esperienza politica, svolge attivit\u00e0 di consulenza manageriale nel campo dell'analisi degli scenari e dei processi decisionali pubblici. Collabora con la casa editrice Rizzoli per la collana saggi come consulente editoriale e cura la traduzione dei volumi \"I neoconservatori\", di Peter Steinfels (Rizzoli, 1982) e \"La rivoluzione silenziosa\", di Ronald Inglehart (Rizzoli, 1983). Qualche anno dopo, viene assunto come dirigente presso la Metropolitana Milanese Spa, di cui diventa direttore della comunicazione. Dal 1988 al 1994, lavora come consulente senior per la SCR, a quel tempo la prima societ\u00e0 italiana di relazioni pubbliche sviluppando una specifica attenzione alla comunicazione politica e pubblica. Nel 1994 fonda la MR &amp; Associati Comunicazione Srl, una societ\u00e0 di consulenza aziendale con una particolare attenzione ai temi sociali, ambientali e dell'energia. Negli anni pi\u00f9 recenti la MR &amp; Associati qualifica la propria attivit\u00e0 nel campo delle nuove tecnologie della comunicazione e nella web advocacy. Nel 2015 abbandona ogni incarico esecutivo nella MR &amp; Associati di cui rimane partner,\nHa collaborato con i quotidiani Il Riformista e \"Europa\" ed \u00e8 membro del Comitato scientifico della rivista \"Comunicazione Politica\", edita da Il Mulino. \u00c8 stato membro del Consiglio direttivo nazionale della Ferpi, Federazione relazioni pubbliche italiana.\nAttivit\u00e0 accademiche\nDal 2000 \u00e8 professore a contratto di comunicazione politica presso l'Universit\u00e0 degli Studi di Padova, nel corso di laurea di Scienze della comunicazione e, dal 2001, anche professore a contratto di comunicazione pubblica presso l'Universit\u00e0 degli Studi di Milano, nel corso di laurea in Management delle amministrazioni pubbliche. Dall'anno accademico 2000-01 al 2014-15 \u00e8 stato docente a contratto di comunicazione politica presso l'Universit\u00e0 degli Studi di Padova per il corso di laurea in Scienze della comunicazione. Dall'anno accademico 2002-03 \u00e8 docente a contratto di comunicazione pubblica presso l'Universit\u00e0 degli Studi di Milano, nel corso di laurea in Management delle amministrazioni pubbliche. Nell'anno accademico 2002-03 \u00e8 stato docente a contratto all'Universit\u00e0 di Modena e Reggio Emilia, corso di laurea in Scienze della comunicazione, per gli insegnamenti di Scienza Politica e Comunicazione politica.\nOpere.\nHa curato l'edizione italiana dei volumi:"}
{"id": "3595825", "revid": "767487", "url": "https://it.wikipedia.org/wiki?curid=3595825", "title": "Armando Fagarazzi", "text": "In Serie A ha vestito la maglia di Venezia, con cui ha conquistato uno scudetto nel 1941-42 e di Varese.\nCon la nazionale ha partecipato al Campionato Europeo 1946 e 1947.\nBiografia.\nCresciuto nella squadra della sua citt\u00e0 natale, la Reyer Venezia Mestre, gioca dalla fine degli anni trenta al 1947 il campionato con la compagine veneziana, partecipando anche a due edizioni del Campionato europeo con la Nazionale. Nel 1947 si sposa e si trasferisce con la famiglia a Varese, dove rimane un anno nella Pallacanestro Varese allenata da Vittorio Tracuzzi. Rientrato nella citt\u00e0 natale, diventa allenatore della squadra aziendale della Fabbrica Junghans, nella quale lavora anche come impiegato. Fallita l'azienda nel 1971, viene assunto dal Comune di Venezia, dove lavora fino alla pensione. Muore per un tumore ai polmoni nel 1993."}
{"id": "3595826", "revid": "287204", "url": "https://it.wikipedia.org/wiki?curid=3595826", "title": "Aoi Nanase", "text": "Prima di dedicarsi al disegno, ha lavorato come character designer di diversi videogiochi e serie anime. Il suo personaggio pi\u00f9 famoso \u00e8 Nakoruru di Samurai Spirits, del quale ha per\u00f2 ceduto i diritti.\nBiografia.\nNata nella Prefettura di Yamaguchi, prima del suo debutto professionale ha pubblicato numerosi d\u014djinshi aventi come protagonista Nakoruru, un personaggio di Samurai Spirits. Ha anche usato lo pseudonimo Mayu Nagase."}
{"id": "3595829", "revid": "152625", "url": "https://it.wikipedia.org/wiki?curid=3595829", "title": "Fino a tre (Turn around)", "text": ""}
{"id": "3595830", "revid": "107831", "url": "https://it.wikipedia.org/wiki?curid=3595830", "title": "Bausch &amp; Lomb Championships 2000", "text": "Il Bausch &amp; Lomb Championships 2000 \u00e8 stato un torneo di tennis giocato sulla terra battuta. \u00c8 stata la 21\u00aa edizione del torneo, che fa parte della categoria Tier II nell'ambito del WTA Tour 2000. Si \u00e8 giocato all'Amelia Island Plantation di Amelia Island negli USA dal 10 al 16 aprile 2000.\nCampionesse.\nSingolare.\n Am\u00e9lie Mauresmo ha battuto in finale Amanda Coetzer 6\u20134, 7\u20135\nDoppio.\nSemifinali del doppio cancellate per la pioggia"}
{"id": "3595831", "revid": "152625", "url": "https://it.wikipedia.org/wiki?curid=3595831", "title": "For He's A Jolly Good Felon", "text": ""}
{"id": "3595834", "revid": "287204", "url": "https://it.wikipedia.org/wiki?curid=3595834", "title": "Interporto di Parma", "text": "L'interporto di Parma, conosciuto anche come CePIM, dal nome della societ\u00e0 per azioni che lo ha realizzato, \u00e8 un'infrastruttura dedicata alla logistica e al trasporto, con una vocazione specifica al trasporto intermodale e alla promozione della modalit\u00e0 ferroviaria. Si tratta di un complesso sistema di strutture, impianti e infrastrutture di raccordo che coprono una superficie complessiva di oltre 2,5 milioni di metri quadrati e consentono la ricezione, la custodia, la manipolazione e lo smistamento delle merci.\nDettagli.\nL'interporto di Parma sorge a Bianconese di Fontevivo, all'incrocio tra l'autostrada A1 e il raccordo autostradale dell'A15 Parma-La Spezia, lungo l'asse ferroviario Milano-Bologna, in corrispondenza del corridoio ferroviario-autostradale Tirreno-Brennero. Inoltre, l'infrastruttura si trova nelle immediate vicinanze dell'aeroporto di Parma.\nAll'interno del perimetro interportuale di Parma operano aziende specializzate nel settore della logistica, dei trasporti e della distribuzione. Tra i servizi disponibili vi sono un terminal container e un'area intermodale, fasci binari per il carico-scarico di container e casse mobili, uffici della Dogana e di operatori ferroviari, magazzini ed aree scoperte di stoccaggio, parcheggi dedicati ed aree di manovra. Sono inoltre presenti servizi quali: uffici direzionali, sportello bancario, hotel, bar e ristorante, hot spot Wi-Fi.\nCorridoio Tirreno-Brennero (Ti.Bre).\nIl Corridoio plurimodale Tirreno-Brennero \u00e8 un progetto per la realizzazione di un'opera autostradale (e/o ferroviaria), che si propone di collegare l'autostrada Parma-La Spezia (in localit\u00e0 Fontevivo) con l'A22 del Brennero (in localit\u00e0 Nogarole Rocca).\nLa realizzazione dell'opera fu deliberata dal CIPE nel 2004, con delibere favorevoli delle tre regioni interessate, e alcune prescrizioni di ordine tecnico e ambientale: Lombardia, Veneto ed Emilia-Romagna. Al 2006, quattro dei 5 interventi deliberati del Corridoio Adriatico non avevano superato lo stato progettuale. \nNel 2011, l'Anas approv\u00f2 il tracciato definitivo del tratto Fontevivo-Trecasali e Terre Verdiane, rispetto agli 85\u00a0km totali di percorso previsti.\nA marzo 2017, era stato finanziato il primo dei due lotti autostradali, mentre dal 2013 erano ancora aperti cantieri lungo i 12\u00a0km che separano Fontevivo da San Quirico di Trecasali. A febbraio del 2019, il ministro Rixi ha dichiarato che il corridoio Tirreno-Brennero \u00e8 un'opera da portare avanti.\nLa societ\u00e0 Tirreno-Brennero S.r.l. fu fondata alla Camera di Commercio di La Spezia nel 2005 con un capitale di 386.000 euro allo scopo di fare sinergia, riducendo i costi. Da Gennaio del 2018 risulta in liquidazione. \nL'Impresa Pizzarotti SpA risulta fra le aggiudicatrici di varie opere del Corridoio Plurimodale Padano."}
{"id": "3595838", "revid": "1543377", "url": "https://it.wikipedia.org/wiki?curid=3595838", "title": "Budapest Grand Prix 2000", "text": "Il Budapest Grand Prix 2000 \u00e8 un torneo di tennis giocato sulla terra battuta. \u00c8 stata la 6\u00aa edizione del Budapest Grand Prix, che fa parte della categoria Tier IV nell'ambito del WTA Tour 2000. Si gioca a Budapest in Ungheria, dal 17 al 23 aprile 2000.\nCampionesse.\nSingolare.\n Tathiana Garbin ha battuto in finale Kristie Boogert 6\u20132, 7\u20136(4)\nDoppio.\n Ljubomira Ba\u010deva / Cristina Torrens Valero hanno battuto in finale Jelena Kostani\u0107 To\u0161i\u0107 / Sandra Na\u010duk 6-0, 6-2"}
{"id": "3595840", "revid": "1494169", "url": "https://it.wikipedia.org/wiki?curid=3595840", "title": "Nicolas Mayer", "text": ""}
{"id": "3595841", "revid": "107831", "url": "https://it.wikipedia.org/wiki?curid=3595841", "title": "Betty Barclay Cup 2000", "text": "Il Betty Barclay Cup 2000 \u00e8 stato un torneo di tennis giocato sulla terra battuta. \u00c8 stata la 16\u00aa edizione del torneo, che fa parte della categoria Tier II nell'ambito del WTA Tour 2000. Si \u00e8 giocato ad Amburgo in Germania dal 30 aprile al 7 maggio 2000.\nCampionesse.\nSingolare.\n Martina Hingis ha battuto in finale Arantxa S\u00e1nchez Vicario 6\u20133, 6\u20133\nDoppio.\n Anna Kurnikova / Nata\u0161a Zvereva hanno battuto in finale Nicole Arendt / Manon Bollegraf 65-7, 6-2, 6-4"}
{"id": "3595843", "revid": "365417", "url": "https://it.wikipedia.org/wiki?curid=3595843", "title": "Laura Mirachian", "text": "Biografia.\nSi \u00e8 laureata in Scienze Politiche all'Universit\u00e0 di Padova nel 1970 ed \u00e8 entrata nella carriera diplomatica nel 1974. Ha iniziato lavorando al Servizio Cooperazione Tecnica con i Paesi in via di sviluppo, e dal 1975 ha lavorato prima a Mogadiscio e tre anni dopo a Dublino. Tornata a Roma dal 1983 presiede la rappresentanza del Ministero degli Esteri nella Direzione Generale Affari Economici della Comunit\u00e0 Economica Europea. Dal 1987 ha prestato servizio alla rappresentanza permanente italiana presso le Organizzazioni Internazionali di Ginevra, rappresentando anche l'Italia al cosiddetto \"Uruguay Round\"..\nNel 1992 diviene Primo Consigliere e Incaricato d'Affari \"ad interim\" nella sede di Belgrado, ragione per cui verr\u00e0 ascoltata dalla commissione parlamentare d'inchiesta sull'Affare Telekom Serbia nel 2004. Rientrata al Ministero nel 1995 \u00e8 posta a capo dell'Ufficio Balcani e Mediterraneo Orientale della Direzione Generale Affari Politici, passando poi nel 2000 alla Direzione Generale Paesi Europa. Due anni dopo aver ricevuto un'onorificenza speciale a conclusione dell'Operazione Alba in Albania nel 1997, siede come rappresentante italiano alla Conferenza di Rambouillet per la stabilizzazione dell'ex Jugoslavia. Nel 2000 diviene Ministro Plenipotenziario ed \u00e8 incaricata dell'ambasciata a Damasco.\nNel 2004 rientra presso il Segretario Generale a Roma, e due anni pi\u00f9 tardi diviene Direttore Generale per i Paesi dell'Europa. Nominata con il grado di Ambasciatore nel 2008, il 19 giugno dell'anno successivo viene nominata a Capo della rappresentanza permanente italiana per le Organizzazioni Internazionali di Ginevra (ILO, OMS, WIPO, WMO).\nTermina il servizio diplomatico il 1\u00b0 maggio 2013.\nMirachian ha pubblicato due libri sulla Siria e numerosi articoli di politica internazionali su quotidiani, riviste specializzate e per conto del Circolo Studi Diplomatici."}
{"id": "3595845", "revid": "767487", "url": "https://it.wikipedia.org/wiki?curid=3595845", "title": "Croatian Bol Ladies Open 2000", "text": "Il Croatian Bol Ladies Open 2000 \u00e8 stato un torneo di tennis giocato sulla terra battuta. \u00c8 stata la 7\u00aa edizione del torneo, che fa parte della categoria Tier III nell'ambito del WTA Tour 2000. Si \u00e8 giocato a Bol in Croazia, dal 1\u00b0 al 7 maggio 2000.\nCampionesse.\nSingolare.\n Tina Pisnik ha battuto in finale Am\u00e9lie Mauresmo 7-6, 7-6\nDoppio.\n Julie Halard / Corina Morariu hanno battuto in finale Tina Kri\u017ean / Katarina Srebotnik 6-2, 6-2"}
{"id": "3595856", "revid": "107446182", "url": "https://it.wikipedia.org/wiki?curid=3595856", "title": "Guglielmo di Jumi\u00e8ges", "text": "Biografia.\nContemporaneo degli eventi del 1066, fu uno dei primi scrittori a cimentarsi con il soggetto della Conquista normanna dell'Inghilterra. Egli stesso \u00e8 una \"figura ombra\", conosciuto solo dalla sua lettera dedicatoria a Re Guglielmo come un monaco di Jumi\u00e8ges. Dal momento che egli menziona anche di essere stato testimone oculare di alcuni eventi del regno di Riccardo III (1026-7), sembra ragionevole supporre che sia nato intorno all'anno 1000. Probabilmente entr\u00f2 nel monastero durante il primo trentennio dell'XI secolo e ricevette la sua educazione da Thierry de Mathonville. Secondo Orderico Vitale, il soprannome di Guglielmo era \"calculum\", ma se ne ignora il significato. La sua morte, avvenuta dopo il 1070, non \u00e8 stata registrata.\nGuglielmo di Jumi\u00e8ges fu il compilatore della storia nota come \"Gesta Normannorum Ducum\", scritta intorno al 1070. Essa venne compilata su frammenti precedenti del \"De moribus et actis primorum Normannorum ducum\" di Dudone di San Quintino, scritto fra il 996 ed il 1015. Quest'opera venne commissionata da Riccardo I, incarico poi rinnovato dal suo fratellastro, il conte Rodolfo d'Ivry e da suo figlio duca Riccardo II (996 - 1026).\nIl lavoro di Dudone venne ripreso da Guglielmo di Jumi\u00e8ges nel 1050, che lo revision\u00f2, abbrevi\u00f2 e aggiorn\u00f2 il suo \"De moribus\" e vi aggiunse una considerazione sui regni dei duchi Riccardo II, Riccardo III (1026-7), Roberto I (1027 - 35), e Guglielmo II. Termin\u00f2 il lavoro intorno al 1060, ma vi fece delle aggiunte quando Guglielmo il Conquistatore divenne re d'Inghilterra, portando la cronaca degli eventi al 1070. Il \"Gesta Normannorum Ducum\" venne successivamente ampliato nel XII secolo, dai cronisti Orderico Vitale e Roberto di Torigni."}
{"id": "3595859", "revid": "824274", "url": "https://it.wikipedia.org/wiki?curid=3595859", "title": "Belgian Open 2000", "text": "Il Belgian Open 2000 \u00e8 stato un torneo di tennis giocato sulla terra battuta. \u00c8 stata la 7\u00aa edizione del torneo, che fa parte della categoria Tier IV nell'ambito del WTA Tour 2000. Si \u00e8 giocato ad Anversa in Belgio, dal 15 al 21 maggio 2000.\nCampionesse.\nSingolare.\n Amanda Coetzer ha battuto in finale Cristina Torrens Valero 4-6, 6-2, 6-3\nDoppio.\n Sabine Appelmans / Kim Clijsters hanno battuto in finale Jennifer Hopkins / Petra Rampre 6-1, 6-1"}
{"id": "3595869", "revid": "287204", "url": "https://it.wikipedia.org/wiki?curid=3595869", "title": "Internationaux de Strasbourg 2000", "text": "L'Internationaux de Strasbourg 2000 \u00e8 stato un torneo di tennis giocato sulla terra rossa. \u00c8 stata la 14\u00aa edizione del Internationaux de Strasbourg, che fa parte della categoria Tier III nell'ambito del WTA Tour 2000. Si \u00e8 giocato al Centre Sportif de Hautepierre di Strasburgo in Francia, dal 22 al 28 maggio 2000.\nCampionesse.\nSingolare.\n Silvija Talaja ha battuto in finale Rita Kuti-Kis 7-5, 4-6, 6-3\nDoppio.\n Sonya Jeyaseelan / Florencia Labat hanno battuto in finale Kim Grant / Mar\u00eda Vento-Kabchi 6-4, 6-3"}
{"id": "3595873", "revid": "824274", "url": "https://it.wikipedia.org/wiki?curid=3595873", "title": "Madrid Open 2000", "text": "Il Madrid Open 2000 \u00e8 stato un torneo di tennis giocato sulla terra rossa. \u00c8 stata la 5\u00aa edizione del torneo, che fa parte della categoria Tier III nell'ambito del WTA Tour 2000. Si \u00e8 giocato a Madrid in Spagna, dal 22 al 28 maggio 2000.\nCampionesse.\nSingolare.\n Gala Le\u00f3n Garc\u00eda ha battuto in finale Fabiola Zuluaga 4\u20136, 6\u20132, 6\u20132\nDoppio.\n Lisa Raymond / Rennae Stubbs hanno battuto in finale Gala Le\u00f3n Garc\u00eda / Mar\u00eda Antonia S\u00e1nchez Lorenzo 6\u20131, 6\u20133"}
{"id": "3595874", "revid": "124406524", "url": "https://it.wikipedia.org/wiki?curid=3595874", "title": "Manuel Bayeu", "text": "Biografia.\nMembro di una famosa famiglia di artisti che comprendeva anche i suoi fratelli Francisco e Ram\u00f3n, Manuel entr\u00f2 come novizio nella certosa di Nuestra Se\u00f1ora de las Fuentes il 3 dicembre 1760, e pronunci\u00f2 i voti definitivi il 29 giugno 1772: la sua vita si svolse prevalentemente all'interno del convento, pertanto \u00e8 difficile ricostruirne una biografia, basata quasi esclusivamente sulla corrispondenza che tenne con Mart\u00edn Zapater, amico di Francisco Goya (gli originali delle lettere si conservano al Museo del Prado).\nProbabilmente collabor\u00f2 con il fratello Francisco nei lavori alla Basilica del Pilar di Saragozza, che coincisero con i due periodi di permanenza di Francisco in citt\u00e0. Nel 1779 alcuni pittori di Saragozza lo denunciarono perch\u00e9, sostenevano, svolgeva attivit\u00e0 di pittore senza pagare la relativa tassa; Manuel Bayeu si difese dichiarando di essersi limitato a fare alcune piccole opere in ricompensa a chi aveva svolto servizi per il monasterio. Il clamore suscitato da questo conflitto permise alla sua opera di essere meglio conosciuta, tanto che, ricevuta l'approvazione della Real Academia de Bellas Artes de San Fernando e l'autorizzazione del priore, pot\u00e9 continuare a dipingere.\nIl suo lavoro pi\u00f9 noto sono le decorazioni nel convento certosino di Las Fuentes; oper\u00f2 inoltre nella zona di Los Monegros: decorazione della cappella di San Pedro Arbu\u00e9s (Lalueza), del monastero di Sigena (Villanueva de Sigena), del santuario della Vergine di Magall\u00f3n (Leci\u00f1ena). Alcuni dipinti attribuiti a Manuel si trovano nella Cattedrale di Huesca e nella Cattedrale di Jaca: in quest'ultima venne inoltre incaricato di dirigere la costruzione di una nuova abside. A Saragozza alcune sue opere si trovano in diverse chiese, ma una gran parte \u00e8 andata perduta.\nNegli ultimi della sua vita fu inviato dai superiori a Maiorca, per decorare le pareti della chiesa della certosa di Valldemosa, da poco ricostruita. A Maiorca strinse amicizia con Gaspar Melchor de Jovellanos, che si trovava l\u00ec in esilio rinchiuso nel castello di Bellver."}
{"id": "3595876", "revid": "767487", "url": "https://it.wikipedia.org/wiki?curid=3595876", "title": "Barney Sedran", "text": "Carriera.\nNacque nel Lower East Side di New York da genitori immigrati dalla Russia, i quali cambiarono il proprio cognome da Sedransky in Sedran.\nFu tra i migliori giocatori degli anni dieci e venti del XX secolo; \u00e8 il giocatore pi\u00f9 basso mai ammesso nel Basketball Hall of Fame. Con Marty Friedman form\u00f2 la coppia dei cosiddetti \"Heavenly Twins\" (in italiano: \"Gemelli Celestiali\"), facendo la fortuna dei New York Whirlwinds (una delle squadre professionistiche pi\u00f9 forti di sempre)."}
{"id": "3595877", "revid": "74173", "url": "https://it.wikipedia.org/wiki?curid=3595877", "title": "Frans Hogenberg", "text": "Fu fratello dell'incisore Remigius Hogenberg."}
{"id": "3595881", "revid": "287204", "url": "https://it.wikipedia.org/wiki?curid=3595881", "title": "DFS Classic 2000", "text": "Il DFS Classic 2000 \u00e8 stato un torneo di tennis giocato sull'erba. \u00c8 stata la 19\u00aa edizione del DFS Classic, che fa parte della categoria Tier III nell'ambito del WTA Tour 2000. Si \u00e8 giocato al Edgbaston Priory Club a Birmingham in Inghilterra, dal 12 al 18 giugno 2000.\nCampionesse.\nSingolare.\n Lisa Raymond ha battuto in finale Tamarine Tanasugarn 6\u20132, 6\u20137, 6\u20134\nDoppio.\n Rachel McQuillan / Lisa McShea hanno battuto in finale Cara Black / Irina Seljutina 6-3, 7-6(3)"}
{"id": "3595886", "revid": "767487", "url": "https://it.wikipedia.org/wiki?curid=3595886", "title": "Segnale di progressiva chilometrica", "text": "I segnali di progressiva chilometrica sono segnali stradali utilizzati in Italia che scandiscono i chilometri dall'inizio di una strada. Se la strada viene percorsa dalla fine all'inizio i chilometri visti sui vari segnali calano.\nFanno parte, assieme ai segnali di progressiva ettometrica, della categoria dei \"segnali di progressive distanziometriche\", sottocategoria dei segnali di indicazione.\nStoria.\nSono stati introdotti con il nuovo codice della strada nel 1992.\nIn passato la stessa funzione veniva svolta dai cippi chilometrici in pietra, comunemente chiamati pietre miliari.\nDescrizione.\nSi tratta di un segnale quadrato di colore bianco con scritto il chilometro attuale della strada.\nTale segnale \u00e8 accompagnato dal segnale che identifica la strada se indica i chilometri di una strada statale, regionale, provinciale o comunale extraurbana.\nSe il segnale indica i chilometri di un'autostrada il segnale \u00e8 accompagnato da un segnale verde (posizionato a destra o sotto il segnale principale) indicante l'uscita successiva con la distanza rimanente se il chilometro termina con 1, 3, 4, 6, 7 o 9, la prossima area di servizio con la distanza rimanente se il chilometro termina con 2, 5 e 8 o il capostrada con la distanza rimanente se il chilometro termina con 0.\nDimensioni.\nPer il segnale principale, cio\u00e8 quello riportante il chilometro:\nVarianti.\nSegnali di progressiva chilometrica con segnale di conferma.\nSono dei segnali composti che oltre ad integrare un segnale di progressiva chilometrica, integrano anche un segnale di conferma, cio\u00e8 un segnale con le successive localit\u00e0 raggiungibili tramite la strada oggetto del segnale.\nL'organizzazione grafica del segnale pu\u00f2 variare da strada a strada; la versione prevista dal Codice della Strada raffigura a titolo di esempio la strada statale 12 dell'Abetone e del Brennero (figura II 265 D.P.R. 16 dicembre 1992, n. 495 \"Regolamento di esecuzione e di attuazione del nuovo codice della strada\").\nSegnali di progressiva ettometrica.\nPer scandire la distanza dal punto di inizio di una strada, vengono utilizzati anche i \"segnali di progressiva ettometrica\".\nQuesti segnali vengono posizionati ogni 100 metri e riportano nella parte inferiore il chilometro dell'ultimo segnale di progressivit\u00e0 chilometrica (se si percorre la strada dal punto di inizio) o del prossimo (se si percorre la strada dal punto di fine) e indica nella parte superiore gli ettometri in numeri romani la distanza dall'ultimo segnale (se si percorre la strada dal punto di inizio) o la distanza rimanente al prossimo segnale (se si percorre la strada dal punto di fine). Vengono posizionati su tutti i tipi di strade extraurbane la cui lunghezza sia tale da renderne opportuno l'uso.\nPer la precisione l'esempio dell'immagine \u00e8 posizionato al chilometro 24,800 della strada, anche scritto 24+800.\nCollegamenti esterni.\nSegnali di progressiva chilometrica scaricabili - https://tuttostradesegnaleticalab.it/segnali-di-progressiva-chilometrica?r=775024"}
{"id": "3595887", "revid": "110157", "url": "https://it.wikipedia.org/wiki?curid=3595887", "title": "Chiesa madre (Cerami)", "text": "Il duomo di Sant'Ambrogio o chiesa madre \u00e8 il pi\u00f9 grande luogo di culto di Cerami. Appartenente alla diocesi di Nicosia, vicariato di Cerami - Gagliano Castelferrato - Troina, sotto il patrocinio di ?, parrocchia di Sant'Ambrogio.\nStoria.\nLa chiesa madre di Cerami fu costruita tra la fine del Quattrocento e gli inizi del Cinquecento. I lavori furono portati a termine probabilmente nel 1520. Il sacro edificio ha subito, nel tempo, diversi restauri e varie manomissioni. Nel 1755 furono eseguiti, tra gli altri, i lavori per la pavimentazione. Intorno al 1773 venne rifatta la volta della navata principale con il tetto. Qualche anno dopo venne ampliata ed ingrandita la chiesa. Intorno al 1850 venivano riparati e rifatti alcuni stucchi. Delle decorazioni vennero eseguite verso la fine del secolo. La torre campanaria \u00e8 del 1700.\nFacciata.\nLa facciata principale, rifatta agli inizi di questo secolo a bugnato lisci, \u00e8 assai semplice, fatta eccezione della nicchia a conci evidenziati e della monofora.\nInterno.\nLa chiesa \u00e8 a pianta longitudinale e comprende tre navate terminanti in tre absidi con presbiteri uguali fra loro, tranne nell'ampiezza. La nave centrale \u00e8 a botte, quelle laterali hanno volte a scodella.\nOpere.\nVi si conservano una statua raffigurante la \"Madonna col Bambino\", una statua lignea raffigurante \"San Michele Arcangelo\" opera di Filippo Quattrocchi; tele, di autori ignoti, del 1600 e del 1700."}
{"id": "3595888", "revid": "697352", "url": "https://it.wikipedia.org/wiki?curid=3595888", "title": "Coppa del Generalissimo 1947", "text": "La Copa del General\u00edsimo 1947 fu la 43\u00aa edizione della Coppa di Spagna. Il torneo inizi\u00f2 il 20 aprile e si concluse il 22 giugno 1947. La finale si disput\u00f2 allo Stadio Riazor di Corogna dove il Real Madrid ottenne la sua nona affermazione."}
{"id": "3595890", "revid": "767487", "url": "https://it.wikipedia.org/wiki?curid=3595890", "title": "WTA Austrian Open 2000", "text": "Il WTA Austrian Open 2000 \u00e8 stato un torneo di tennis giocato sulla terra battuta. \u00c8 stata la 28\u00aa edizione del torneo, che fa parte della categoria Tier III nell'ambito del WTA Tour 2000. Si \u00e8 giocato a Klagenfurt in Austria, dal 10 al 16 luglio 2000.\nCampionesse.\nSingolare.\n Barbara Schett ha battuto in finale Patty Schnyder 5\u20137, 6\u20134, 6\u20134\nDoppio.\n Laura Montalvo / Paola Su\u00e1rez hanno battuto in finale Barbara Schett / Patty Schnyder 7\u20136, 6\u20131"}
{"id": "3595895", "revid": "287204", "url": "https://it.wikipedia.org/wiki?curid=3595895", "title": "Raimondo de Cardona", "text": ""}
{"id": "3595896", "revid": "1124164", "url": "https://it.wikipedia.org/wiki?curid=3595896", "title": "Giulio Licinio", "text": "Vita e opere.\nVenezia.\nGiulio Licinio era il secondogenito di una famiglia di pittori veneziani. Il padre Arrigo, fu un pittore modesto, ma lo zio Bernardino Licinio era molto conosciuto e prese presto il nipote a bottega. Fu ritratto con il padre e la madre Agnese all'et\u00e0 di dieci anni dallo zio nel ritratto di famiglia.\nAnche il fratello maggiore Fabio fu un noto incisore e orafo, e incise anche opere del fratello, nonch\u00e9 del pi\u00f9 celebre zio. Anche il suo secondo fratello Giovanni Antonio Licinio fu un celebre pittore e l'accompagn\u00f2 spesso nelle varie commissioni che Giulio riceva. Dal 1550 furono molte le commissioni che ricevevano i pittori come Bernardino, commissioni di opere sacre con immagini della Madonna, per devozioni private. Queste numerose opere, che erano considerate di minor interesse, erano generalmente eseguite dagli allievi, e Giulio inizi\u00f2 proprio nella bottega di famiglia a eseguire questo tipo di opere. Alcune di queste opere sono firmate dallo zio, ma in molte si pu\u00f2 ritrovare lo stile di Giulio.\nIntorno agli anni '60 lo zio mor\u00ec e Giulio eredit\u00f2 sia la bottega che le commissioni. In questo periodo la grossa tradizione della pittura veneta escluse dalle grosse commissioni molti pittori di buona levatura come i Licinio, ma anche Lorenzo Lotto e il Pordenone (che alcune fonti vogliono parente e maestro di Giulio), tutti costretti a emigrare perch\u00e9 non reggevano il confronto con mostri sacri come Tiziano, il Tintoretto o il Veronese.\nMa fu proprio Tiziano, insieme a Jacopo Sansovino, che gli procur\u00f2, nel 1556, la sua pi\u00f9 importante opera veneziana: tre dei ventuno tondi che decorarono la Libreria di San Marco, appena costruita dall'architetto fiorentino a completamento di piazza San Marco.\nGiulio aveva gi\u00e0 espresso un gusto personale, non pi\u00f9 erede dello stile dello zio, a esempio nella pala d'altare della chiesa di Sant'Antonio Abate di Lonno, paese del bergamasco nel 1553 e alcuni ritratti del patriziato veneto.\nAl progetto della decorazione della Biblioteca nazionale Marciana parteciparono:, oltre Giulio Licinio, Giuseppe Porta, Battista Franco, Giovanni De Mio, lo Schiavone, Paolo Veronese e Giovanni Battista Zelotti.\nIl Licinio fu chiamato a dipingere i seguenti soggetti: \"La Veglia e il Sacrificio\", \"La Gloria e la Beatitudine\" e \"La conquista della Virt\u00f9\".\nAltri suoi affreschi e pale d'altare, del periodo italiano del pittore, si trovano a Murano, Verona e Manfredonia in Puglia.\nAlla corte degli Asburgo.\nNel 1559 la sua vita ebbe una svolta quando fu chiamato ad Augusta dall'Imperatore Ferdinando I d'Asburgo, in quel periodo impegnato nella citt\u00e0 svevo-bavarese, per la Dieta, con gli altri principi elettori tedeschi. In questa citt\u00e0 fu chiamato a dipingere gli affreschi per il palazzo del ricco mercante Hieronymus Rehlinger. Ad Augusta il Licinio apr\u00ec una propria bottega alla quale parteciparono altri pittori di origine italiana come ad esempio Antonio Ponzano.\nQuesto cre\u00f2 un certo malcontento tra i pittori locali, anche se lo stile importato dall'Italia non tard\u00f2 ad affermarsi sia in Baviera che nel resto del paese, influenzando, loro malgrado anche i pittori locali.\nLa sua opera pi\u00f9 importante per gli Asburgo fu la decorazione del Castello di Pozsony, nel quale lavor\u00f2 tra il 1563 e il 1570, insieme all'altro fratello Giovanni Antonio Licinio.\nAltri suoi lavori si trovano a Vienna, Graz, Ebersdorf e nella \"Kunstkammer\" dell'Imperatore Rodolfo II a Praga.\nRitorno a Venezia.\nNel 1578 fece ritorno nella sua citt\u00e0 natale. Carico di esperienza e onorato in Germania, il Licinio aveva delle speranze su nuove commissioni in patria, ma a parte le dodici tele delle \"Allegorie di Virt\u00f9 morali\" fatte per il Palazzo Ducale, dipinte fra il 1577 e il 1590, non ebbe pi\u00f9 commissioni di rilievo.\nGiulio Licinio mor\u00ec a Venezia il 28 aprile del 1591."}
{"id": "3595900", "revid": "287204", "url": "https://it.wikipedia.org/wiki?curid=3595900", "title": "Internazionali Femminili di Palermo 2000", "text": "Gli Internazionali Femminili di Palermo 2000 sono stati un torneo femminile di tennis giocato sulla terra battuta. \u00c8 stata la 13\u00aa edizione degli Internazionali Femminili di Palermo, che fa parte della categoria Tier IV nell'ambito del WTA Tour 2000. Si \u00e8 giocato a Palermo in Italia, dal 10 al 16 luglio 2000.\nCampioni.\nSingolare.\n Henrieta Nagyov\u00e1 ha battuto in finale Pavlina Nola 6-3, 7-5\nDoppio.\n Silvia Farina Elia / Rita Grande hanno battuto in finale Ruxandra Dragomir / Virginia Ruano Pascual 6-4, 0-6, 7-66"}
{"id": "3595907", "revid": "729019", "url": "https://it.wikipedia.org/wiki?curid=3595907", "title": "Isole di Ljachov", "text": "Le isole di Ljachov (in russo \u041b\u044f\u0445\u043e\u0432\u0441\u043a\u0438\u0435 \u043e\u0441\u0442\u0440\u043e\u0432\u0430, \"Ljachovskie ostrova\") sono il gruppo pi\u00f9 meridionale delle isole della Nuova Siberia nei mari artici della Russia orientale; fanno parte del territorio della repubblica autonoma della Sacha-Jacuzia. Sono separate dalla terraferma dallo stretto di Dmitrij Laptev (60\u00a0km di larghezza), e dal gruppo delle isole An\u017eu dallo stretto di Sannikov (50\u00a0km). Le due isole maggiori sono:\nPoi ci sono: l'isola Stolbovoj (\u0421\u0442\u043e\u043b\u0431\u043e\u0432\u043e\u0439 \u043e\u0441\u0442\u0440\u043e\u0432) e l'isola di Sem\u00ebnov (\u0421\u0435\u043c\u0451\u043d\u043e\u0432\u0441\u043a\u0438\u0439); e al largo del promontorio sud-occidentale di Bol'\u0161oj Ljachovskij si trova un piccolo isolotto chiamato \"Chopto-Terer\".\nLe isole sono state esplorate nel 1712 da Jakov Permjakov e Merkurij Vagin e sono state poi cos\u00ec chiamate in onore del commerciante Ivan Ljachov che esplor\u00f2 la zona (tra il 1770 e il 1775) alla ricerca di avorio di mammut."}
{"id": "3595911", "revid": "42353987", "url": "https://it.wikipedia.org/wiki?curid=3595911", "title": "Segnale di progressiva ettometrica", "text": ""}
{"id": "3595912", "revid": "36426", "url": "https://it.wikipedia.org/wiki?curid=3595912", "title": "Chiesa di Sant'Antonio Abate (Cerami)", "text": "La chiesa di Sant'Antonio Abate \u00e8 una chiesa di Cerami. \nStoria.\nEdificio presumibilmente edificato nella seconda met\u00e0 del Cinquecento. Nella seconda met\u00e0 del Settecento vennero eseguiti, da un Giuseppe Schiacchitano di Capizzi, i pregevoli stucchi delle tre navate. Su un disegno dell'architetto Fernando Castellana, verso il 1870, fu costruita una torre campanaria.\nDescrizione.\nIl pregevole portale si caratterizza per i fitti fregi fitomorfi, il cornicione terminale in un accordo di ordine composito. Nel corso dei lavori di consolidamento, eseguiti in seguito al terremoto del 1967, la facciata \u00e8 stata deturpata da intonaci di cemento bianco. Nel corso degli stessi lavori sono stati distrutti gli scanni del coro. Anche l'organo \u00e8 stato danneggiato."}
{"id": "3595921", "revid": "120022388", "url": "https://it.wikipedia.org/wiki?curid=3595921", "title": "Alfonso Lucifero", "text": "Biografia.\nEra figlio del marchese e sindaco crotonese Antonio Lucifero e di Teresa Capocchiano, nonch\u00e9 fratello di Armando, poeta e scrittore, e Alfredo, capitano di vascello.\nFu deputato al Parlamento per il collegio di Cotrone per varie legislature e fu segretario dell'ufficio di presidenza della Camera per circa quindici anni. Present\u00f2 un indirizzo rivolto dal Parlamento italiano al sovrano Vittorio Emanuele III ed Elena di Savoia, quando salirono al trono.\nFu sottosegretario alla pubblica istruzione nel secondo governo Sonnino.\nPubblic\u00f2 anche alcune opere letterarie."}
{"id": "3595923", "revid": "1305772", "url": "https://it.wikipedia.org/wiki?curid=3595923", "title": "Teatro Carr\u00e9", "text": "Il Koninklijk Theater Carr\u00e9 (\"Regio Teatro Carr\u00e9\") o semplicemente Theater Carr\u00e9 \u00e8 un celebre teatro di Amsterdam, costruito nel 1887 su progetto degli architetti J.P.F. Rossem e W.J. Vuyk, inizialmente come \"tendone\" per il circo permanente di Oscar Carr\u00e9 (1846-1911) (da cui il nome).\nOggi nell'edificio, classificato come \"rijksmonument\" (lett. \"monumento nazionale\") dal 1974, vanno in scena prevalentemente musical e concerti, anche di star internazionali.\nUbicazione.\nIl Teatro Carr\u00e9 si trova lungo il fiume Amstel, ai nr. 115-125, nella zona dei canali sud, nei pressi del Magere Brug e nelle vicinanze dell'Amstelkerk e non lontano dal Blauwbrug, dalla Collectie Six e dal Museo Willet-Holthuysen.\nCaratteristiche.\nLo stile in cui \u00e8 costruito il teatro si pu\u00f2 definire uno stile influenzato dal classicismo.\nIl teatro presenta una facciata decorata con figure di clown, giocolieri e danzatori.\nLa capienza attuale \u00e8 di 1752 posti.\nStoria.\nLa costruzione del teatro \u00e8 legata all'arrivo ad Amsterdam del Circo Carr\u00e9, circo di propriet\u00e0 di una famiglia franco-tedesca, che si esib\u00ec per la prima volta nei Paesi Bassi nel settembre del 1863 e il cui spettacolo di cavalli divenne in seguito una tradizionale rappresentazione in occasione del Natale.\nIn seguito, nel 1866, l'allora direttore del circo Wilhelm Carr\u00e9 ottenne il permesso di costruire un edificio in legno nella zona di Plantage che potesse ospitare gli spettacoli. Quindi, Carr\u00e9 ne fece costruire, otto anni dopo, uno pi\u00f9 grande nella Frederiksplein, sede che fu successivamente spostata nel 1879 lungo il fiume Amstel, nell'ex-sede della Rasphuis.\nLa costruzione, realizzata sempre in legno, non era per\u00f2 conforme alle leggi anti-incendio e fu demolita il 1\u00ba maggio 1880.\nIl nuovo direttore del circo, Oscar Carr\u00e9, concep\u00ec cos\u00ec l'idea di un nuovo edificio sul modello di quello che ospitava il Circo Carr\u00e9 a Colonia, opera di H. Nagelschmidt.\nLa costruzione della nuova struttura fu affidata agli architetti J.P.F. Rossem e W.J. Vuyk. Le decorazioni della facciata furono invece realizzate dallo scultore Bart van Hove (1850-1914).\nIl nuovo edificio, che poggiava su fondamenta costituite da 1.450 pali, fu inaugurato il 3 dicembre 1887: la struttura misurava 26 metri in altezza, 34 in lunghezza e 37 in larghezza e poteva contenere 2.000 spettatori.\nNel 1893, Oscar Carr\u00e9 affitt\u00f2 il teatro al \"re\" del variet\u00e0 Frits van Haarlem e il Teatro Carr\u00e9 inizi\u00f2 cos\u00ec ad ospitare anche spettacoli di variet\u00e0.\nIl 12 aprile 1911, si tenne nel teatro l'ultimo spettacolo del circo di Oscar Carr\u00e9, che, ormai in precarie condizioni di salute, morir\u00e0 il 29 giugno dello stesso anno.\nDopo la morte di Carr\u00e9, il teatro inizi\u00f2 ad ospitare cos\u00ec spettacoli di operetta.\nL'8 giugno 1924, l'edificio fu venduto all'asta ed acquistato dai signori Benjamin e Content per la cifra di 439.000 fiorini.\nAll'acquisto da parte dei nuovi proprietari, segu\u00ec un'ampia opera di restyling dell'edificio.\nNegli anni trenta, iniziarono a calcare il palco del Teatro Carr\u00e9 anche delle star internazionali.\nNel 1974, l'edificio fu dichiarato \"rijksmonument\" (\"monumento del regno\") e, tre anni dopo, il 1\u00ba gennaio 1977, la sua propriet\u00e0 pass\u00f2 al comune di Amsterdam che se lo assicur\u00f2 per la cifra di 6 milioni di fiorini.\nNel 1987, al nome del teatro fu aggiunto l'aggettivo \"koninklijk\" ( \"reale\", \"regio\"), cosicch\u00e9 da allora il nome ufficiale \u00e8 \"Koninlijk Theater Carr\u00e9\".\nNel 1991, fu intrapresa un'opera di ampliamento: i lavori, costati 20 milioni di fiorini trasformarono nel 1993 l'edificio da un piccolo teatro adatto al circo ad un grande teatro..\nSempre nell'ultimo decennio del XX secolo, il teatro inizi\u00f2 ad ospitare vari musical quali \"My Fair Lady\", \"West Side Story\", \"Anatavka\", ecc., oltre agli spettacoli dei cabarettisti Youp van \u2019t Hek, Freek de Jonge, Herman van Veen e Herman Finkers e ai concerti di star della musica internazionale quali Oleta Adams, Udo J\u00fcrgens, Georges Moustaki, Laura Pausini, Dulce Pontes, Van Morrison, Randy Newman, Lou Reed, James Taylor, Dionne Warwick, Frank Zappa, ecc.\nNel 2004 fu operata una nuova ampia opera di restauro, durarono 10 mesi e l'edificio riapr\u00ec i battenti il 15 novembre 2004 alla presenza della regina Beatrice.\nLa capienza fu ridotta da 2.000 a 1.752 posti."}
{"id": "3595931", "revid": "599013", "url": "https://it.wikipedia.org/wiki?curid=3595931", "title": "Giuseppe Bernasconi", "text": "Carriera.\nIn Serie A ha vestito la maglia di Varese, dal 1948 fino al 1957."}
{"id": "3595932", "revid": "1305772", "url": "https://it.wikipedia.org/wiki?curid=3595932", "title": "Pietre runiche del ponte di Gunnar", "text": "Le due pietre runiche del ponte di Gunnar a Kullerstad, situate circa un chilometro a nord-est di Sk\u00e4rblacka, \u00d6sterg\u00f6tland, Svezia (storica provincia dell'\u00d6sterg\u00f6tland), rappresentano la dedica di un ponte da parte di un uomo chiamato H\u00e5kon al figlio Gunnar. La seconda pietra fu scoperta in una chiesa a soli 500 metri, ed oggi si trova nel cimitero. Secondo quanto scritto sulla seconda pietra, H\u00e5kon eresse pi\u00f9 di una pietra in memoria del figlio che mor\u00ec \"vestr\" o \"ad ovest\".\n\u00d6g 162.\nL'iscrizione su questa pietra, alta 160 cm, \u00e8 una croce cristiana sopra ad un testo runico ad arco. L'aspetto dell'iscrizione \u00e8 simile a quello della \u00d6g Fv1970;310, e si crede che in origine formassero una coppia di monumenti incisi dallo stesso mastro runico. Il testo di entrambe le pietre indica che H\u00e1kon costru\u00ec un ponte in ricordo del figlio Gunnarr, il quale mor\u00ec \"vestr\" o \"ad ovest\". Nonostante i messaggi di molte pietre siano semplici formule, alcune di loro trasmettono la tristezza di coloro che le eressero in memoria di parenti morti, come le due in questione.\n\u00d6g Fv1970;310.\nQuesta pietra fu rinvenuta nelle mura esterne della chiesa di Kullerstad nel 1969, ed oggi \u00e8 stata posta all'interno del cimitero. Secondo questa pietra, H\u00e5kon eresse pi\u00f9 di un memoriale per il figlio che mor\u00ec ad ovest. "}
{"id": "3595933", "revid": "767487", "url": "https://it.wikipedia.org/wiki?curid=3595933", "title": "Sinornithomimus dongi", "text": "Il sinornitomimo (\"Sinornithomimus dongi\") \u00e8 un dinosauro saurischio appartenente agli ornitomimosauri, o dinosauri struzzo. Visse all'inizio del Cretaceo superiore (circa 90 milioni di anni fa) e i suoi resti fossili sono stati ritrovati in Cina. \u00c8 noto soprattutto perch\u00e9 i fossili di quattordici individui si sono conservati insieme, suggerendo un comportamento gregario di questo animale. \nDescrizione.\nQuesto dinosauro \u00e8 noto per quattordici scheletri fossili conservatisi in stretta associazione, di cui tre erano esemplari subadulti e undici erano giovani. L'esemplare pi\u00f9 grande era lungo circa due metri, e si suppone che un individuo pienamente adulto avrebbe potuto raggiungere dimensioni leggermente maggiori. Come tutti i dinosauri struzzo, \"Sinornithomimus\" possedeva lunghe zampe posteriori con i metatarsi estremamente allungati, un corpo relativamente compatto e lunghe zampe anteriori con tre dita allungate. Il collo era lungo e sorreggeva un cranio dotato di becco senza denti. Il cranio era dotato di aperture nell'osso quadrato, con una lamina di osso verticale a dividerle; era anche presente una depressione nel processo posteriore dell'osso parietale.\nClassificazione.\n\"Sinornithomimus\" \u00e8 stato scoperto per la prima volta nel 1997, in strati della formazione Ulansuhai nella Mongolia Interna (Cina settentrionale). I fossili vennero descritti nel 2001 ma solo nel 2003 venne apposto un nome scientifico a questo dinosauro. \n\"Sinornithomimus\" \u00e8 considerato un membro basale (primitivo) degli ornitomimidi, un gruppo di dinosauri teropodi dalle caratteristiche simili a quelle degli struzzi. Lo studio di Kobayashi e colleghi (2003) ipotizza che questo dinosauro fosse pi\u00f9 derivato di \"Archaeornithomimus\", un altro ornitomimide cinese, ma successive analisi dimostrerebbero il contrario. La struttura della mano, in ogni caso, \u00e8 simile a quella di \"Archaeornithomimus\" e rappresenterebbe quindi una condizione intermedia tra quella \"primitiva\" di forme pi\u00f9 antiche (come \"Harpymimus\") e quella di forme pi\u00f9 specializzate, come gli ornitomimidi nordamericani (\"Struthiomimus\", \"Dromiceiomimus\"). Lo studio dei fossili di \"Sinornithomimus\" ha reso \"primitivi\" (plesiomorfici) alcuni caratteri che si pensava fossero esclusivi delle forme pi\u00f9 evolute (sinapomorfici); inoltre ha permesso di differenziare la struttura del becco (ranfoteca) degli ornitomimidi asiatici da quello degli ornitomimidi americani, sulla base di fori vascolari presenti sulla mascella di questi ultimi.\nPaleobiologia.\nIl ritrovamento di un cos\u00ec grande numero di esemplari giovanili in stretta associazione ha permesso ai paleontologi di ipotizzare che questi animali conducessero uno stile di vita gregario. Questa ipotesi di comportamento \u00e8 corroborata dal miglioramento dell'abilit\u00e0 nella corsa durante la crescita dell'animale (ontogenia), come si evince dalle proporzioni corporee pi\u00f9 adatte alla corsa negli esemplari pi\u00f9 maturi. Gli studiosi che hanno descritto \"Sinornithomimus\" hanno supposto che gli adulti proteggessero s\u00e9 stessi e i loro giovani dai predatori formando gruppi famigliari. Lo stato inalterato delle ossa, conservatesi in siltite mischiata a strati di argilla, e l'assenza di prove di movimenti \"post mortem\", ha fatto supporre agli studiosi che un qualche tipo di evento catastrofico abbia ucciso tutti gli individui in uno stesso momento, istantaneamente. Si suppone che il branco di animali giovani sia stato lasciato solo dagli adulti, occupati forse a nidificare o a covare.\n\"Sinornithomimus\" potrebbe essere stato un animale erbivoro, cos\u00ec come tutti gli ornitomimidi; ci\u00f2 sarebbe suggerito dalla presenza, in alcuni resti, di numerosi ciottoli arrotondati, nella zona tra la cavit\u00e0 addominale e la gabbia toracica, noti come gastroliti. Queste pietre sono utilizzate da molti animali per aiutarsi nella digestione di piante dure. Strutture analoghe sono state ritrovate in un altro dinosauro struzzo cinese, \"Shenzhousaurus\"."}
{"id": "3595934", "revid": "22356", "url": "https://it.wikipedia.org/wiki?curid=3595934", "title": "Sinornithomimus", "text": ""}
{"id": "3595936", "revid": "1543377", "url": "https://it.wikipedia.org/wiki?curid=3595936", "title": "Orange Warsaw Open 2000", "text": "LOrange Warsaw Open 2000 \u00e8 stato un torneo femminile di tennis giocato sulla terra battuta. \u00c8 stata la 3\u00aa edizione del torneo, che fa parte della categoria Tier III nell'ambito del WTA Tour 2000. Si \u00e8 giocato a Sopot in Polonia, dal 17 al 23 luglio 2000.\nCampioni.\nSingolare.\n Anke Huber ha battuto in finale Gala Le\u00f3n Garc\u00eda 7-6, 6-3\nDoppio.\n Virginia Ruano Pascual / Paola Su\u00e1rez hanno battuto in finale \u00c5sa Svensson / Rita Grande 7-5, 6\u20131"}
{"id": "3595938", "revid": "1971044", "url": "https://it.wikipedia.org/wiki?curid=3595938", "title": "Franco Prete", "text": "Biografia.\nNasce a Treviso, passa l'infanzia a Venezia, dove frequenta le scuole elementari e medie (1939-1945), frequenta il ginnasio e sostiene la maturit\u00e0 classica all'Istituto S.Giuseppe di Torino (1946-1952).\nDiventa in seguito allievo dell'Institut auf dem Rosenberg di San Gallo (Svizzera 1952-1953) e si iscrive a scienze politiche (1953-1957) sezione interpretariato all'Universit\u00e0 di Heidelberg (con stage all'Istituto di scienze politiche della Sorbona a Parigi), corsi di filologia all'Universit\u00e0 di Digione (Francia) e corsi di lingua e letteratura inglese alla Cambridge School di Londra.\nNel 1956 consegue il diploma di traduttore a pieni voti all'Universit\u00e0 di Heidelberg (1956) e l'anno successivo il diploma di interprete parlamentare \"summa cum laude\".\nDal 1957 al 1993 lavora per l'Alta Autorit\u00e0, l'Assemblea Comune e la Corte di Giustizia della CECA, poi per il Parlamento Europeo come interprete simultaneo e di conferenza e infine come direttore e direttore generale.\nNel 1960 crea a Lussemburgo con la moglie Herrad Prete e gli amici Arnaldo Ferragni e Edmond Dune la rivista multinazionale di poesia \"Origine\". \nInsieme danno vita al Gruppo Origine, iniziativa culturale di sintesi franco-italiana di poesia e arte, che s'impegna nella traduzione, pubblicazione e diffusione dei maggiori poeti italiani, francesi, belgi e lussemburghesi.\nCome scrittore, saggista e poeta ha pubblicato numerose opere soprattutto in italiano. \nIn collaborazione con Arthur Praillet fonda e codirige una rivista letteraria \"La Revue franco-italienne de la po\u00e9sie\", di cui sette numeri furono pubblicati tra il 1966 e il 1968\nNote.\nH\u00e9l\u00e8ne Gilmard e Andr\u00e9 Doms, Origine: un voyage po\u00e9tique insolite entre cultures. Maison de la po\u00e9sie (2008)"}
{"id": "3595940", "revid": "1543377", "url": "https://it.wikipedia.org/wiki?curid=3595940", "title": "Torneo Interbritannico 1967", "text": "Il Torneo Interbritannico 1967 fu la settantunesima edizione del torneo di calcio conteso tra le Home Nations dell'arcipelago britannico. Il torneo fu vinto dalla Scozia. "}
{"id": "3595941", "revid": "1543377", "url": "https://it.wikipedia.org/wiki?curid=3595941", "title": "Bank of the West Classic 2011 - Singolare", "text": "Il singolare del Bank of the West Classic 2011 \u00e8 stato un torneo di tennis facente parte del WTA Tour 2011.\nViktoryja Azaranka era la detentrice del titolo, ma ha perso al secondo turno contro Marina Erakovi\u0107.\nSerena Williams, che giocava il supo 3\u00ba torneo dopo l'infortunio che l'aveva costretta a non giocare per un anno, ha battuto in finale Marion Bartoli 7\u20135, 6\u20131.\nTeste di serie.\nLe prime 4 teste di serie hanno ricevuto un bye per il 2\u00ba turno"}
{"id": "3595945", "revid": "42352100", "url": "https://it.wikipedia.org/wiki?curid=3595945", "title": "Theater Carr\u00e9", "text": ""}
{"id": "3595947", "revid": "767487", "url": "https://it.wikipedia.org/wiki?curid=3595947", "title": "French Community Championships 2000", "text": "Il French Community Championships 2000 \u00e8 stato un torneo femminile di tennis giocato sulla terra battuta. \u00c8 stata la 2\u00aa edizione del torneo, che fa parte della categoria Tier IV nell'ambito del WTA Tour 2000. Si \u00e8 giocato a Knokke-Heist in Italia, dal 17 al 23 luglio 2000.\nCampionesse.\nSingolare.\n Anna Smashnova ha battuto in finale Dominique van Roost 6\u20132, 7\u20135\nDoppio.\n Giulia Casoni / Iroda Tulyaganova hanno battuto in finale Catherine Barclay-Reitz / Eva Dyrberg 2-6, 6-4, 6-4"}
{"id": "3595954", "revid": "123365868", "url": "https://it.wikipedia.org/wiki?curid=3595954", "title": "Livio Zerbini", "text": "Biografia.\nInsegna storia romana e storia antica all'Universit\u00e0 di Ferrara e presso la scuola di dottorato dell'Universit\u00e0 di Bologna.\nAttualmente dirige il \"Laboratorio di antichit\u00e0 e comunicazione\" (LAC) dell'Universit\u00e0 di Ferrara e insegna presso le Universit\u00e0 di Cluj-Napoca (Romania) e Tbilisi (Georgia).\n\u00c8 membro dell'AIEGL (\"Association internationale d'epigraphie grecque et latine\").\n\u00c8 stato autore e conduttore della trasmissione radiofonica \"Akropolis\" su Radio24.\n\u00c8 autore di alcuni documentari e ha collaborato e collabora, come consulente scientifico, con alcune trasmissioni televisive.\n\u00c8 consulente scientifico della \"Borsa Internazionale del Turismo Archeologico di Paestum\".\nHa ricevuto nel 2006 il premio e menzione speciale Giardini Naxos per la didattica e la divulgazione dell'antichit\u00e0; nel 2010 ha ricevuto il \"Premio internazionale Rubbettino\" per la diffusione della cultura italiana nel mondo.\nDirige anche il \"Laboratorio di studi e ricerche sulle Antiche province Danubiane\" (LAD) dell'Universit\u00e0 di Ferrara, per lo studio del mondo balcano-danubiano e del Mar Nero nell'antichit\u00e0.\nDirige la missione archeologica nella Colchide (Georgia), che fa parte delle missioni archeologiche all'estero del Ministero degli affari esteri."}
{"id": "3595958", "revid": "767487", "url": "https://it.wikipedia.org/wiki?curid=3595958", "title": "Bank of the West Classic 2000", "text": "Il ' Bank of the West Classic 2000 \u00e8 stato un torneo di tennis giocato sul cemento.\n\u00c8 stata la 29\u00aa edizione del East West Bank Classic, che fa parte della categoria Tier II nell'ambito del WTA Tour 2000.\nSi \u00e8 giocato al Taube Tennis Center di Stanford (California) negli Stati Uniti, dal 24 al 30 luglio 2000.\nCampionesse.\nSingolare.\n Venus Williams ha battuto in finale Lindsay Davenport 6\u20131, 6\u20134\nDoppio.\n Chanda Rubin / Sandrine Testud hanno battuto in finale Cara Black / Amy Frazier 6\u20134, 6\u20134"}
{"id": "3595962", "revid": "74801", "url": "https://it.wikipedia.org/wiki?curid=3595962", "title": "Aselogna", "text": "Aselogna \u00e8 una frazione del comune di Cerea, in provincia di Verona. La frazione \u00e8 lontana dal centro cittadino quasi e sorge a sud di un'altra frazione comunale, Cherubine.\nStoria.\nLa notizia pi\u00f9 antica riguardante la frazione di Aselogna risale all'anno 923, data in cui viene ricordata come feudo di Verona.\nLa chiesa di Santa Maria Bambina, \u00e8 ricordata nel 1460 per la prima volta, descritta come parrocchia con fonte battesimale e arredi ecclesiastici sufficienti per celebrare messa.\nAll'interno della chiesa \u00e8 presente l'organo inaugurato nel 1892.\nTra le persone illustri che sono nate in questa frazione sono da ricordare:\nManifestazioni.\nLa sagra della frazione si svolge nel secondo weekend di settembre"}
{"id": "3595964", "revid": "729019", "url": "https://it.wikipedia.org/wiki?curid=3595964", "title": "East West Bank Classic 2000", "text": "L'East West Bank Classic 2000 \u00e8 stato un torneo di tennis giocato sul cemento. \u00c8 stata la 27\u00aa edizione del torneo, che fa parte della categoria Tier II nell'ambito del WTA Tour 2000. Si \u00e8 giocato a Manhattan Beach vicino a Los Angeles negli Stati Uniti, dal 7 al 13 agosto 2000.\nCampionesse.\nSingolare.\n Serena Williams ha battuto in finale Lindsay Davenport 4-6, 6-4, 7-6(1)\nDoppio.\n Els Callens / Dominique Monami Van Roost hanno battuto in finale Kimberly Po / Anne-Ga\u00eblle Sidot 6-2, 7-5"}
{"id": "3595968", "revid": "1543377", "url": "https://it.wikipedia.org/wiki?curid=3595968", "title": "Torneo Interbritannico 1968", "text": "Il Torneo Interbritannico 1968 fu la settantaduesima edizione del torneo di calcio conteso tra le Home Nations dell'arcipelago britannico. Il torneo fu vinto dall'Inghilterra. "}
{"id": "3595971", "revid": "729019", "url": "https://it.wikipedia.org/wiki?curid=3595971", "title": "Pilot Pen Tennis 2000", "text": "Il Pilot Pen Tennis 2000 \u00e8 stato un torneo di tennis giocato sul cemento. \u00c8 stata la 32\u00aa edizione del Pilot Pen Tennis, che fa parte della categoria Tier II nell'ambito dell'WTA Tour 2000. Il torneo si \u00e8 giocato a New Haven negli USA, dal 21 al 27 agosto 2000.\nCampioni.\nSingolare femminile.\n Venus Williams ha battuto in finale Monica Seles 6\u20132, 6\u20134\nDoppio femminile.\n Julie Halard-Decugis / Ai Sugiyama hanno battuto in finale Virginia Ruano Pascual / Paola Su\u00e1rez 6\u20134, 5\u20137, 6\u20132"}
{"id": "3595977", "revid": "287204", "url": "https://it.wikipedia.org/wiki?curid=3595977", "title": "Fortis Championships Luxembourg 2000", "text": "Il Fortis Championships Luxembourg 2000 \u00e8 stato un torneo di tennis giocato sul sintetico indoor. \u00c8 stata la 6\u00aa edizione del torneo, che fa parte della categoria Tier III nell'ambito del WTA Tour 2000. Il torneo si \u00e8 giocato a Lussemburgo dal 25 settembre al 1\u00ba ottobre 2000.\nCampionesse.\nSingolare.\n Jennifer Capriati ha battuto in finale Magdalena Maleeva 4\u20136, 6\u20131, 6\u20134\nDoppio.\n Alexandra Fusai / Nathalie Tauziat hanno battuto in finale Ljubomira Ba\u010deva / Cristina Torrens 6-3, 7-60"}
{"id": "3595979", "revid": "293377", "url": "https://it.wikipedia.org/wiki?curid=3595979", "title": "Torneo Interbritannico 1969", "text": "Il Torneo Interbritannico 1969 fu la settantatreesima edizione del torneo di calcio conteso tra le Home Nations dell'arcipelago britannico. Il torneo fu vinto dall'Inghilterra. "}
{"id": "3595980", "revid": "767487", "url": "https://it.wikipedia.org/wiki?curid=3595980", "title": "Simon Jean Fran\u00e7ois Ravenet", "text": "Biografia.\nA Parma era chiamato Giovanni Ravenet.\nFiglio di Simon Fran\u00e7ois Ravenet, ricevette la prima formazione artistica dal padre a Londra. Dopo essere tornato a Parigi, su segnalazione di Caylus nel 1759 si trasfer\u00ec a Parma, dove divent\u00f2 insegnante all'Accademia di Belle Arti. Fu nominato incisore di corte e insegnante di inglese di Filippo e Ferdinando di Borbone. Tra i primi lavori di un certo impegno a Parma ci fu l'incisione delle tavole per il volume celebrativo delle nozze tra Ferdinando di Borbone e Maria Amalia d'Asburgo-Lorena (1769), a fianco del Petitot, preparatore dei disegni, e di altri incisori, tra cui Giovanni Volpato e Benigno Bossi.\nSuccessivamente realizz\u00f2, a partire dal 1778, una serie di stampe tratte dalle opere del Correggio, lavoro che port\u00f2 avanti lentamente fin quasi alla fine del secolo. Le stampe furono commissionate anche dalle corti di Francia, di Spagna e del Regno di Napoli. La prima di tutta la serie fu l'incisione della cosiddetta \"Madonna della Scodella\", che fu inviata alla corte di Francia in gennaio 1779. Realizz\u00f2 una stampa all'anno, con esclusione del 1782, in cui port\u00f2 a termine anche \"Le portrait de l'Infant\" per la corte di Francia.\nIn seguito alle vicende politiche della Rivoluzione francese la Francia interruppe la richiesta di lavori del Ravenet, che nell'estate del 1797 chiese al governo francese l'autorizzazione di continuare a soggiornare a Parma per condurre a termine l'opera iniziata su commissione di Ferdinando di Borbone, senza dover rinunciare alla cittadinanza francese.\nNel 1803, quando Parma fu annessa all'impero francese, Napoleone commission\u00f2 una nuova serie di incisioni tratte dagli affreschi del Correggio nella Camera di San Paolo, sulla quale ci fu una controversia tra il vescovo Adeodato Turchi e il prefetto Moreau de Saint-M\u00e9ry, nella quale Ravenet si schier\u00f2 a favore dell'\u00e9quipe incaricata dell'esecuzione.\nSi spos\u00f2 tre volte: nel 1765 con Angelica Bunel, nel 1777 con Maria Elisabetta Ortalli e nel 1798 con Antonia Caro Idrogo. Collabor\u00f2 con il \"Giornale del Taro\" dal 1812 al 1813 con articoli di astronomia e curiosit\u00e0."}
{"id": "3595982", "revid": "1442080", "url": "https://it.wikipedia.org/wiki?curid=3595982", "title": "Citi Open 2011 - Singolare", "text": "Il singolare del Citi Open 2011 \u00e8 stato un torneo di tennis facente parte del WTA Tour 2011.\nQuesta \u00e8 stata la prima edizione del torneo.\nNadia Petrova ha battuto in finale Shahar Peer 7\u20135, 6\u20132."}
{"id": "3595983", "revid": "767487", "url": "https://it.wikipedia.org/wiki?curid=3595983", "title": "Toyota Princess Cup 2000", "text": "Il Toyota Princess Cup 2000 \u00e8 stato un torneo di tennis giocato sul cemento. \u00c8 stata la 4\u00aa edizione del torneo, che fa parte della categoria Tier II nell'ambito del WTA Tour 2000. Si \u00e8 giocato al Ariake Coliseum di Tokyo in Giappone, dal 2 all'8 ottobre 2000.\nCampionesse.\nSingolare.\n Serena Williams ha battuto in finale Julie Halard-Decugis 7\u20135, 6\u20131\nDoppio.\n Julie Halard-Decugis / Ai Sugiyama hanno battuto in finale Nana Miyagi / Paola Su\u00e1rez 6\u20130, 6\u20132"}
{"id": "3595984", "revid": "729019", "url": "https://it.wikipedia.org/wiki?curid=3595984", "title": "Cherubine", "text": "Cherubine \u00e8 una frazione del comune di Cerea, in provincia di Verona. La frazione \u00e8 lontana dal centro cittadino circa 3\u00a0km e a sud di essa se ne trova un'altra, Aselogna.\nStoria.\nUna cappella era presente nella frazione fino al 1895.\nNel 1931, per merito della signora Maria Ferrarese Cagalli e su progetto dell'ingegner Bruno Bresciani, venne costruita l'attuale chiesa, intitolata alla Beata Vergine del Rosario.\nIn questa chiesa dietro l'altare maggiore \u00e8 rimasta una rappresentazione della Madonna mantenuta dalla precedente cappella.\nCherubine era anche sede di villa Conti Assali, d'epoca veneziana andata distrutta con la prima guerra mondiale. Nella piazza si trova anche una statua commemorativa dei caduti della prima guerra mondiale\nManifestazioni.\nLa principale manifestazione della frazione di Cherubine \u00e8 la Festa del cavallo, con la prima edizione svoltasi nel 1978.\nLa manifestazione viene effettuata nell'ultimo weekend di agosto e nel primo di settembre."}
{"id": "3595986", "revid": "42352459", "url": "https://it.wikipedia.org/wiki?curid=3595986", "title": "Koninklijk Theater Carr\u00e9", "text": ""}
{"id": "3595987", "revid": "3115", "url": "https://it.wikipedia.org/wiki?curid=3595987", "title": "Bu\u0161ovce", "text": "Bu\u0161ovce (in ungherese \"Bus\u00f3c\", in tedesco \"Bauschendorf\") \u00e8 un comune della Slovacchia facente parte del distretto di Ke\u017emarok, nella regione di Pre\u0161ov."}
{"id": "3595988", "revid": "287204", "url": "https://it.wikipedia.org/wiki?curid=3595988", "title": "Busovce", "text": ""}
{"id": "3595991", "revid": "107831", "url": "https://it.wikipedia.org/wiki?curid=3595991", "title": "Porsche Tennis Grand Prix 2000", "text": "Il Porsche Tennis Grand Prix 2000 \u00e8 stato un torneo femminile di tennis giocato sul cemento indoor. \u00c8 stata la 23\u00aa edizione del Porsche Tennis Grand Prix, che fa parte della categoria Tier II nell'ambito del WTA Tour 2000. Si \u00e8 giocato a Filderstadt in Germania, dal 2 all'8 ottobre 2000.\nCampionesse.\nSingolare.\n Martina Hingis ha battuto in finale Kim Clijsters 6\u20130, 6\u20133\nDoppio.\n Martina Hingis / Anna Kurnikova hanno battuto in finale Arantxa S\u00e1nchez Vicario / Barbara Schett 6\u20134, 6\u20132"}
{"id": "3595993", "revid": "1543377", "url": "https://it.wikipedia.org/wiki?curid=3595993", "title": "Open di Zurigo 2000", "text": "L'Open di Zurigo 2000 \u00e8 stato un torneo femminile di tennis giocato sul cemento indoor. \u00c8 stata la 17\u00aa edizione del torneo, che fa parte della categoria Tier I nell'ambito del WTA Tour 2000. si \u00e8 giocato nell'Hallenstadion di Zurigo in Svizzera, dal 9 al 15 ottobre 2000.\nCampionesse.\nSingolare.\n Martina Hingis ha battuto in finale Lindsay Davenport 6-4, 4-6, 7-5\nDoppio.\n Martina Hingis / Anna Kurnikova hanno battuto in finale Kimberly Po / Anne-Ga\u00eblle Sidot 6-3, 6-4"}
{"id": "3595996", "revid": "1543377", "url": "https://it.wikipedia.org/wiki?curid=3595996", "title": "Torneo Interbritannico 1970", "text": "Il Torneo Interbritannico 1970 fu la settantaquattresima edizione del torneo di calcio conteso tra le Home Nations dell'arcipelago britannico. Il torneo fu vinto congiuntamente da Inghilterra, Scozia e Galles. "}
{"id": "3595998", "revid": "287204", "url": "https://it.wikipedia.org/wiki?curid=3595998", "title": "Generali Ladies Linz 2000", "text": "Il Generali Ladies Linz 2000 \u00e8 stato un torneo di tennis giocato sul sintetico indoor. \u00c8 stata la 14\u00aa edizione del Generali Ladies Linz, che fa parte della categoria Tier II nell'ambito del WTA Tour 2000. Si \u00e8 giocato a Linz, in Austria, dal 16 al 22 ottobre 2000.\nCampionesse.\nSingolare.\n Lindsay Davenport ha battuto in finale Venus Williams 6-4, 3-6, 6-2\nDoppio.\n Am\u00e9lie Mauresmo / Chanda Rubin hanno battuto in finale Ai Sugiyama / Nathalie Tauziat 6-4, 6-4"}
{"id": "3596001", "revid": "287204", "url": "https://it.wikipedia.org/wiki?curid=3596001", "title": "China Open 2000", "text": "Il China Open 2000 \u00e8 stato un torneo di tennis giocato sul cemento. \u00c8 stata la 4\u00aa edizione del torneo femminile, che fa parte della categoria Tier IV nell'ambito dell'WTA Tour 2000. Il torneo si \u00e8 giocato a Shanghai in Cina, dal 16 al 22 ottobre 2000.\nCampionesse.\nSingolare.\n Meghann Shaughnessy ha battuto in finale Iroda Tulyaganova 7\u20136, 7\u20135\nDoppio.\n Lilia Osterloh / Tamarine Tanasugarn hanno battuto in finale Rita Grande / Meghann Shaughnessy 7\u20135, 6\u20131"}
{"id": "3596004", "revid": "729019", "url": "https://it.wikipedia.org/wiki?curid=3596004", "title": "Francesco Annoni di Cerro", "text": "Biografia.\nFrancesco nacque nel Palazzo Annoni di Milano il 4 aprile 1804, figlio di Alessandro Annoni, V conte di Cerro al Lambro, e di sua moglie Leopoldina Cicogna Mozzoni. Era lontano cugino con Carlo Annoni, eminente sacerdote, archeologo e storiografo lombardo.\nImbracciata la carriera militare sin da giovane, entr\u00f2 al servizio dell'Impero austriaco aderendo alla milizia cittadina ove in virt\u00f9 del proprio rango entr\u00f2 col grado di sottotenente, uscendone pochi anni dopo con quello di tenente colonnello.\nNel 1847, in complicit\u00e0 col colonnello ungherese L\u00e1z\u00e1r M\u00e9sz\u00e1ros che lottava per l'indipendenza della sua patria dall'Impero, si un\u00ec alle armate rivoluzionarie sarde e partecip\u00f2 alle cinque giornate di Milano. Il governo austriaco nel frattempo impose per lui la condanna a morte e il sequestro del suo ricco patrimonio familiare. Il governo provvisorio milanese gli affid\u00f2 la delicata missione di richiedere gli aiuti militari necessari al re Carlo Alberto di Savoia, il quale lo nomin\u00f2 colonnello col compito di organizzare i 5000 uomini concessi dal governo piemontese in sostegno ai milanesi.\nDopo la Battaglia di Custoza, per\u00f2, ed il conseguente fallimento dell'esperimento rivoluzionario in Milano, si rifugi\u00f2 dapprima a Genova, poi a Firenze ed infine a Bologna assistendo alla capitolazione dei governi provvisori ed alla restaurazione dei sovrani. Braccato a Bologna, pens\u00f2 di trasferirsi nuovamente a Firenze dove per\u00f2 venne arrestato sul confine, a Scarperia, e pot\u00e9 essere liberato solo per intervento dell'ambasciata sabauda nel Granducato di Toscana. Stabilitosi per qualche tempo a Civitavecchia, fece definitivamente ritorno a Torino. Nel 1853 venne nominato deputato al parlamento piemontese per il collegio di Trecate, venendo riconfermato nel 1857, e rappresentando Cuggiono per la IX e X legislatura.\nDurante la Seconda guerra d'indipendenza italiana venne inviato da Cavour nel 1859 a Modena per riorganizzare le truppe locali per poi fare ritorno a Torino ove venne promosso maggiore generale e poi a Milano ove divenne capo della Guardia Nazionale. Si stabil\u00ec in questi anni con la moglie, la nobildonna napoletana Chiara Severino-Longo dei marchesi di Gagliati, nella sua residenza di Cuggiono, nel milanese, citt\u00e0 ove, dopo la sua morte, il figlio naturale Aldo (senatore e sindaco della cittadina), gli dedic\u00f2 un monumento."}
{"id": "3596005", "revid": "767487", "url": "https://it.wikipedia.org/wiki?curid=3596005", "title": "Luigi Calligaris", "text": "Biografia.\nNelle sue \"Memorie\" dichiar\u00f2 di essere nato da Antonio e Anna Macario \"negli ultimi anni dell'impero napoleonico\", senza precisare l'anno: infatti per iscriversi anticipatamente agli studi aveva presentato il certificato di nascita del fratello omonimo, morto ancora neonato. \nDopo soli sette mesi in un collegio religioso di Bra, si trasfer\u00ec a Torino per intraprendere la carriera militare; nel frattempo studi\u00f2 molteplici discipline, alcune come autodidatta, tra cui architettura, musica e disegno.&lt;br&gt;Rimasto presto orfano di ambedue i genitori, decise nel 1829 di recarsi a Costantinopoli per studiare le lingue orientali, che lo interessavano particolarmente. Qui, con l'appoggio dell'ambasciatore di Francia Armand Charles Guilleminot ed il consenso del Regno di Sardegna, entr\u00f2 come volontario nel corpo dei genieri organizzato da Vincenzo Riva, un piemontese esule dai tempi dei moti del 1821; ottenne anche il grado di capitano nel reggimento Alessandria. In breve tempo riusc\u00ec a mettersi in vista vincendo il concorso per la costruzione delle fortificazioni di Konya.&lt;br&gt;\nDivenuto ufficiale di Stato Maggiore, prese parte alla campagna di Siria contro l'egiziano Ibr\u0101h\u012bm Pasci\u00e0. Dopo la sconfitta turca di Beylan del 1832, non avendo ottenuto le promozioni e gli incarichi che gli erano stati prospettati, rientr\u00f2 in Piemonte, dove per\u00f2 non riusc\u00ec ad entrare nell'esercito sabaudo. In seguito comment\u00f2 che \"vigevano ognora i tempi di casta e di privilegi\", causa del suo mancato arruolamento.&lt;br&gt;\nNell'autunno del 1833, deciso a rientrare a Costantinopoli, fu costretto a fermarsi a Tunisi a causa di un'epidemia di peste. Fu la sua fortuna, perch\u00e9 il viceconsole sardo Giovanetti lo propose come istruttore delle truppe tunisine. Nel 1838 Calligaris realizz\u00f2 una moderna scuola militare e ne divenne il direttore.&lt;br&gt;Nel frattempo, si dedic\u00f2 alla progettazione di numerose opere, tra cui due grandi fabbriche, la chiesa cattolica della Goletta e il palazzo del genovese Paolo Gnecco.\nRimpatriato definitivamente nel 1861, venne nominato professore straordinario di Arabo volgare all'Universit\u00e0 di Torino, incarico che resse fino alla morte, dedicandosi alla diffusione degli studi orientalisti e di lingua araba in Italia.&lt;br&gt;\nA Torino impiant\u00f2 una tipografia con caratteri arabi, pubblicando una rivista in arabo sussidiata dal governo.&lt;br&gt; \nAppassionato di cavalli, cur\u00f2 la selezione di razze pregiate."}
{"id": "3596007", "revid": "1983214", "url": "https://it.wikipedia.org/wiki?curid=3596007", "title": "Nicolas-Bernard L\u00e9pici\u00e9", "text": "Biografia.\nFiglio di due incisori, Ren\u00e9e-Elisabeth Marli\u00e9 (1714-1773) e Fran\u00e7ois-Bernard L\u00e9pici\u00e9 (1698-1755), segretario perpetuo e storico dell'Acad\u00e9mie royale de peinture et de sculpture, Nicolas-Bernard L\u00e9pici\u00e9 inizi\u00f2 a studiare la tecnica dell'incisione assieme al padre prima di passare, nel 1751 circa, alla pittura sotto l'insegnamento di Charles-Andr\u00e9 van Loo. Nel 1759 ottenne il secondo premio al Prix de Rome, ma rimase in Francia. Nel 1764 l'Acad\u00e9mie royale lod\u00f2 il suo dipinto \"L'arrivo di Guglielmo il Conquistatore in Inghilterra\" (oggi all'Abbazia degli uomini). Lungo lo stesso filone dipinse anche \"Il battesimo di Cristo\" (1765), \"Cristo e i fanciulli\" (1767) e \"La conversione di Saulo\" (1767). Nel 1769, divenne membro dell'Acad\u00e9mie e pittore di corte grazie al dipinto \"Achille e il centauro\". Divenne professore aggiunto nel 1770 e ordinario nel 1779: fra i suoi allievi vi furono Jean-Baptiste Regnault, Jean-Antoine-Th\u00e9odore Giroust, Carle Vernet, Henri-Pierre Danloux, Jean-Joseph Taillasson, Jean-Fr\u00e9d\u00e9ric Schall e Nicolas-Antoine Taunay.\nSpesso paragonata a quella di Chardin e Greuze, l'opera di L\u00e9pici\u00e9 conobbe una grande fortuna nel corso del XVIII secolo. A partire dagli anni sessanta, pur continuando a dipingere soggetti storici, inizi\u00f2 a produrre scene di genere di carattere intimista secondo uno stile che richiamava quello dei fiamminghi David Teniers il Vecchio e Gerard ter Borch. Negli ultimi anni della sua vita, come conseguenza di una crisi religiosa che lo port\u00f2 a disconoscere o a modificare parte del suo stile precedente, si rec\u00f2 spesso in campagna, dove dipinse scene di vita contadina."}
{"id": "3596008", "revid": "110157", "url": "https://it.wikipedia.org/wiki?curid=3596008", "title": "Havka", "text": "Havka (in ungherese \"H\u00f3ka\", in tedesco \"Haffke\") \u00e8 un comune della Slovacchia facente parte del distretto di Ke\u017emarok, nella regione di Pre\u0161ov."}
{"id": "3596010", "revid": "767487", "url": "https://it.wikipedia.org/wiki?curid=3596010", "title": "WTA Bratislava 2000", "text": "Il WTA Bratislava 2000 \u00e8 stato un torneo femminile di tennis giocato sul cemento indoor. \u00c8 stata la 2\u00aa edizione del torneo, che fa parte della categoria Tier IV nell'ambito del WTA Tour 2000. si \u00e8 giocato a Bratislava in Slovacchia, dal 23 al 29 ottobre 2000.\nCampionesse.\nSingolare.\n D\u00e1ja Bed\u00e1\u0148ov\u00e1 ha battuto in finale Miriam Oremans 6-1, 5-7, 6-3\nDoppio.\n Daniela Hantuchov\u00e1 / Karina Hab\u0161udov\u00e1 hanno battuto in finale Petra Mandula / Patricia Wartusch per walkover"}
{"id": "3596014", "revid": "767487", "url": "https://it.wikipedia.org/wiki?curid=3596014", "title": "Sparkassen Cup 2000", "text": "Lo Sparkassen Cup 2000 \u00e8 stato un torneo femminile di tennis giocato sul sintetico indoor. \u00c8 stata la 10\u00aa edizione del torneo, che fa parte della categoria Tier II nell'ambito del WTA Tour 2000. Si \u00e8 giocato a Lipsia in Germania, dal 30 ottobre al 5 novembre 2000.\nCampionesse.\nSingolare.\n Kim Clijsters ha battuto in finale Elena Lichovceva 7\u20136 (10\u20138), 4\u20136, 6\u20134\nDoppio.\n Anne-Ga\u00eblle Sidot / Arantxa S\u00e1nchez-Vicario hanno battuto in finale Kim Clijsters / Laurence Courtois 6\u20137 (6\u20138), 7\u20135, 6\u20133"}
{"id": "3596018", "revid": "767487", "url": "https://it.wikipedia.org/wiki?curid=3596018", "title": "Holumnica", "text": "Holumnica (in ungherese \"Holl\u00f3lomnic\", in tedesco \"Hollomnitz\") \u00e8 un comune della Slovacchia facente parte del distretto di Ke\u017emarok, nella regione di Pre\u0161ov."}
{"id": "3596019", "revid": "1543377", "url": "https://it.wikipedia.org/wiki?curid=3596019", "title": "Torneo Interbritannico 1971", "text": "Il Torneo Interbritannico 1971 fu la settantacinquesima edizione del torneo di calcio conteso tra le Home Nations dell'arcipelago britannico. Il torneo fu vinto dall'Inghilterra. "}
{"id": "3596020", "revid": "1372005", "url": "https://it.wikipedia.org/wiki?curid=3596020", "title": "Walther Mayer", "text": "Mayer studi\u00f2 al Politecnico federale di Zurigo e all'Universit\u00e0 di Parigi, ma ricevette una laurea in matematica all'Universit\u00e0 di Vienna, nel 1912.\nDopo la prima guerra mondiale divenne professore all'Universit\u00e0 di Vienna. Lavor\u00f2 nell'ambito della topologia (scopr\u00ec con Leopold Vietoris la successione di Mayer-Vietoris) e lavor\u00f2 anche in geometria differenziale, pubblicando il testo \"Lezioni di Mayer sulla geometria differenziale\".\nNel 1929 divenne assistente di Albert Einstein. Dal 1931 al 1936 collabor\u00f2 con lo scienziato per la stesura della teoria della relativit\u00e0. Nel 1933, dopo la presa di potere di Adolf Hitler, segu\u00ec Einstein negli Stati Uniti e divenne professore a Princeton. Mor\u00ec nel 1948."}
{"id": "3596023", "revid": "2051852", "url": "https://it.wikipedia.org/wiki?curid=3596023", "title": "Tyler Clary", "text": ""}
{"id": "3596024", "revid": "729019", "url": "https://it.wikipedia.org/wiki?curid=3596024", "title": "Bell Challenge 2000", "text": "Il Bell Challenge 2000 \u00e8 stato un torneo di tennis giocato sul cemento indoor. \u00c8 stata l'8\u00aa edizione del Bell Challenge, che fa parte della categoria Tier III nell'ambito del WTA Tour 2000. Si \u00e8 giocato al PEPS sport complex di Qu\u00e9bec in Canada, dal 30 ottobre al 5 novembre 2000.\nCampionesse.\nSingolare.\n Chanda Rubin ha battuto in finale Jennifer Capriati 6\u20134, 6\u20132\nDoppio.\n Nicole Pratt / Meghann Shaughnessy hanno battuto in finale Els Callens / Kimberly Po 6-3, 6-4"}
{"id": "3596027", "revid": "767487", "url": "https://it.wikipedia.org/wiki?curid=3596027", "title": "Carioca tigre", "text": "Carioca tigre \u00e8 un film del 1976, diretto da Giuliano Carnimeo.\nTrama.\nArrivato clandestinamente a Rio de Janeiro, Carletto incappa nel contrabbandiere \"Tigre\" e nel suo aiutante Augusto e venendo scambiato dai due per una spia rischia di essere ucciso finch\u00e9 il \"Tigre\" non scopre che Carletto \u00e8 italiano come lui e decide di risparmiare la sua vita appropriandosi di parte dell'eredit\u00e0 che Carletto \u00e8 venuto a riscuotere. Dal notaio, i tre scoprono che l'eredit\u00e0 consiste in una preziosa pistola sottratta al boss mafioso Don Rosolino e nascosta in un luogo detto \"Capolinea\"; il boss vorrebbe recuperare la pistola, prova dei suoi omicidi, e tenta di uccidere Carletto tramite alcuni sicari non riuscendovici. Carletto, Augusto e il \"Tigre\" partono in viaggio e riescono a sfuggire da un rapimento ordito dal boss, cedendo il vestito bianco del \"Tigre\" ad un altro uomo che viene scambiato per il contrabbandiere. In seguito, Carletto e Augusto vengono catturati ma riescono a sfuggire, mentre il \"Tigre\" incontra una donna che gli rivela che il \"Capolinea\" \u00e8 in realt\u00e0 un penitenziario dovere era stato rinchiuso il padre di Carletto. Don Rosalino giunge anch'egli al penitenziario grazie alla segnalazione di un carcerato cercando di sottrarre la pistola ritrovata da il \"Tigre\" nascosta in un acquario: dopo una rissa il boss mafioso viene arrestato mentre i tre spacciatisi per agenti di polizia riescono a scappare via con la pistola. Rientrati a Rio, il \"Tigre\" e Carletto scoprono di avere vinto alla lotteria, ma il biglietto si trova nel vestito del \"Tigre\" ceduto dato ad un uomo nella foresta: i tre decidono di partire alla volta di un nuovo viaggio."}
{"id": "3596031", "revid": "15756", "url": "https://it.wikipedia.org/wiki?curid=3596031", "title": "BlackBerry OS", "text": "BlackBerry OS \u00e8 un sistema operativo mobile proprietario, sviluppato dall'azienda canadese produttrice di dispositivi wireless BlackBerry Limited per la sua linea di smartphone BlackBerry. Fornisce il multitasking, supportando dispositivi di input specializzati adottati dalla RIM, in particolare la rotellina (trackwheel), la sfera (trackball), il trackpad e touch screen.\nDescrizione.\nLa piattaforma BlackBerry \u00e8 probabilmente pi\u00f9 conosciuta per il suo supporto nativo alla posta elettronica aziendale attraverso l'MIDP 1.0, ed un sottoinsieme del MIDP 2.0, che consente di completare l'attivazione wireless e la sincronizzazione con Microsoft Exchange, Lotus Domino o Novell GroupWise, per la sincronizzazione di e-mail, calendario, attivit\u00e0, note e contatti. Il sistema operativo supporta sia il WAP 1.x che il WAP 2.0. Gli aggiornamenti sono messi a disposizione dai diversi operatori di telefonia mobile, in quanto lo riadattano alle loro reti ed esigenze. supportando il BlackBerry tramite il caricamento del software utilizzando l'applicazione da PC, anche tramite la tipologia di scambio dati, OTASL, quindi senza dover connettere il dispositivo al personal computer, tramite la funzione aggiornamento wireless. L'unico dispositivo BlackBerry che non ha aggiornamenti vincolati dall'operatore telefonico \u00e8 il playbook. Sviluppatori di terze parti sono in grado di scrivere applicazioni utilizzando le classi API disponibili per BlackBerry OS, applicazioni che possono essere aggiornate direttamente dal telefono tramite l'applicazione AppWorld. Nel 2011 la piattaforma BlackBerry si posiziona al quinto posto, tra gli ambienti utilizzati da sviluppatori per creare applicazioni mobili, dietro ad Android, iOs, Mobileweb e Java. Secondo Wikimedia, il sistema operativo BlackBerry, nell'agosto 2011, aveva una diffusione tra tutti i dispositivi mobili pari al 6,91%.\nStoria.\nSmartphone.\nL'originale su base Java.\nMentre Reaserch in Motion sviluppa e rende disponibili versioni aggiornate del suo sistema operativo per supportare ogni dispositivo, spetta ai distributori individuali decidere, se e quando, una versione verr\u00e0 distribuita ai propri utenti.\nIl primo sistema Blackberry, con sistema operativo versione 3.6.0.87, si presenta con il cercapersone modello 850, ed \u00e8 numerato 1.0: fa la sua comparsa sul terminale 5810 dell'operatore telefonico AT&amp;T e diviene disponibile dal 4 marzo 2002, mentre per AT&amp;T, solo dal 7 gennaio 2004. La prima versione \u00e8 caratterizzata da una piattaforma software versione 1.4, seguita, nel gennaio 2005 dalla nuova versione del sistema operativo 3.7 con piattaforma 1.6.\nDalla versione 4.0 alla 4.7.\nNel febbraio 2005 usc\u00ec la versione 4.0, sempre con piattaforma 1.6, ma con l'aggiunta di diverse applicazioni. Successivamente venne rilasciata la versione 4.1 con piattaforma 2.0, dotata, sia con l'implementazione della geolocalizzazione tramite GPS, che con la possibilit\u00e0 di creare e gestire cartelle. Questa viene seguita dalla versione 4.2, piattaforma 2.3, versione che per la prima volta integrava i comandi vocali elaborati direttamente dal dispositivo. Nell'ottobre del 2007 usc\u00ec la versione 4.3\nNegli ultimi mesi del 2008 viene distribuita la versione 4.5, che introdusse la possibilit\u00e0 di leggere le email incorporando le immagini. Venne inoltre introdotta la possibilit\u00e0 di registrare e inviare una nota vocale, si ebbe a disposizione un aggiornamento del lettore multimediale del BlackBerry, dove fu possibile visualizzare tutti i file contemporaneamente, sia dei brani musicali, che dei video, consentendo agli utenti finali la possibilit\u00e0 di applicare filtri per genere, artista o album. Si introdusse inoltre il correttore degli errori d'ortografia, l'applicazione Map, ed infine venne introdotto l'aggiornamento over-the-air del dispositivo e la possibilit\u00e0 di riprodurre video in streaming. Questa versione verr\u00e0 seguita dalla 4.6, dalla 4.6.1, dalla 4.7 e dalla 4.7.1.\n5.0.\nNegli ultimi mesi del 2009 esce la versione 5.0, versione che integra un browser web BlackBerry aggiornato con un render curato dalla AJAX, elaborazione del JavaScript pi\u00f9 veloce, tra cui il supporto widget di Google Gears e SQLite per Widgets BlackBerry. Per il servizio push viene aggiunta la gestione dei messaggi e-mail, delle cartelle e-mail, con la possibilit\u00e0 di visualizzarle, modificarle, salvarle, inviare e riceverle con allegati documenti e con la condivisione di file remoti. Vengono inoltre introdotte, insieme alla nuova interfaccia grafica, molte animazioni, aprendo una nuova gestione ai messaggi SMS, rendendo la lettura pi\u00f9 semplice, avendo a disposizione una nuova finestra per l'inserimento delle emoticon. Inoltre, a partire dalla met\u00e0 del 2010 viene implementata la geolocalizzazione tramite celle telefoniche, infine, a partire dalla versione 5.0.0.110 viene data la possibilit\u00e0 d'usufruire della scrittura predittiva\",\" anche per i dispositivi con tastiera full QWERTY.\n6.0 e 6.1.\nNell'aprile 2010 la RIM ha annunciato la produzione del nuovo BlackBerry OS versione 6.0, venduto dal III\u00ba trimestre del 2010. Con questa nuova versione, venne migliorata la navigazione internet, sia sotto il punto di vista della compatibilit\u00e0, compatibile con HTML5 grazie al passaggio al motore di render WebKit, ma si differenzia anche per la nuova interfaccia grafica, per la ricerca universale, per l'introduzione di menu popup sensibili al contesto operativo e il Social Feeds, che permette di gestire in unica soluzione i contenuti provenienti da tutti i principali social network, tra cui anche posta elettronica e SMS, inoltre a met\u00e0 stagione 2011 viene implementata la geolocalizzazione tramite la rete WiFi.\nLe voci di un sistema operativo serie 6.1 iniziarono a circolare nel 2011, insieme alle immagini del nuovo software. Il 2 maggio 2011 la RIM ha annunciato che tale sistema avrebbe preso il nome di BlackBerry OS 7, con uscita nell'estate del 2011. La RIM ha annunciato che i dispositivi attuali non potranno essere aggiornati a BlackBerry OS 7, e contemporaneamente la vendita di nuovi dispositivi touch della serie Bold, Blackberry Bold 9930 e 9900, che supporterebbero BlackBerry OS 7. Questo nuovo sistema operativo introdusse ricerche ad attivazione vocale e un miglioramento del browser, 40% pi\u00f9 veloce rispetto al precedente, e dotato sia di un compilatore JavaScript JIT che il supporto ai video HTML5.\n7.1.\nNel 2012 venne presentata la versione 7.1, che introdusse la possibilit\u00e0 di trasformare lo smartphone in un hotspot, come se di fatto fosse un router, quindi di consentire l'accesso in internet ad altri dispositivi posti nelle vicinanze: venne cos\u00ec introdotto il BlackBerry Wireless Media Server, protocollo di trasmissione che permette di collegare diversi dispositivi, TV, impianto stereo, ecc, tramite il WiFi. Venne inoltre introdotta la possibilit\u00e0, ma solo per i terminali della famiglia Curve, di usufruire della radio tramite le onde FM, non pi\u00f9 solo tramite web. Con tale protocollo diventa cos\u00ec possibile sfruttare la tecnologia NFC per scambiare dati, inoltre vengono potenziate e migliorate le funzioni introdotte dall' OS 7.\nBlackBerry 10.\nDurante il BlackBerry World 2012 la RIM ha mostrato un'anteprima del nuovo sistema operativo BlackBerry 10, una versione completalente nuova, totalmente riscritto da zero, cambiando il kernel (QNX), l'interfaccia, e molto altro ancora. Il 30 gennaio 2013 la RIM ha annunciato ufficialmente la nuova piattaforma, svelando anche due nuovi smartphone, con i quali verranno equipaggiati. Gli smartphone BlackBerry 7 non potranno essere aggiornati al BlackBerry 10, alla luce del radicale cambiamento del sistema operativo che avrebbe richiesto un hardware pi\u00f9 potente. Il 30 gennaio 2013 venne presentato il BlackBerry 10, il nuovo sistema operativo BlackBerry, e i primi due smartphone equipaggiati con esso, BlackBerry Z10 e BlackBerry Q10.\nLe scorciatoie da tastiera.\nI Blackberry basati sul sistema operativo originario, dispongono di svariate funzionalit\u00e0 e scorciatoie da tastiera, pi\u00f9 o meno utili:\nPer quanto concerne i Blackberry Storm si hanno le seguenti variazioni, in quanto non \u00e8 possibile tenere premuto il tasto \"Alt\" durante la digitazione di altre lettere, ma bisogner\u00e0 tenere premuto il tasto \"? 123\" per qualche istante finch\u00e9 su di esso compare l'icona di un lucchetto, poi:\nTablet.\n1.0.1 e 1.0.3.\nIl 27 settembre 2010 la RIM ha annunciato un nuovo sistema operativo, la piattaforma QNX, BlackBerry Tablet OS, per correre sulla pubblicazione del BlackBerry PlayBook.\nQNX andr\u00e0 a sostituire completamente BlackBerry OS a partire dalla versione 10.\nLa prima versione disponibile \u00e8 la 1.0.1. Con la versione 1.0.3 viene ridisegnata la schermata iniziale del browser, viene data la possibilit\u00e0 di connettersi e accedere ai dati su uno smartphone BlackBerry tramite Bluetooth, mentre viene aggiornata la rettifica dei documenti attraverso il \"BlackBerry Bridge\", con il quale ora si pu\u00f2 utilizzare BlackBerry Messanger, inoltre ora \u00e8 possibile videochattare con altri utenti BlackBerry PlayBook.\n1.0.5.\nCon la versione 1.0.5 vengono migliorate la funzionalit\u00e0 all'interno della applicazione Facebook, inc, come le notifiche, caricare video direttamente dalla fotocamera o la cartella media e selezione dell'album caricato per i media viene migliorata, viene introdotto il servizio di news feed, le funzionalit\u00e0 delle pagine, la possibilit\u00e0 di cancellare un messaggio, e la possibilit\u00e0 di incorporare le opzioni ed il centro d'aiuto vengono incorporate. Viene inserita la possibilit\u00e0 di pagare l'acquisto di un'estensione o di un aggiornamento attraverso le applicazioni stesse, Vengono inoltre inserite nuove lingue dei paesi UE, viene migliorata l'alimentazione e la ricarica del cellulare, tra cui la possibilit\u00e0 di ricaricare quando il dispositivo \u00e8 spento, viene migliorato il rilevamento del WiFi Hotspot, l'aggiornamento di sicurezza per Adobe Flash Player, ora \u00e8 pi\u00f9 facile da scaricare e salvare le immagini.\n1.0.6 e 1.0.7.\nCon la versione 1.0.6 viene aggiornato Adobe Flash alla versione 10,3, inoltre viene eseguito l'aggiornamento di sicurezza per Adobe AIR 2,7.Con la release 1.0.7 viene migliorata la connettivit\u00e0 e la produttivit\u00e0, con l'applicazione BlackBerry Bridge, viene introdotto un supporto avanzato per salvataggio degli allegati, tra cui il formato ZIP, viene velocizzato l'accoppiamento tra uno smartphone BlackBerry e un BlackBerry PlayBook. Viene migliorato il supporto dei file multimediali, quali immagini delle App, la possibilit\u00e0 di eseguire il \"Pinch to Zoom\" nei Video delle App, vengono supportate altre lingue, viene migliorata la connettivit\u00e0 Wi-Fi su reti WEP ed inserita la possibilit\u00e0 della modalit\u00e0 aereo. Viene introdotto un sistema di aggiornamenti differenziali del sistema operativo, per consentire la revisione di solo alcune delle sue parti. Infine viene introdotto un aggiornamento di sicurezza sia per Flash 10.3 che per Adobe AIR e la possibilit\u00e0 di eseguire applicazioni create utilizzando BlackBerry NDK.\n1.0.8.\nCon la versione 1.0.8 viene introdotto Adobe Flash 11.1, compreso l'aggiornamento di sicurezza per Adobe AIR 3.1, viene aggiornato il fusi orario nelle regioni dell'America Latina, Australia e America Centrale, il Bluetooth e Wi-Fi vengono aggiornati per migliorarne la connettivit\u00e0, viene risolto il problema di alcuni utenti con i pagamenti in conto su BlackBerry App World, mentre la sincronizzazione viene migliorata durante il ripristino di applicazioni con BlackBerry Desktop Software\n2.0.\nLa versione 2.0 disponibile dal 21/01/2012, vengono introdotte nuove applicazioni, tra cui quelle studiate per Android, la casella di posta unificata agli altri messaggi, ( \"client email nativo\") , possibilit\u00e0 di integrare i social network con il calendario e i contatti, viene potenziato il BlackBerry Bridge, migliorandone la reattivit\u00e0 e permettendo ora l'uso dello smartphone come tastiera e mouse wireless. Le applicazioni precaricate permettono inoltre una maggiore flessibilit\u00e0 d'uso in condizioni di mobilit\u00e0, tra cui la Video Chat che ora permette una maggior integrazione anche all'uso del multitasking con le altre applicazioni. Questa nuova versione del sistema operativo ha permesso anche un notevole miglioramento della fruizione del browser, consentendo una migliore aderenza agli standard web con i test HTML5 e ACID3, anche rispetto alla concorrenza: l'unico browser che registra punteggi migliori \u00e8 Google Chrome 16 per PC.\n2.1.\nCon la versione 2.1, disponibile dal 3 ottobre 2012, viene introdotta la possibilit\u00e0 d'utilizzo anche in verticale delle applicazioni quali, client email, calendario e rubrica, le applicazioni android sono eseguite direttamente e non pi\u00f9 tramite l'Android Player, vengono supportate le applicazioni che richiedono l'uso della fotocamera, viene introdotta la possibilit\u00e0 di acquistare dentro l'applicazione, supporto completo dei messaggi SMS con BlackBerry Bridge, inoltre se il Bridge \u00e8 connesso una rete WiFi, questa viene sfruttata per ridurre il carico dello smartphone.\nBlackBerry 10.\nIl BlackBerry 10 \u00e8 il nuovo sistema operativo per smartphone e tablet presentato il 30 gennaio 2013. Basato su Android Jelly Bean 4.3, da cui si differenzia solo per la diversa interfaccia utente e per l'utilizzo di un microKernel QNX a fronte del kernel Linux utilizzato su Android, i primi smartphone equipaggiati con BlackBerry 10 sono il \"BlackBerry Z10\" e il \"BlackBerry Q10\". Il tablet BlackBerry PlayBook invece non verr\u00e0 aggiornato a Blackberry 10. Il terzo smartphone equipaggiato con il nuovo Sistema Operativo di BlackBerry sar\u00e0 il \"BlackBerry Q5\", nuovo smartphone di fascia media con tastiera fisica QWERTY, annunciato durante il BlackBerry Live di Orlando del 2013.\nNell'aprile del 2013 venne rilasciata la versione 10.1, nell'ottobre del 2013 la 10.2 e la 10.3 nel settembre del 2014 con il Blackberry Passport, verr\u00e0 successivamente aggiornata fino alla 10.3.3 nel gennaio del 2017. I dispositivi con questo sistema operativo permettono di vedere il codice IMEI digitando la sequenza, \"*[[Cancelletto|#]06#\".\nBlackBerry Fonts.\nSegue una lista di [[Tipo di carattere|font]] inclusi in alcune versioni di BlackBerry:\nBBAlphaSans e BBAlphaSerif sono basati sul software libero font, [[DejaVu]].\nStrumenti di sviluppo.\nLa RIM, per i suoi terminali, mette a disposizione diversi strumenti di sviluppo, che, nel caso dei BlackBerry \u00e8 [[Java (linguaggio di programmazione)|Java]], mentre per il tablet \u00e8 il [[QNX]], fornendo per gli sviluppatori un'apposita pagina sul suo sito web..\nLe applicazioni Java sono sviluppabili tramite \"\"BlackBerry Java SDK\", \"BlackBerry Java plug-in (Eclipse)\" e \"Java(TM) ME Platform SDK (J2ME)\". Mentre per il sistema QNX del tablet playbook si possono utilizzare \"BlackBerry Native SDK for Tablet OS\", \"BlackBerry Runtime for Android Apps\", \"BlackBerry Tablet OS SDK for Adobe AIR\"; Mentre si possono sviluppare applicazioni per entrambi tramite \"BlackBerry WebWorks SDK for Tablet OS\".\nInoltre \u00e8 possibile effettuare il [[porting]] per alcune delle applicazionI studiate e sviluppate per [[Android]] tramite il \"BlackBerry Runtime for Android apps\"\", strumento a uso gratuito.\nTermine delle funzionalit\u00e0 legacy.\nIl 4 gennaio 2022, alcune funzionalit\u00e0 di Blackberry OS quali chiamate, invio di [[SMS]] e chiamate ai servizi di emergenza hanno smesso di funzionare.\nCollegamenti esterni.\n[[Categoria:BlackBerry]]\n[[Categoria:Sistemi operativi per dispositivi mobili]]"}
{"id": "3596035", "revid": "824274", "url": "https://it.wikipedia.org/wiki?curid=3596035", "title": "Advanta Championships Philadelphia 2000", "text": "L'Advanta Championships of Philadelphia 2000 \u00e8 stato un torneo femminile di tennis giocato sul sintetico indoor. \u00c8 stata la 12\u00aa edizione del torneo, che fa parte della categoria Tier II nell'ambito del WTA Tour 2000. Si \u00e8 giocato al Philadelphia Civic Center di Philadelphia, negli USA dal 6 al 12 novembre 2000.\nCampionesse.\nSingolare.\n Lindsay Davenport ha battuto in finale Martina Hingis 7-6, 6-4\nDoppio.\n Martina Hingis / Anna Kurnikova hanno battuto in finale Lisa Raymond / Rennae Stubbs 6-2, 7-5"}
{"id": "3596037", "revid": "1543377", "url": "https://it.wikipedia.org/wiki?curid=3596037", "title": "Torneo Interbritannico 1972", "text": "Il Torneo Interbritannico 1972 fu la settantaseiesima edizione del torneo di calcio conteso tra le Home Nations dell'arcipelago britannico. Il torneo fu vinto congiuntamente da Inghilterra e Scozia. "}
{"id": "3596038", "revid": "1543377", "url": "https://it.wikipedia.org/wiki?curid=3596038", "title": "Commonwealth Bank Tennis Classic 2000", "text": "Il Commonwealth Bank Tennis Classic 2000 \u00e8 stato un torneo di tennis giocato sul cemento. \u00c8 stata la 6\u00aa edizione del Commonwealth Bank Tennis Classic, che fa parte della categoria Tier III nell'ambito del WTA Tour 2000. Si \u00e8 giocato a Kuala Lumpur in Malaysia, dal 6 al 12 novembre 2000.\nCampionesse.\nSingolare.\n Henrieta Nagyov\u00e1 ha battuto in finale Iva Majoli 6\u20134, 6\u20132\nDoppio.\n Henrieta Nagyov\u00e1 / Sylvia Plischke hanno battuto in finale Liezel Huber / Vanessa Webb 6-4, 7-64"}
{"id": "3596041", "revid": "28592", "url": "https://it.wikipedia.org/wiki?curid=3596041", "title": "Arcivescovo di Amburgo", "text": ""}
{"id": "3596047", "revid": "1543377", "url": "https://it.wikipedia.org/wiki?curid=3596047", "title": "Volo Korean Air 801", "text": "Il volo Korean Air 801 era un volo di linea della Korean Air che il 6 agosto 1997 si \u00e8 schiantato durante l'avvicinamento all'aeroporto internazionale di Guam, causando la morte di 228 tra passeggeri e membri dell'equipaggio.\nIl volo 801 era generalmente operato con un Airbus A300, ma il 5 ed il 6 agosto Korean Air, per trasportare gli atleti di Guam impegnati nei Pacific Mini Games, utilizz\u00f2 un Boeing 747-300.\nPasseggeri ed equipaggio.\nA bordo dell'aereo vi erano i due piloti, l'ingegnere di volo, 14 assistenti di volo e 237 passeggeri, per un totale di 254 persone. Dei passeggeri, 3 erano bambini di et\u00e0 compresa tra i due e i 12 anni e 3 erano bambini con meno di 24 mesi. Sei dei passeggeri erano assistenti di volo coreani fuori servizio.\nLa maggior parte dei passeggeri erano turisti diretti a Guam.\nRika Matsuda, una passeggera con passaporto sudcoreano, fu descritta come cittadina giapponese in diversi articoli di giornale. Uno dei passeggeri sudcoreani viveva a Guam, mentre un passeggero neozelandese lavorava a Guam.\nPasseggeri famosi.\nShin Ki-ha, deputato al parlamento sudcoreano e leader del Partito Democratico, \u00e8 morto nell'incidente insieme alla moglie e a venti membri del suo partito.\nL'incidente.\nIl volo 801 decoll\u00f2 dall'Aeroporto Gimpo di Seul alle 20:53 locali (21:53 ora di Guam). Ai comandi vi era il quarantaduenne Comandante Park Yong-chul coadiuvato dal Primo Ufficiale Song Kyung-ho, 40 anni, e dall'ingegnere di volo Nam Suk-hoon, 57 anni. L'aereo attravers\u00f2 delle leggere turbolenze, ma il viaggio fu sostanzialmente tranquillo fino alle 01:00, quando cominciarono i preparativi per l'atterraggio. A Guam c'era forte pioggia, cosa che ridusse sensibilmente la visibilit\u00e0 e che costrinse l'equipaggio ad effettuare un avvicinamento strumentale. Alle ore 01:40 il controllo del traffico aereo di Guam autorizz\u00f2 l'equipaggio ad atterrare sulla pista 6L ma lo avvis\u00f2 che l'instrument landing system era fuori servizio. I piloti notarono che l'aereo stava scendendo troppo rapidamente nonostante la pista dell'aeroporto non fosse ancora in vista. Alle 01:42 l'aereo si schiant\u00f2 nei pressi della base della US Navy di Nimitz Hill, ad una distanza di 5\u00a0km dall'inizio della pista di atterraggio.\nGli sforzi dei soccorritori furono ostacolati dal maltempo e dal terreno accidentato, inoltre i veicoli di emergenza non poterono avvicinarsi a causa di una conduttura di carburante distrutta nell'incidente che bloccava l'unica via di accesso. L'aereo si era disintegrato ed il carburante contenuto nei serbatoi alari scaten\u00f2 un incendio che venne estinto solamente otto ore dopo. Ci fu anche una disputa su chi dovesse dirigere le operazioni di soccorso in quanto il relitto si trovava all'interno di un terreno di propriet\u00e0 della US Navy, ma le autorit\u00e0 civili inizialmente rivendicarono l'autorit\u00e0.\nUno dei passeggeri sopravvissuti, Hyun Seong Hong, dichiar\u00f2 pi\u00f9 tardi che l'incidente avvenne cos\u00ec in fretta che \"nessuno ebbe nemmeno il tempo di gridare\" e paragon\u00f2 l'incidente alla \"scena di un film\".\nLe indagini.\nIl rapporto stilato dagli investigatori del National Transportation Safety Board attestava che l'allarme di minima altitudine dell'aeroporto di Guam era stato modificato per diminuire il numero dei falsi allarmi e quindi non era in grado di rilevare gli aerei che volavano al di sotto della minimum safe altitude; in aggiunta il Comandante non fu in grado di effettuare un avvicinamento non strumentale compiendo una discesa troppo rapida ed andando ad impattare contro il terreno.\nSecondo gli investigatori, contribuirono all'incidente anche la stanchezza del Comandante che prima di questo volo ne aveva gi\u00e0 effettuato un altro senza poi riposarsi, il carente addestramento impartito dalla Korean Air ai suoi equipaggi ed il mancato funzionamento dovuto a manutenzione del \"glide slope\" dell'ILS della pista 06. Venne scoperto inoltre che i piloti utilizzarono una vecchia carta aeronautica nella quale era indicato che la \"minimum safe altitude\" era pari a 1.770 piedi (540\u00a0m) anzich\u00e9 agli effettivi 2.150 piedi (656\u00a0m). Il Volo 801 mantenne la quota di 1.870 piedi durante l'avvicinamento alla pista di atterraggio.\nVittime e feriti.\nDelle 254 persone a bordo, 223 persone, tra cui 209 passeggeri e 14 membri dell'equipaggio (3 membri dell'equipaggio di condotta e 11 assistenti di volo) morirono nello schianto.\nDei 31 passeggeri trovati vivi dalle squadre di salvataggio, 2 morirono durante il trasporto in ospedale e 3 nei trenta giorni successivi a causa delle ferite riportate. Sedici sopravvissuti riportarono ustioni. Dei 26 indicati come i sopravvissuti dalla NTSB, 12 (tutti i cittadini della Corea del Sud, 11 abitanti della Corea del Sud, 1 residente in Giappone) furono inizialmente curati al Guam Memorial Hospital di Tamuning e 14 (10 sudcoreani, 3 americani e 1 neozelandese) furono invece ricoverati presso l'US Naval Hospital di Agana Heights. Quattro passeggeri gravemente ustionati furono trasportati presso il Centro Ustionati dell'esercito a San Antonio, Texas. Tutti gli ustionati trasportati a San Antonio sono deceduti.\nDei sopravvissuti, 7 passeggeri e 1 assistente di volo sedevano in prima classe, 1 assistente di volo era in business class, 7 passeggeri erano nella sezione anteriore della classe economica e 9 passeggeri e 1 assistente di volo erano in quella posteriore. 13 dei passeggeri e 2 delle assistenti di volo sopravvissute erano seduti nel lato destro dell'aereo, di questi, 6 occupavano i posti in corrispondenza dell'ala destra dell'aereo. Nessuno dei passeggeri o dell'equipaggio presenti sul ponte superiore dell'aereo sono sopravvissuti.\nConseguenze.\nIl 13 agosto 1997, 50 manifestanti inscenarono un sit-in di protesta presso l'aeroporto di Guam sostenendo che le operazioni di recupero dei corpi delle vittime procedevano troppo a rilento.\nIl 6 agosto 2000, nel terzo anniversario del disastro, fu installato un obelisco di marmo nero sul luogo dello schianto come memoriale per le vittime.\nDopo l'incidente, i voli della Korean Air per Guam vennero sospesi fino al dicembre 2009; il numero del volo venne modificato in 805.\nNel 2000, un tribunale condann\u00f2 Korean Air a risarcire 54 famiglie con un importo di 70 milioni di dollari statunitensi.\nIl neozelandese Barry Small, pilota di elicotteri e uno dei sopravvissuti all'incidente, ha richiesto un sistema di stivaggio pi\u00f9 sicuro per le bottiglie di alcolici acquistate nei duty-free e la riprogettazione delle traverse dei sedili dell'aereo, affermando che lo stoccaggio degli alcolici sul volo 801 ha contribuito alla diffusione del fuoco e le traverse sono state di ostacolo ai passeggeri impedendo loro di uscire dal velivolo.\nIl governo di Guam fu costretto a modificare il sito web creato per commemorare le vittime dell'incidente a causa di una frode effettuata via posta elettronica da criminali residenti in Nigeria che utilizzavano il collegamento al sito governativo per raccogliere soldi in beneficenza."}
{"id": "3596048", "revid": "1543377", "url": "https://it.wikipedia.org/wiki?curid=3596048", "title": "Pattaya Women's Open 2000", "text": "Il Pattaya Women's Open 2000 \u00e8 stato un torneo di tennis giocato sul cemento. \u00c8 stata la 10\u00aa edizione del Pattaya Women's Open, che fa parte della categoria Tier IV nell'ambito del WTA Tour 2000. Si \u00e8 giocato a Pattaya in Thailandia, dal 13 al 19 novembre 2000.\nCampioni.\nSingolare.\n Anne Kremer ha battuto in finale Tat'jana Panova 6\u20131, 6\u20134\nDoppio.\n Yayuk Basuki / Caroline Vis hanno battuto in finale Tina Kri\u017ean / Katarina Srebotnik 6\u20133, 6\u20133"}
{"id": "3596054", "revid": "767487", "url": "https://it.wikipedia.org/wiki?curid=3596054", "title": "Valerio Giobbi", "text": "Biografia.\nNasce in Svizzera da padre elvetico e madre italiana, originaria di Varese. Alla morte del padre si trasferisce con la famiglia nella citt\u00e0 giardino.\nIn Serie A ha vestito la maglia di Varese, con cui ha giocato dall'anno della fondazione, il 1945, fino al 1949, allenandola in seguito dal 1954 al 1955. Fratello di Arialdo Giobbi, ha giocato con lui nei primi anni della storia della squadra varesina."}
{"id": "3596056", "revid": "339392", "url": "https://it.wikipedia.org/wiki?curid=3596056", "title": "Simon Fran\u00e7ois Ravenet il Giovane", "text": ""}
{"id": "3596058", "revid": "1543377", "url": "https://it.wikipedia.org/wiki?curid=3596058", "title": "Torneo Interbritannico 1973", "text": "Il Torneo Interbritannico 1973 fu la settantasettesima edizione del torneo di calcio conteso tra le Home Nations dell'arcipelago britannico. Anche quest'anno, come nell'anno precedente, non fu disputata nessuna partita in Irlanda a causa del Bloody Sunday. Il torneo fu vinto dall'Inghilterra. "}
{"id": "3596059", "revid": "599013", "url": "https://it.wikipedia.org/wiki?curid=3596059", "title": "Alois Grussmann", "text": "Biografia.\nAltre fonti indicano Opava come luogo di nascita di Grussman.\nCarriera.\nClub.\nNella stagione 1984-85 esordisce con la maglia del Ban\u00edk Ostrava, prima squadra della sua citt\u00e0 natale, Ostrava. Riesce a vincere una Coppa Rappan nel 1985. Nel 1986, dopo una breve esperienza con il Fotbal Fr\u00fddek-M\u00edstek, passa ai neo-campioni del V\u00edtkovice. In cinque stagioni conclude i tornei quasi sempre al centro classifica ottenendo un secondo posto nel 1986-87 dietro lo Sparta Praga. Con i bianco-azzurri vive la miglior stagione nel 1989 quando riesce a realizzare 11 reti in 30 partite. Conclude l'esperienza a V\u00edtkovice totalizzando 140 partite di 1. Liga e 30 marcature. Si trasferisce in Spagna nell'estate del 1991 andando a Siviglia per giocare con il Real Betis, club di Segunda Divisi\u00f3n spagnola. Il Real Betis conclude la stagione al quarto posto anche grazie alle 8 reti messe a segno dall'attaccante cecoslovacco. Torna ad Ostrava nel 1992, sempre tra le file del Ban\u00edk. Nell'ottobre del 1992 ritorna al V\u00edtkovice, ma qui gioca poche partite senza realizzare alcuna marcatura. Nel gennaio del 1993 si trasferisce ad Olomouc per giocare nel Sigma. Ottiene due piazzamenti nella parte alta della classifica sia nell'ultimo campionato cecoslovacco sia nel primo torneo ceco. Nel 1993 la Cecoslovacchia si divide in Repubblica Ceca e Repubblica Slovacca: essendo nato ad Ostrava diviene un cittadino ceco. Nel 1994 passa al Kau\u010duk Opava che dopo aver vissuto la stagione 1994-95 in Druh\u00e1 Liga ottiene il secondo posto e viene promosso in 1. liga. Nel 1997-98 si ha la prima edizione della 1. liga che va a sostituire la 1. Liga. Il Kau\u010duk vive stagioni altalenanti: Grussman vive le sue migliori tra il 1996 e il 1998 nelle quali segna 13 e 8 reti in 58 partite. Nel 1998 il Kau\u010duk cambia denominazione divenendo SFC Opava. Grussman continua a segnare 7 reti in 45 incontri: l'ultima stagione, nella quale Grussman realizza una sola marcatura, vede la retrocessione della societ\u00e0 di Opava. Grussman lascia l'Opava e va a T\u0159inec giocando col Zelezarny T\u0159inec, con i quali totalizza 12 presenze e nessuna rete. Conclude la sua carriera con pi\u00f9 di 380 partite da professionista e pi\u00f9 di 100 reti.\nNazionale.\nTra il 1988 e il 1991 viene chiamato 5 volte: segna solo il 6 febbraio 1991 in una partita amichevole contro l' quando, dopo esser subentrato a Ondrej Kri\u0161tof\u00edk nei minuti finali dell'incontro, realizza lo 0-2."}
{"id": "3596062", "revid": "486946", "url": "https://it.wikipedia.org/wiki?curid=3596062", "title": "Giovanni Ravenet", "text": ""}
{"id": "3596067", "revid": "188323", "url": "https://it.wikipedia.org/wiki?curid=3596067", "title": "Blackberry OS", "text": ""}
{"id": "3596072", "revid": "1543377", "url": "https://it.wikipedia.org/wiki?curid=3596072", "title": "Torneo Interbritannico 1974", "text": "Il Torneo Interbritannico 1974 fu la settantottesima edizione del torneo di calcio conteso tra le Home Nations dell'arcipelago britannico. Anche quest'anno, come nei due anni precedenti, non fu disputata nessuna partita in Irlanda a causa del conflitto nordirlandese. Il torneo fu vinto congiuntamente dall'Inghilterra e dalla Scozia. "}
{"id": "3596076", "revid": "83531", "url": "https://it.wikipedia.org/wiki?curid=3596076", "title": "Bruce Millan", "text": " \u00c8 stato membro del governo e commissario europeo.\nBiografia.\nMillan venne eletto membro del parlamento britannico alle elezioni generali del 1959 in rappresentanza di un collegio di Glasgow. Venne continuamente rieletto fino alle elezioni generali del 1987 e si dimise dal parlamento nel 1988. Tra il 1962 e il 1963 fu membro dell'assemblea parlamentare del Consiglio d'Europa.\nNel 1964 venne nominato sottosegretario di stato per l'aviazione nell'ambito del primo governo di Harold Wilson. Dal 1966 al 1970 fu sottosegretario per la Scozia. Dal 1974 al 1976 fu Ministro nel secondo governo Wilson e dal 1976 al 1979 segretario di stato per la Scozia nell'ambito del governo guidato da James Callaghan.\nNel 1988 lasci\u00f2 il parlamento per andare a ricoprire l'incarico di commissario europeo per la politica regionale a partire dal 6 gennaio 1989. Fece parte della Commissione Delors II e mantenne lo stesso incarico all'interno della Commissione Delors III, fino al 1995.\nDal 1999 al 2001 Millan presiedette una commissione per la riforma dei servizi di salute mentale della Scozia.\n\u00c8 scomparso nel 2013 all'et\u00e0 di 85 anni a seguito di una polmonite."}
{"id": "3596091", "revid": "1543377", "url": "https://it.wikipedia.org/wiki?curid=3596091", "title": "Torneo Interbritannico 1975", "text": "Il Torneo Interbritannico 1975 fu la settantanovesima edizione del torneo di calcio conteso tra le Home Nations dell'arcipelago britannico. Dopo tre anni, il torneo torn\u00f2 a giocarsi anche nell'isola irlandese. La competizione fu vinta dall'Inghilterra. "}
{"id": "3596093", "revid": "599013", "url": "https://it.wikipedia.org/wiki?curid=3596093", "title": "Suore missionarie dei Sacri Cuori di Ges\u00f9 e Maria", "text": "Le Suore Missionarie dei Sacri Cuori di Ges\u00f9 e Maria sono un istituto religioso femminile di diritto pontificio: le suore di questa congregazione pospongono al loro nome le sigla SS.CC.\nStoria.\nLa congregazione trae origine dalla pia unione delle Serve infime dei Sacri Cuori, fondata a Lanciano il 6 marzo 1880 da don Lorenzo Lisio, con l'aiuto di Maria Domenica Rosati, e approvata da Francesco Maria Petrarca, arcivescovo di Lanciano, il 15 giugno 1882.\nNel 1886 due religiose della pia unione, Rosa Rosati e Rosa D'Ovidio, si stabilirono a Roma e vi fondarono una filiale: per volere di papa Leone XIII nel 1888 la comunit\u00e0 romana venne staccata dalla congregazione di Lanciano (che venne soppressa) e venne posta alle dirette dipendenze del cardinal vicario Lucido Maria Parocchi, che nel 1898 diede alle suore dei nuovi regolamenti.\nLa prima filiale venne aperta a Pola nel 1897 ma fu dopo il capitolo generale del 1920 che l'istituto conobbe la sua maggiore diffusione; nel 1963 le suore aprirono la loro prima missione in Brasile.\nLa congregazione ricevette il pontificio decreto di lode il 20 marzo 1975 ma, a causa delle agitazioni dei primi anni, nella presentazione della storia dell'istituto se ne attribu\u00ec la fondazione a Rosa Rosati e Rosa D'Ovidio, senza menzionare le origini lancianesi della congregazione.\nAttivit\u00e0 e diffusione.\nLe finalit\u00e0 della congregazione sono la catechesi e l'educazione della giovent\u00f9, l'assistenza agli infermi, sia in cliniche che a domicilio, e la propagazione della devozione ai Sacri Cuori di Ges\u00f9 e Maria.\nOltre che in Italia, sono presenti in Brasile, Corea del Sud, Guatemala e Tanzania; la sede generalizia \u00e8 in via del Trullo a Roma.\nAlla fine del 2008 la congregazione contava 168 religiose in 19 case."}
{"id": "3596098", "revid": "1543377", "url": "https://it.wikipedia.org/wiki?curid=3596098", "title": "Washboard", "text": "Lo washboard (termine di lingua inglese traducibile con tavola per il bucato) \u00e8 uno strumento musicale a percussione della famiglia degli idiofoni il cui uso ha avuto origine nella citt\u00e0 statunitense di New Orleans nella prima met\u00e0 del XX secolo.\nStoria.\n\u00c8 stato ideato utilizzando appunto un'asse del tipo di quelle adoperate per lavare il bucato che erano in uso presso le massaie di molti paesi e a volte anche nelle lavanderie pubbliche di paese, almeno fino alla prima met\u00e0 del XX secolo.\nCon l'automatizzazione dei processi di lavaggio e con l'avvento delle moderne macchine lavabiancheria, l'asse per il bucato \u00e8 caduta in disuso come strumento domestico pur ottenendo, da utensile, una rivalutazione come strumento musicale.\nIn principio, ad essere utilizzato come strumento musicale era una vera e propria tavola per lavare i panni che veniva percossa o sfregata per produrre un suono; successivamente, l'attrezzo ha subito modifiche nella sua struttura originale e adattato in maniera tale da produrre suoni musicali adeguati ottenibili percuotendo, a mano nuda oppure con le dita ricoperte da un ditale, la base piatta in alluminio (ma ne esistono anche modelli in legno o in acciaio inossidabile) inframezzata da scanalature. Molti suonatori modificano la propria washboard aggiungendovi campanelli da reception, lattine vuote e persino piatti da batteria in miniatura.\nUtilizzato dalle jug band, \u00e8 usato anche dagli artisti di strada che con esso si accompagnano nel canto nelle \"performance\" tenute lungo le strade delle citt\u00e0 della Louisiana e del Tennessee.\nIndossato talvolta come un corpetto, oppure tenuto appoggiato al ventre, viene usato soprattutto nel jazz, nello zydeco, nello skiffle (la musica in voga negli anni cinquanta, praticata anche dal gruppo musicale The Quarrymen, antesignani dei Beatles), nella musica cajun o nei blues del Delta del Mississippi."}
{"id": "3596105", "revid": "15756", "url": "https://it.wikipedia.org/wiki?curid=3596105", "title": "Episodi di A Certain Scientific Railgun", "text": "Questa \u00e8 una lista degli episodi dell'anime A Certain Scientific Railgun.\nL'anime \u00e8 prodotto da J.C.Staff e diretto da Tatsuyuki Nagai, la composizione della serie \u00e8 di Seishi Minakami, le musiche sono di Maiko Iuchi e I've Sound, il character design \u00e8 curato da Yuichi Tanaka e l'arte e la regia del suono rispettivamente da Tomonori Kuroda e Jin Aketagawa.\nL'anime ha iniziato la sua messa in onda su Tokyo MX dal 2 ottobre 2009, per poi concludersi il 19 marzo 2010, ed \u00e8 stato successivamente mandato in onda il giorno dopo su Chiba TV, MBS, TV Saitama e TV Kanagawa, poi anche su AT-X. I primi 12 episodi seguono il manga da vicino, con alcune modifiche e alcune episodi e personaggi originali dell'anime, mentre la seconda parte della serie \u00e8 una nuova trama originale scritta da Kazuma Kamachi. La pubblicazione \u00e8 avvenuta in 8 DVD, ognuno contenente tre episodi e un mini romanzo su To aru majutsu no index scritto da Kazuma Kamachi e disegnato da Haimura Kiyotaka che hanno il personaggio di Kaori Kanzaki come protagonista, che sono stati pubblicati dal 7 febbraio 2010. Un episodio bonus di cinque minuti \u00e8 stato incluso con l'ufficiale Visual Book dello spettacolo pubblicato il 24 luglio 2010. Un episodio OAV \u00e8 stato poi diffuso il 29 ottobre 2010.\nUna seconda stagione, intitolata \"A Certain Scientific Railgun S\" \u00e8 stata annunciata per aprile 2013, senza alcun cambiamento nel cast e nello staff rispetto alla prima. La messa in onda \u00e8 poi avvenuta su Tokyo MX tra il 12 aprile e il 27 settembre 2013.\nUna terza stagione, intitolata \"A Certain Scientific Railgun T\" \u00e8 stata annunciata nell'ottobre 2018, senza apportare alcun cambiamento allo staff. \u00c8 stata trasmessa su Tokyo MX dal 10 gennaio al 25 settembre 2020. La trasmissione degli episodi 7 e 8 \u00e8 slittata rispettivamente di una e due settimane a causa di alcuni ritardi a livello di produzione, derivanti anche dalla pandemia di COVID-19; il settimo \u00e8 stato rimpiazzato da una replica del precedente, mentre l'ottavo dalla trasmissione degli OAV delle prime due stagioni. Sorte analoga \u00e8 toccata all'episodio 13, la cui trasmissione \u00e8 stata rimandata dal 24 aprile al 1\u00ba maggio 2020, e all'episodio seguente, la cui messa in onda era prevista per l'8 maggio 2020.\nFunimation Entertainment ha concesso in licenza la serie per la diffusione in Nord America nel 2011. In Italia, le prime due stagioni sono state pubblicate per la prima volta il 1\u00ba agosto 2019 sulla piattaforma Netflix. La terza invece \u00e8 disponibile tramite Crunchyroll.\nLa prima stagione dispone di cinque brani musicali a tema, due temi di apertura e tre temi finali. Per i primi 14 episodi, il tema di apertura \u00e8 \"Only my Railgun\" di fripSide, mentre la sigla finale \u00e8 di Elisa. Una sigla finale speciale, \"Smile: You &amp; Me\", di Elisa \u00e8 stata utilizzata per l'episodio 12. Dagli episodi 15 in poi, il tema di apertura \u00e8 \"LEVEL 5 -Judgelight-\" di fripSide e la sigla finale \u00e8 \"Real Force\" di Elisa. Nell'OAV il tema di apertura \u00e8 stato \"Future Gazer\" di fripSide, mentre la sigla finale \u00e8 \"Special \"ONE\"\" di Elisa.\nLa seconda stagione presenta sei brani, due di apertura e quattro di chiusura. Per i primi 16 episodi, la sigla d'apertura \u00e8 \"Sister's noise\" interpretata da fripSide mentre quella di chiusura \u00e8 \"Grow Slowly\", interpretata da Yuka Iguchi (doppiatrice di Index) e utilizzata per tutti gli episodi dal 2 al 10 e dal 15 al 16. Dagli episodi che vanno dal numero 11 al 14 \u00e8 stato impiegato il brano \"stand still\" di Iguchi. Dall'episodio 17 in poi il brano di apertura \u00e8 \"Eternal Reality\" di fripSide mentre quello di chiusura \u00e8 di Sachika Misawa. La sigla di chiusura dell'episodio 23 invece \u00e8 di Sachika Misawa.\nPer la terza stagione sono stati adoperati quattro diversi temi musicali, due di apertura e due di chiusura. Per gli episodi che vanno dal 2 al 15, la sigla di apertura \u00e8 \"Final phase\" interpretata da fripSide, quest'ultima impiegata anche come brano di chiusura per il primo episodio, mentre quella finale \u00e8 \"Nameless story\", interpretata da Kishida Kyoudan &amp; The Akeboshi Rockets. Dall'episodio 16 in poi sono state utilizzate rispettivamente \"dual existence\" di fripSide in apertura e di sanjou no hana in chiusura.\nCortometraggi extra.\n\"MMR: Motto marutto Railgun\".\nIn alcuni DVD sono presenti degli speciali dal titolo \"MMR: Motto marutto Railgun\". Sono delle parodie in cui sono rappresentate delle situazioni non presenti nella serie principale.\nPubblicazione.\nGiappone.\nLa prima stagione \u00e8 stata pubblicata in DVD e Blu-ray dal 29 gennaio al 27 agosto 2010.\nLa seconda stagione \u00e8 stata pubblicata in DVD e Blu-ray dal 24 luglio 2013 al 26 febbraio 2014.\nLa terza stagione \u00e8 stata pubblicata in DVD e Blu-ray dal 30 aprile al 25 dicembre 2020."}
{"id": "3596107", "revid": "1543377", "url": "https://it.wikipedia.org/wiki?curid=3596107", "title": "Dudone di San Quintino", "text": "Biografia.\nNel 986 venne inviato, da Alberto I di Vermandois, per un'ambasceria presso Riccardo I, duca di Normandia. Riuscito nella sua missione, e dopo aver fatto una impressione molto favorevole alla corte normanna, trascorse alcuni anni in quel paese. Durante un secondo soggiorno in Normandia, Dudone scrisse la sua storia dei Normanni, un compito che il duca Riccardo lo aveva esortato a intraprendere. Poco altro si sa della sua vita, solo che mor\u00ec prima del 1043.\n\"Historia Normannorum\".\nScritta fra il 1015 ed il 1030, la sua \"Historia Normannorum\", o \"Libri III de moribus et actis primorum Normanniae ducum\", venne dedicata al vescovo Adalberone di Laon. Sembra che Dudone non abbia consultato alcun testo precedente nello scrivere la sua storia, ma avrebbe ottenuto le informazioni secondo la tradizione orale, per gran parte fornita da Raoul d'Ivry, un fratellastro del duca Riccardo. Di conseguenza la \"Historia\" \u00e8 assimilabile al genere romanzesco, e su questo terreno \u00e8 stata considerata inaffidabile da taluni critici competenti come Ernst D\u00fcmmler e Georg Waitz. Altre autorit\u00e0, per\u00f2, per esempio, Jules Lair e Johannes Steenstrup, pur ammettendo l'esistenza di un elemento mitico, ritengono il libro di notevole valore relativamente alla storia dei Normanni.\nAnche se Dudone conosceva Virgilio (\"Eneide\") e altri scrittori latini, la sua conoscenza della lingua non \u00e8 molto chiara. La \"Historia\", scritta alternativamente in prosa e in versi di varia metrica, \u00e8 divisa in quattro parti, e si occupa con toni elogiativi della storia dei Normanni dall'852 alla morte del duca Riccardo nel 996. L'opera venne ampiamente utilizzata da Guglielmo di Jumi\u00e8ges, Robert Wace, Roberto di Torigni, Guglielmo di Poitiers e Ugo di Fleury nella compilazione delle loro cronache.\nRecentemente Leah Shopkow ha sostenuto che opere carolingie, soprattutto le biografie di due santi, la \"Vita sancti Germani\" di Erico di Auxerre e la \"Vita sancti Lamberti\" di Stefano di Liegi, potrebbero essere state modelli per il lavoro di Dudone.\nL'opera venne pubblicata per prima da Andr\u00e9 Duchesne nella sua \"Historiae Normannorum scriptores antiqui\", a Parigi nel 1619. Un'altra edizione venne pubblicata in \"Patrologia Latina\", tomo cxli, di J. P. Migne (Parigi, 1844), ma la migliore \u00e8 quella di J. Lair (Caen, 1865)."}
{"id": "3596109", "revid": "287204", "url": "https://it.wikipedia.org/wiki?curid=3596109", "title": "Gr\u00e4nna", "text": "Gr\u00e4nna \u00e8 un centro abitato della Svezia, frazione del comune di J\u00f6nk\u00f6ping, nella contea di J\u00f6nk\u00f6ping. Ha una popolazione di 2.578 abitanti.\nLa cittadina \u00e8 locata sul lago V\u00e4ttern ed \u00e8 il punto di partenza per i traghetti diretti all'isola di Visings\u00f6. La cittadina \u00e8 inoltre importante per la produzione dei polkagris (letteralmente \"maiali di polka\"), caramelle a forma di bastoncino o di dado."}
{"id": "3596111", "revid": "1543377", "url": "https://it.wikipedia.org/wiki?curid=3596111", "title": "Torneo Interbritannico 1976", "text": "Il Torneo Interbritannico 1976 fu l'ottantesima edizione del torneo di calcio conteso tra le Home Nations dell'arcipelago britannico. La competizione fu vinta dalla Scozia. "}
{"id": "3596113", "revid": "7", "url": "https://it.wikipedia.org/wiki?curid=3596113", "title": "Asse per il bucato", "text": ""}
{"id": "3596114", "revid": "62004", "url": "https://it.wikipedia.org/wiki?curid=3596114", "title": "\u017dolt Der", "text": ""}
{"id": "3596116", "revid": "287204", "url": "https://it.wikipedia.org/wiki?curid=3596116", "title": "Zolt Der", "text": ""}
{"id": "3596119", "revid": "521302", "url": "https://it.wikipedia.org/wiki?curid=3596119", "title": "Zsolt Der", "text": ""}
{"id": "3596120", "revid": "287204", "url": "https://it.wikipedia.org/wiki?curid=3596120", "title": "Timr\u00e5", "text": "Timr\u00e5 \u00e8 una citt\u00e0 della Svezia, capoluogo del comune omonimo, nella contea di V\u00e4sternorrland. Ha una popolazione di 10.199 abitanti."}
{"id": "3596121", "revid": "767487", "url": "https://it.wikipedia.org/wiki?curid=3596121", "title": "Kramfors", "text": "Kramfors \u00e8 una citt\u00e0 della Svezia, capoluogo del comune omonimo, nella contea di V\u00e4sternorrland. Ha una popolazione di 6.235 abitanti."}
{"id": "3596122", "revid": "287204", "url": "https://it.wikipedia.org/wiki?curid=3596122", "title": "\u00c5nge", "text": "\u00c5nge \u00e8 una citt\u00e0 della Svezia, capoluogo del comune omonimo, nella contea di V\u00e4sternorrland. Ha una popolazione di abitanti."}
{"id": "3596123", "revid": "74801", "url": "https://it.wikipedia.org/wiki?curid=3596123", "title": "H\u00e4rn\u00f6sand", "text": "H\u00e4rn\u00f6sand \u00e8 una citt\u00e0 della Svezia, capoluogo del comune omonimo, nella contea di V\u00e4sternorrland. Ha una popolazione di abitanti."}
{"id": "3596125", "revid": "486946", "url": "https://it.wikipedia.org/wiki?curid=3596125", "title": "Franco Calderon", "text": ""}
{"id": "3596131", "revid": "599013", "url": "https://it.wikipedia.org/wiki?curid=3596131", "title": "Farmers Classic 2011 - Qualificazioni singolare", "text": "Le qualificazioni del singolare del Farmers Classic 2011 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "3596132", "revid": "767487", "url": "https://it.wikipedia.org/wiki?curid=3596132", "title": "L'eredit\u00e0 in corsa", "text": "L'eredit\u00e0 in corsa \u00e8 un film del 1939 diretto da Oreste Biancoli.\nProduzione.\nProdotto dalla Fono - Roma di Salvatore Persichetti in associazione con Tiberia Film, la pellicola \u00e8 la versione italiana del film austriaco \"13 Stuble\"; girata a Cinecitt\u00e0 nell'estate del 1939 e presentata nelle sale in prima il 2 dicembre 1939.\nTrama.\nUna vecchia signora decide di lasciare in eredit\u00e0 a un suo nipote 12 sedie in stile veneziano. Le sedie vengono vendute a un rigattiere e, solo dopo la cessione, il nipote apprende, leggendo una lettera della zia, che nell'imbottitura di una di esse \u00e8 stata nascosta la somma di 100.000 lire in banconote. Da questo momento, inizia l'inseguimento della sedia che passa per varie mani, con finale sorprendente.\nLa critica.\nDal Il Popolo d'Italia, del 16 dicembre 1939 \u00ab La trama non \u00e8 originale, ma si lascia tuttavia seguire per la forza dinamica che in ogni ansiosa ricerca degli oggetti smarriti, anche se, come qui, diventa alla fine meccanica, per l'eccessivo ripetersi delle delusioni. La interpretazione e la regia sembrano volenterose. Ma tutta la pellicola \u00e8 realizzata in forma strettamente economica \u00bb"}
{"id": "3596138", "revid": "287204", "url": "https://it.wikipedia.org/wiki?curid=3596138", "title": "Marstrand", "text": "Marstrand \u00e8 una citt\u00e0 della Svezia, frazione del comune di Kung\u00e4lv, nella contea di V\u00e4stra G\u00f6taland. Ha una popolazione di 1.432 abitanti."}
{"id": "3596140", "revid": "1543377", "url": "https://it.wikipedia.org/wiki?curid=3596140", "title": "Torneo Interbritannico 1977", "text": "Il Torneo Interbritannico 1977 fu l'ottantunesima edizione del torneo di calcio conteso tra le Home Nations dell'arcipelago britannico. La competizione fu vinta dalla Scozia."}
{"id": "3596141", "revid": "1649933", "url": "https://it.wikipedia.org/wiki?curid=3596141", "title": "Skan\u00f6r", "text": "Skan\u00f6r (in danese \"Skan\u00f8r\") \u00e8 una citt\u00e0 della Svezia, parte della conurbazione di Skan\u00f6r med Falsterbo, frazione del comune di Vellinge, nella contea di Scania."}
{"id": "3596143", "revid": "74801", "url": "https://it.wikipedia.org/wiki?curid=3596143", "title": "Sk\u00e4nninge", "text": "Sk\u00e4nninge \u00e8 una citt\u00e0 della Svezia, frazione del comune di Mj\u00f6lby, nella contea di \u00d6sterg\u00f6tland. Ha una popolazione di abitanti.\nFu una citt\u00e0 particolarmente importante nel medioevo. Qui si tenne nel 1248 uno dei pi\u00f9 importanti concili della chiesa svedese, il Sinodo di Sk\u00e4nninge con il compito di riorganizzare la Chiesa Cattolica in Svezia.\nNei pressi della citt\u00e0 si trovano le rovine del primo monastero dominicano svedese, fondato nel XIII secolo da santa Ingrid."}
{"id": "3596144", "revid": "287204", "url": "https://it.wikipedia.org/wiki?curid=3596144", "title": "Torsh\u00e4lla", "text": "Torsh\u00e4lla \u00e8 una citt\u00e0 della Svezia, frazione del comune di Eskilstuna, nella contea di S\u00f6dermanland. Ha una popolazione di 7.614 abitanti."}
{"id": "3596145", "revid": "640469", "url": "https://it.wikipedia.org/wiki?curid=3596145", "title": "Arubano", "text": ""}
{"id": "3596146", "revid": "287204", "url": "https://it.wikipedia.org/wiki?curid=3596146", "title": "Y2K (film)", "text": ""}
{"id": "3596148", "revid": "287204", "url": "https://it.wikipedia.org/wiki?curid=3596148", "title": "\u00d6regrund", "text": "\u00d6regrund \u00e8 una citt\u00e0 della Svezia, frazione del comune di \u00d6sthammar, nella contea di Uppsala. Ha una popolazione di 1.555 abitanti."}
{"id": "3596150", "revid": "1543377", "url": "https://it.wikipedia.org/wiki?curid=3596150", "title": "Torneo Interbritannico 1978", "text": "Il Torneo Interbritannico 1978 fu l'ottantaduesima edizione del torneo di calcio conteso tra le Home Nations dell'arcipelago britannico. La competizione fu vinta dall'Inghilterra. "}
{"id": "3596152", "revid": "767487", "url": "https://it.wikipedia.org/wiki?curid=3596152", "title": "L'altro lato del paradiso", "text": "L'altro lato del paradiso (\"The Other Side of Heaven\") \u00e8 un film del 2001 prodotto da Gerald R. Molen e diretto da Mitch Davis. I protagonisti del film sono Christopher Gorham e Anne Hathaway.\nTrama.\nIl giovane John Groberg nel 1953 lascia l'universit\u00e0 nello Utah per intraprendere la pi\u00f9 grande avventura della sua vita: un viaggio nelle isole Tonga con il compito di costruire un regno ed educare i nativi alla fede dei mormoni. \nGiunto a destinazione, John si scontra per\u00f2 con una realt\u00e0 enormemente diversa da quella a cui era abituato."}
{"id": "3596164", "revid": "42354668", "url": "https://it.wikipedia.org/wiki?curid=3596164", "title": "Marcuse", "text": ""}
{"id": "3596170", "revid": "122641837", "url": "https://it.wikipedia.org/wiki?curid=3596170", "title": "Sea Breeze (cocktail)", "text": "Il Sea Breeze (in italiano \"brezza marina\") \u00e8 un cocktail alcolico riconosciuto ufficialmente dalla International Bartenders Association. Fa parte della categoria Popular ed \u00e8 un long drink.\nStoria.\nTrattasi di un cocktail tipicamente estivo (la brezza del mare), anche grazie alla disponibilit\u00e0 degli ingredienti stagionali. Vodka e succo di frutta rappresenta un mix vincente presente in numerosi drink (come lo Screwdriver). Esiste anche una variante hawaiana, il Bay breeze, con il succo di ananas al posto del succo di pompelmo.\nIl cocktail risale agli anni venti, tuttavia pare che la ricetta originale fosse differente da quella usata oggi: per esempio gin e granatina prendevano il posto della vodka e del succo di pompelmo.\nPreparazione.\nProcedimento.\nSi versano gli ingredienti in un bicchiere tipo highball, riempito con ghiaccio. Si guarnisce, infine, con una fettina di lime e si serve con due cannucce."}
{"id": "3596172", "revid": "408977", "url": "https://it.wikipedia.org/wiki?curid=3596172", "title": "Call of Juarez (serie)", "text": ""}
{"id": "3596181", "revid": "110157", "url": "https://it.wikipedia.org/wiki?curid=3596181", "title": "Cattedrale di San Giuliano (Le Mans)", "text": "La cattedrale di San Giuliano di Le Mans (in francese: \"cath\u00e9drale Saint-Julien du Mans\") \u00e8 un edificio religioso della citt\u00e0 di Le Mans. Essa \u00e8 il simbolo della diocesi di Le Mans ed \u00e8 uno dei pi\u00f9 grandi edifici dell'epoca dello stile gotico-romanico di Francia. \u00c8 dedicata a san Giuliano, primo vescovo di Le Mans.\nEssa \u00e8 spesso paragonata alla cattedrale di Reims od a quella di Chartres. Meno nota, quella di Le Mans ha subito numerose ricostruzioni dalla sua fondazione. Iniziata dal vescovo Vulgrin, nel 1060, fu completata, nella sua forma attuale, verso il 1430. In effetti, tuttavia, essa non fu mai completamente terminata: avrebbe dovuto essere ancora ampliata verso il 1500, ma la carenza di fondi fece s\u00ec che le autorit\u00e0 religiose dell'epoca vi rinunciassero.\nAttaccata dall'inquinamento atmosferico nel corso degli anni, soggetta a naturale invecchiamento, la cattedrale di San Giuliano \u00e8 un cantiere quasi permanente di restaurazione. Essa ospita le tombe di san Giuliano di Le Mans e di Carlo IV d'Angi\u00f2. Posta sulla collinetta della vecchia Le Mans, possiede una torre alta 64\u00a0m, il che la rende l'edificio pi\u00f9 alto di tutta la zona. Essa offre una vista panoramica eccezionale sull'insieme del Pays du Mans. Nel 2009 sulla torre venne ripristinata la sua cuspide, il che ne aumenta ancora di qualche metro l'altezza.\nCon i suoi 283 613 visitatori, la cattedrale di San Giuliano \u00e8 stato il monumento pi\u00f9 visitato dei Paesi della Loira nel 2009.\nStoria.\nPrima costruzione.\nLa fondazione della cattedrale risale al IV o V secolo. Le prime tracce storiche sono quelle del vescovo Vulgrin nel 1056. Egli scelse personalmente il luogo dell'edificio, all'estremit\u00e0 opposta del muro di cinta settentrionale della citt\u00e0, scelta che non si riveler\u00e0 la migliore per l'ampliamento futuro della cattedrale. Dieci anni dopo la sua prima costruzione, l'edificio croll\u00f2. I successori di Vulgrin decisero di proseguirne l'opera. Il vescovo Arnaud, in carica dal 1067, ne riprese la costruzione. Nel 1081, il coro e la cripta erano terminati, cos\u00ec come le fondamenta del transetto e del suo intorno. Di questa ricostruzione rimangono oggi solo qualche frammento dell'arco del transetto a settentrione. Nel 1085 il vescovo Ho\u00ebl decise di proseguire i lavori e, ammiratore dei lavori normanni, fece appello ai lavoratori di questa regione per procedere nella costruzione. I contorni e la parte bassa della navata furono eseguiti in questo stile. Durante questo lungo periodo di costruzione, ai pellegrini fi impossibile accostarsi alle reliquie ed alla tomba di san Giuliano, grande figura del cristianesimo orientale.\nL'economia locale ne risent\u00ec talmente, che gli abitanti costrinsero l'architetto ad aprire l'edificio ai visitatori, il che avvenne il 17 ottobre 1093, quando anche la parte terminata della cattedrale venne mostrata al pubblico.\nFra ampliamenti e ricostruzioni.\nPassarono tre anni prima che il nuovo vescovo, Hildebert de Lavardin, riprendesse la direzione dei lavori, che di fatto era stata affidata ad un certo Giovanni, monaco di Vend\u00f4me. La cattedrale fu considerata completamente finita nel 1120. La dedicazione fu celebrata dal vescovo Hildebert e le autorit\u00e0 dell'epoca rimasero impressionate dai risultati.\nIn verit\u00e0, la cattedrale di allora assomigliava poco a quella attuale. Grande per quei tempi, essa era paragonabile ad una grande chiesa di oggi. Nel 1134 una violenta tempesta si abbatt\u00e9 sulla citt\u00e0 di Le Mans. Tutte le case site sulla \"collina Plantageneto\" furono distrutte da un incendio (i tetti a quei tempi erano in stoppie e paglia e furono incendiati dai fulmini). La cattedrale non nescamp\u00f2. Le parti pi\u00f9 danneggiate furono tosto riparate, ma quattro anni dopo un incendi\u00f2 colp\u00ec nuovamente la citt\u00e0 e la cattedrale. Sia la navata centrale che la torre furono rifatte: la prima divenne un edificio superbo: 55 metri di lunghezza per 23 di larghezza, in puro stile romanico.\nFurono provate nuove tecniche di fondazione per ricostruire le volte e si adott\u00f2 la crociera di ogiva. I pilastri furono ristrutturati e furono inserite finestre pi\u00f9 alte e pi\u00f9 larghe. Un grande portale venne aperto sulla via principale della citt\u00e0: posto sul fianco sud della navata, da allora non \u00e8 stato pi\u00f9 rimosso. Il nuovo vescovo, Guillaume de Passavant, inaugur\u00f2 e dedic\u00f2 la nuova cattedrale il 18 aprile 1158. I lavori ripresero nel 1220. Il vecchio coro pareva trosppo buio e troppo stretto al vescovo di allora e ne venne intrapresa la nuova costruzione: il risultato, a quel che si disse, fu \u00abgrande e magnifico\u00bb. In questa ottica, dal 1217, il tratto meridionale del muro di cinta della citt\u00e0 fu distrutto e ricostruito con materiali diversi dai precedenti, utilizzati dai primi re Plantageneti. Senza questa iniziativa, la citt\u00e0 plantageneta avrebbe potuto essere ancor oggi totalmente circondata da mura gallo-romane. La cattedrale riunisce in s\u00e9 due degli stili maggiori nello stesso edificio: quello romanico (navata) e quello nuovo, il gotico (il nuovo coro). Le vetrate sono ancor oggi il simbolo di questa \"fusione di stili\".\nLa forma finale.\nLe tracce della storia della ricostruzione si perdettero allora. Le dimensioni del cantiere erano gigantesche. Fu una vera e propria trasformazione. Solo tre nomi di architetti sono presenti nei registri degli archivi della citt\u00e0, ma ve ne furono certamente molti di pi\u00f9. Il nuovo coro fu terminato nel 1254. Esso sovrasta di 10 metri il resto della chiesa. Dopo cento anni di tranquillit\u00e0, riprese la ricostruzione. Venne edificata una sacrestia che comunicava a sud con il deambulatorio che era servito per la costruzione del coro: l'edificio ne guadagn\u00f2 ancora in grandezza.\nI canonici videro in seguito che la costruzione \"a due velocit\u00e0\" dell'edificio lo aveva reso piuttosto sporco. L'incontro dei due stili fra le parti ristrutturate e non ridusse lo splendore dell'edificio. Il transetto e la navata dovevano allora essere alzati di 10 metri per porsi al medesimo livello di altezza del coro. I lavori furono iniziati nel 1385 dall'architetto Jehan le Maz\u00e7on.\nIl transetto sud fu terminato verso il 1392 e fu in questa data che Carlo V di Francia giunse a Le Mans. Una sala per archivi nacque al di sopra del portale della navata. Nel 1403 iniziarono i lavori del transetto nord. Era un periodo nero per tutto il nord della Francia e la guerra dei cent'anni caus\u00f2 la sospensione dei lavori. Nel 1419 la cattedrale minacciava di crollare. Fortunatamente le fondamenta erano da tempo consolidate ed il transetto nord fu completato verso il 1430 e fu in tale data che la cattedrale assunse l'aspetto che ha oggi. Dalla fine della guerra dei cent'anni furono elaborati numerosi progetti per ampliare una costruzione gi\u00e0 di per s\u00e9 impressionante per dimensioni, in particolare l'elevazione della navata. Ma le casse erano vuote e gli ampliamenti non ebbero luogo.\nNel corso dei secoli la cattedrale sub\u00ec numerosi restauri. Nel XX secolo, nel corso delle due guerre mondiali, la cattedrale, a differenza dei ponti della citt\u00e0, non sub\u00ec danni dai bombardamenti. L'inquinamento atmosferico ha conferito alla cattedrale un aspetto tetro a partire dagli anni settanta.\nProgetti ed architetture.\nL'architettura della cattedrale \u00e8 complessa. Essa \u00e8 romanica pour nella navata e gotica nel coro e nel transetto.\nNell'intaglio delle pietre vi sono chiare rappresentazioni di singoli artigiani, quasi delle firme o delle manifestazioni di dissenso. Gli artigiani che lavoravano al progetto ricevevano paghe molto basse, ma erano alloggiati e nutriti dall'organizzazione ecclesiastica. Quando era delusi dai loro regolamenti o si auguravano una ribellione, essi creavano piccoli personaggi nella pietra. Ed esempio, si vedono scolpiti uccelli, simboli di libert\u00e0 desiderata. Elementi decorativi, essi mostrano la contestazione di molti lavoratori espressa in forme artistiche. I rilievi scolpiti sulla navata, come sul portale, sono ancor oggi testimoni di quest'epoca di costruzione.\nLa cattedrale possiede sul fianco occidentale un particolare raro e prezioso: si tratta di un menhir in roccia arenaria alto 4,55 metri. Esso \u00e8 di epoca preistorica e fu installato in piazza Saint Michel nel 1778 a seguito della distruzione del cosiddetto \"Dolmen de la Pierre au lait\". Si tratta di un monumento dichiarato storico nel 1889..\nL'organo.\nIl grande organo, installato al fondo della crociera meridionale del transetto fu realizzato, fra il 1529 ed il 1535, dal fabbricante Pierre Bert in una cassa d'organo in stile rinascimentale. Concepito e intagliato secondo le direttive di Symon Hayeneufve.\nNel 1634 i fratelli Jean e Fran\u00e7ois de H\u00e9man restaurarono l'organo che allora aveva 42 registri.\nNel 1848 la parte del recitativo fu ingrandita e quella della pedaliera rinforzata dai fratelli Claude che portarono il numero dei registri a 46.\nNel 1913 il numero dei registri fu aumentato a 52. Louis Vierne inaugur\u00f2 lo strumento cos\u00ec trasformato.\nNel 1954 la parte strumentale dell'organo fu classificata tra i Monumenti Storici.\nDal 1959 al 1963 Pierre Ch\u00e9ron inizi\u00f2 un restauro fu portato a termine da Joseph Beuchet per la parte meccanica e la ditta Danion-Gonzalez per la parte sonora neoclassica. Lo strumento fu inaugurato da Gaston Litaize nel 1974."}
{"id": "3596187", "revid": "106456", "url": "https://it.wikipedia.org/wiki?curid=3596187", "title": "Cattedrale di Le Mans", "text": ""}
{"id": "3596198", "revid": "547034", "url": "https://it.wikipedia.org/wiki?curid=3596198", "title": "Campionato interdistrettuale figiano", "text": "Il campionato interdistrettuale figiano o Inter-District Championship (IDC) \u00e8 l'evento pi\u00f9 importante nel calendario della Fiji Football Association. A questo evento annuale prendono parte squadre che rappresentano vari distretti del calcio delle Fiji. Il torneo \u00e8 stato sempre giocato sin dal 1938, ad eccezione del 1987 per le distruzioni causate da attacchi militari. Le squadre competono per l'ambito \"Trofeo Lloyd Farebrother\", donato dal primo presidente della federazione calcistica delle Figi.\nSolo cinque squadre (Suva, Rewa, Ba, Levuka e Lautoka), hanno preso parte al primo campionato interdisrettuale tenutosi a Suva nel 1938. Dal 1938 al 1975, il campionato era ad eliminazione diretta. Dal 1985, il campionato si \u00e8 svolto in due divisioni, con l'introduzione di un torneo di secondo livello, noto come Premier Division. Solamente nel 1999 venne introdotto un terzo livello, che venne presto abbandonato.\nCon la prima vittoria del Navua nel 2009, tutte le squadre della prima divisione hanno vinto il campionato interdistrettuale."}
{"id": "3596199", "revid": "1784425", "url": "https://it.wikipedia.org/wiki?curid=3596199", "title": "Salom\u00f3n Lerner Ghitis", "text": ""}
{"id": "3596200", "revid": "105611", "url": "https://it.wikipedia.org/wiki?curid=3596200", "title": "Sistema AEGIS", "text": ""}
{"id": "3596208", "revid": "2156198", "url": "https://it.wikipedia.org/wiki?curid=3596208", "title": "FACT Fiji", "text": "La Coppa delle Figi o Fiji Football Association Cup Tournament (FACT Fiji) \u00e8 un torneo di calcio organizzato alle Figi dalla Fiji Football Association. Il torneo \u00e8 un'invenzione del segretario di allora, Jitendra Durga Maharaj, e fu inizialmente organizzato per raccogliere fondi per l'associazione, in seguito alla crisi economica avuta verso la fine degli anni 1980. Il torneo \u00e8 stato giocato ogni anno a partire dal 1991."}
{"id": "3596209", "revid": "339392", "url": "https://it.wikipedia.org/wiki?curid=3596209", "title": "Fiji Football Association Cup Tournament", "text": ""}
{"id": "3596210", "revid": "339392", "url": "https://it.wikipedia.org/wiki?curid=3596210", "title": "FACT Tournament", "text": ""}
{"id": "3596221", "revid": "212348", "url": "https://it.wikipedia.org/wiki?curid=3596221", "title": "Craig County", "text": ""}
{"id": "3596222", "revid": "1371441", "url": "https://it.wikipedia.org/wiki?curid=3596222", "title": "Elizabeth Furse", "text": "Biografia.\nNata a Nairobi da genitori britannici, Elizabeth fu cresciuta in Sudafrica e sin da giovane cominci\u00f2 ad operare come attivista contro l'apartheid.\nNel 1956 si trasfer\u00ec in Inghilterra, per poi stabilirsi definitivamente negli Stati Uniti, a Los Angeles. Nel 1968 si spost\u00f2 a Seattle, dove lott\u00f2 per i diritti dei nativi americani e nel 1972 ottenne la cittadinanza americana.\nDopo essersi trasferita a Portland, in Oregon, la Furse svilupp\u00f2 maggiormente l'impegno da attivista, soprattutto sulle questioni di pace e diritti civili. Nel frattempo spos\u00f2 un medico americano ed ebbe due figli.\nNel 1992 approd\u00f2 al Congresso, come membro democratico della Camera dei Rappresentanti; la Furse fu la prima persona nata in Africa a raggiungere questa carica. Venne rieletta nel 1994 e nel 1996, anno in cui fond\u00f2 al parlamento il \"Congressional Diabetes Caucus\".\nNel 1998 non volle chiedere un'ulteriore rielezione, considerando quest'impiego \"una carica pubblica e non un lavoro\".\nDopo il divorzio dal primo marito, la Furse aveva sposato John C. Platt, con il quale negli anni ottanta aveva fondato un'azienda vinicola e una cantina, produttrici di Pinot nero e chardonnay. Dopo il ritiro dalla Camera, Elizabeth Furse si dedic\u00f2 appunto a questo mestiere, senza tuttavia abbandonare la scena politica."}
{"id": "3596223", "revid": "2156198", "url": "https://it.wikipedia.org/wiki?curid=3596223", "title": "Battle of Giants figiana", "text": "La Battle of Giants (in italiano \"Battaglia dei Giganti\") \u00e8 una competizione calcistica che si tiene ogni anno sotto l'egida della Fiji Football Association, nelle Figi, dove partecipano le migliori squadre di ogni distretto.\nLa competizione, iniziata nel 1978 grazie a Jitendra Durga Maharaj, venne organizzata per raccogliere fondi per l'associazione, in seguito alla crisi economica avuta verso la fine degli anni 1980. Questa \u00e8 stata la prima volta che una competizione di calcio a Figi \u00e8 stato sponsorizzata da aziende. La Battle of Giants si svolge ogni anno ad eccezione del 1987.\nRegolamento.\nPartecipano al torneo le migliori dieci squadre distrettuali. Attualmente sono Ba, Labasa, Lautoka, Nadi, Nadroga, Nasinu, Navua, Rewa, Suva e Tavua. Le squadre sono divise in due gironi da cinque squadre ciascuno, ed ogni girone viene completato in tre giorni. Si qualificano le migliori due squadre di ogni girone, che disputano le semifinali e poi la finale."}
{"id": "3596228", "revid": "2156198", "url": "https://it.wikipedia.org/wiki?curid=3596228", "title": "Champions vs. Champions figiana", "text": "Il Champion versus Champion (CVC) (in italiano \"Campione contro Campione\") \u00e8 un torneo di calcio organizzato a Figi dalla Fiji Football Association. Le due partite di andata e ritorno sono giocate all'apertura della stagione. Nel vecchio formato giocavano il vincitore del campionato figiano e del campionato interdistrettuale, e nel caso in cui la squadra vincitrice del campionato figiano ed interdistrettuale fosse stata la stessa, avrebbe giocato la squadra vincitrice della Battle of Giants.\nTuttavia, a partire dall'inizio della stagione 2010, i vincitori di tutti i tornei delle Figi hanno giocato gare da andata e ritorno."}
{"id": "3596230", "revid": "339392", "url": "https://it.wikipedia.org/wiki?curid=3596230", "title": "Coppa di Figi", "text": ""}
{"id": "3596231", "revid": "599013", "url": "https://it.wikipedia.org/wiki?curid=3596231", "title": "Terraferma", "text": ""}
{"id": "3596238", "revid": "1543377", "url": "https://it.wikipedia.org/wiki?curid=3596238", "title": "LaShun McDaniel", "text": "Carriera.\nPlaymaker di colore, dispone del passaporto italiano grazie alle origini siciliane della madre.\nNella Serie A italiana ha giocato con Rimini, Imola e Cant\u00f9, oltre ad aver avuto altre parentesi nelle serie minori. Ha inoltre allenato in ABA."}
{"id": "3596239", "revid": "373458", "url": "https://it.wikipedia.org/wiki?curid=3596239", "title": "Salario, prezzo e profitto", "text": "Salario, prezzo e profitto \u00e8 un saggio di Karl Marx del 1865, pubblicato per la prima volta da sua figlia Eleanor nel 1898. Nel saggio sono esposte alcune delle teorie che saranno poi riprese con maggior approfondimento ne \"Il Capitale\".\nIl contenuto del saggio.\nIl saggio \u00e8 dedicato alla confutazione della tesi, sostenuta da John Weston, un esponente owenista, in base alla quale le richieste di aumenti salariali sarebbero da considerare inutili, in quanto verrebbero vanificate da un immediato aumento dei prezzi. Per contestare questa teoria, Marx fa riferimento ai concetti di valore, lavoro necessario, lavoro socialmente necessario e prezzo. Con le sue argomentazioni, l'autore giunge a concludere che un aumento (o una riduzione) dei salari non si traduce in un aumento (o riduzione) dei prezzi, ma semplicemente in una riduzione del saggio di profitto.\nIl saggio \u00e8 importante nella Storia del pensiero economico anche perch\u00e9 contiene una prima enunciazione della teoria della domanda effettiva, che sar\u00e0 poi resa universalmente popolare da John Maynard Keynes, in base alla quale la domanda genera l'offerta. Vi si pu\u00f2 infatti leggere, in opposizione alla tesi di Weston gi\u00e0 citata, che \u00abl'esperienza pi\u00f9 elementare dimostra invece che un aumento della domanda lascia completamente invariati i prezzi di mercato delle merci, mentre in altri casi provoca un aumento temporaneo dei prezzi di mercato, al quale segue un aumento dell'offerta; il che provoca di nuovo una caduta dei prezzi al loro livello \"di prima\" e in molti casi anche \"al di sotto\" del loro livello di prima\u00bb."}
{"id": "3596244", "revid": "186864", "url": "https://it.wikipedia.org/wiki?curid=3596244", "title": "Cerisola", "text": "Cerisola \u00e8 una frazione italiana di Garessio situata in Piemonte oltre lo spartiacque padano-ligure in Val Neva, dunque geograficamente in territorio ligure.La frazione dista solo 23\u00a0km da Albenga (SV) e dal mar Ligure. La frazione \u00e8 divisa da Garessio dal Colle San Bernardo (957\u00a0m) che divide lo spartiacque padano da quello ligure e dista da Garessio 14\u00a0km.\nPopolazione.\nLa popolazione cerisolese parla un dialetto ligure di tipo ingauno, simile a quello parlato in Albenga e quindi diverso dal dialetto di Garessio, che pur appartenendo alle parlate liguri reca un discreto numero di apporti piemontesi. \nStoria.\nL'insediamento di \"Cerisola\" nacque sulla strada romana che collegava Albenga a Garessio, poi durante il medioevo il Papa regala il castello di Cerisola ai monaci benedettini dell'isola Gallinara, nei pressi di Albenga.\nFu parte della Diocesi di Albenga fino al 1803; quando pass\u00f2 a quella di Mondov\u00ec.\nArchitetture religiose.\nNella frazione ci sono sei chiese (San Benedetto, Maria Maddalena, San Sebastiano, Invenzione San Croce, Nativit\u00e0 di San Giovanni Battista, Nativit\u00e0 di Maria Vergine) e la parrocchiale di San Pietro, la prima pietra della parrocchiale venne posata il 7 maggio 1645. Tutte le chiese dipendono dall'Unit\u00e0 Pastorale Valtanaro, parte della diocesi di Mondov\u00ec e sotto la Regione ecclesiastica Piemonte.\nBorgate.\n\"Cerisola\" \u00e8 divisa in 3 borgate:"}
{"id": "3596245", "revid": "74801", "url": "https://it.wikipedia.org/wiki?curid=3596245", "title": "Alan Campbell (scrittore)", "text": "Biografia.\n\u00c8 nato e cresciuto a Falkirk, in Scozia; ha studiato informatica presso l'universit\u00e0 di Edimburgo. Dopo la laurea ha lavorato come sviluppatore di videogiochi per alcune importanti case come la DMA Design, la Visual Sciences e la Rockstar. Ha collaborato in alcuni progetti come \"Body Harvest\" per Nintendo 64, \"Formula Uno 2000\" per PlayStation e la serie di \"Grand Theft Auto\" per PC e PlayStation, per poi abbandonare il settore dei videogiochi e dedicarsi pienamente alla scrittura e alla fotografia.\nIl suo romanzo di debutto \u00e8 \"Il raccoglitore di anime\" (\"Scar Night\"), il primo della trilogia \"Codice Deepgate\", pubblicato in Italia nel 2007 dalla casa editrice Nord. In seguito furono pubblicati anche gli altri due romanzi della trilogia, pubblicati in Italia dalla stessa casa editrice: \"Il dio delle nebbie\" (2008, \"Iron Angel\") e \"Il dio delle anime\" (2010, \"The God of Clocks\").\nHa pubblicato anche \"Lye Street\", un prequel della saga di Deepgate, e i primi due volumi di \"The Gravedigger Chronicles\", \"Sea of Ghosts\" e \"Art of Haunting\"."}
{"id": "3596246", "revid": "110157", "url": "https://it.wikipedia.org/wiki?curid=3596246", "title": "Agmatina deiminasi", "text": "La agmatina deiminasi \u00e8 un enzima appartenente alla classe delle idrolasi, che catalizza la seguente reazione:"}
{"id": "3596248", "revid": "71433", "url": "https://it.wikipedia.org/wiki?curid=3596248", "title": "Festival di Venezia 2011", "text": ""}
{"id": "3596263", "revid": "599013", "url": "https://it.wikipedia.org/wiki?curid=3596263", "title": "Figlie di Maria (bannabikira)", "text": "Le Figlie di Maria, dette Bannabikira (in inglese \"Daughters of Mary\" o \"Bannabikira Sisters\"), sono un istituto religioso femminile di diritto pontificio: le suore di questa congregazione pospongono al loro nome le sigla D.M.B.\nStoria.\nLa congregazione venne fondata a Villa Maria, presso Masaka, dal vicario apostolico Henri Streicher, dei missionari d'Africa: l'istituto era composto esclusivamente da indigene ugandesi, la cui preparazione venne affidata alle Suore Bianche.\nLe origini delle Bannabikira risalgono al 1899: nel 1910 vennero approvate come sodalizio ed ebbero da Streicher i primi regolamenti; nel 1925 le Bannabikira vennero sottratte al governo delle Suore Bianche e poterono eleggere la loro prima superiora generale ugandese.\nEretta in istituto di diritto diocesano il 21 agosto 1925, la congregazione ricevette il pontificio decreto di lode il 16 gennaio 1958.\nAttivit\u00e0 e diffusione.\nLe finalit\u00e0 delle Figlie di maria sono l'educazione della giovent\u00f9, la cura dei malati e le opere sociali.\nLe religiose sono presenti in Kenya, Tanzania, Uganda; la sede generalizia \u00e8 a Masaka.\nAlla fine del 2008 la congregazione contava 663 religiose in 72 case."}
{"id": "3596269", "revid": "2130303", "url": "https://it.wikipedia.org/wiki?curid=3596269", "title": "Chiesa di San Lorenzo (Riomaggiore)", "text": "La chiesa di San Lorenzo o della Nativit\u00e0 di Maria Vergine \u00e8 un luogo di culto cattolico in piazza \"papa Innocenzo IV\" a Manarola (frazione di Riomaggiore, in provincia della Spezia). La chiesa \u00e8 sede della parrocchia omonima del vicariato della Riviera della diocesi della Spezia-Sarzana-Brugnato.\nStoria e descrizione.\nSecondo le fonti storiche l'edificio religioso fu edificato nel 1338 in stile gotico ligure.\nLa facciata a salienti, in arenaria locale, presenta un portale con arco gotico e un bassorilievo raffigurante il \"Martirio di san Lorenzo\" nella sottostante lunetta; alla sommit\u00e0 si apre un rosone in marmo di Carrara del 1375 a dodici colonnine, simile a quello della chiesa parrocchiale di San Pietro a Corniglia (Vernazza) e attribuito a Matteo e Pietro da Campilio.\nL'interno della chiesa, rivestito in stile barocco, \u00e8 a tre navate con volta a botte. Un restauro di fine XX secolo ne ha in parte restituito le originali forme gotiche.\nA sinistra dell'entrata s'incontra il fonte battesimale. Ai suoi piedi \u00e8 appoggiata un'antica misura in marmo per la misura di capacit\u00e0 per granaglie e altri materiali secchi, recante lo stemma della Repubblica di Genova e la dicitura \"Comunitas Manarolae\".\nIn fondo alla navata destra \u00e8 un tabernacolo rinascimentale con un pregevole bassorilievo del XV secolo.\nSulla parete absidale della navata centrale \u00e8 collocato un Crocifisso della seconda met\u00e0 del XV secolo.\nAttribuiti al Maestro delle Cinque Terre sono le due principali opere d'arte custodite all'interno: nella navata di sinistra il trittico (XV secolo) (proveniente dal santuario di Nostra Signora della Salute di Volastra) che raffigura \"San Lorenzo tra i santi Antonio abate e Bernardino da Siena\"; sull'altare maggiore il polittico che rappresenta la \"Madonna con il Bambino tra i santi Lorenzo e Caterina d'Alessandria e altri due Santi\", datato al XV secolo.\nSeparato dal corpo della chiesa \u00e8 il quadrangolare campanile, realizzato nel XIV secolo sui resti di un'antica torre di vedetta per l'avvistamento e difesa dalle incursioni saracene."}
{"id": "3596270", "revid": "767487", "url": "https://it.wikipedia.org/wiki?curid=3596270", "title": "Giochi d'estate (film 1984)", "text": "Giochi d'estate \u00e8 un film commedia del 1984 diretto da Bruno Cortini.\nTrama.\nA Porto Rotondo si susseguono le storie d'amore e di gelosia di un gruppo di ragazzi, tra gite in barca, giochi in spiaggia e feste nelle ville e nei locali della Costa Smeralda.\nColonna sonora.\nIl brano portante della colonna sonora, \"Slowly\", scritto da Giancarlo Bigazzi e Tot\u00f2 Savio, \u00e8 stato inciso da Loretta Goggi, pubblicato su 45 giri ed incluso nell'LP \"Giochi d'estate\", colonna sonora ufficiale del film. Il disco contiene la maggior parte dei brani inseriti nel film, fatta eccezione per \"Vita spericolata\" di Vasco Rossi e \"Nel silenzio splende\" di Gianni Morandi, che pur presenti all'interno del film, non sono stati inseriti nell'album."}
{"id": "3596271", "revid": "1543377", "url": "https://it.wikipedia.org/wiki?curid=3596271", "title": "Qualificazioni al campionato mondiale di calcio 2014 - CONMEBOL", "text": "Sono elencate di seguito le date e i risultati della zona sudamericana (CONMEBOL) per le qualificazioni al mondiale di calcio del 2014.\nClassifica.\n\"Aggiornata al 16 ottobre 2013.\"\nStatistiche.\nClassifica marcatori.\n\"Aggiornata al 15 ottobre 2013.\""}
{"id": "3596274", "revid": "1354930", "url": "https://it.wikipedia.org/wiki?curid=3596274", "title": "Predappio-Roma 1928", "text": "La Predappio-Roma 1928, conosciuta anche come Coppa del Duce 1928, prima storica edizione della corsa, si svolse il 17 giugno 1928 su un percorso di 376\u00a0km. La vittoria fu appannaggio dell'italiano Alfredo Binda, che complet\u00f2 il percorso in 15h03'40\", precedendo i connazionali Antonio Negrini e Domenico Piemontesi.\nI corridori che tagliarono il traguardo di Roma furono 19."}
{"id": "3596275", "revid": "1185701", "url": "https://it.wikipedia.org/wiki?curid=3596275", "title": "Predappio-Roma 1929", "text": "La Predappio-Roma 1929, conosciuta anche come Coppa del Duce 1929, seconda edizione della corsa, si svolse il 21 luglio 1929 su un percorso di 376\u00a0km. La vittoria fu appannaggio dell'italiano Alfredo Binda, che complet\u00f2 il percorso in 15h04'00\", precedendo i connazionali Domenico Piemontesi e Antonio Negrini.\nI corridori che tagliarono il traguardo di Roma furono 22. "}
{"id": "3596277", "revid": "42356723", "url": "https://it.wikipedia.org/wiki?curid=3596277", "title": "Figlio di Sam", "text": ""}
{"id": "3596279", "revid": "7", "url": "https://it.wikipedia.org/wiki?curid=3596279", "title": "Dr. Kildare", "text": ""}
{"id": "3596285", "revid": "42356994", "url": "https://it.wikipedia.org/wiki?curid=3596285", "title": "IAI RQ-5 Hunter", "text": ""}
{"id": "3596286", "revid": "228446", "url": "https://it.wikipedia.org/wiki?curid=3596286", "title": "Governo La Marmora I", "text": "Il Governo La Marmora I \u00e8 stato in carica dal 19 luglio 1859 al 21 gennaio 1860."}
{"id": "3596287", "revid": "110157", "url": "https://it.wikipedia.org/wiki?curid=3596287", "title": "Xaphoon", "text": "Lo xaphoon, conosciuto anche come maui xaphoon o bamboo sax, \u00e8 uno strumento musicale a fiato della famiglia dei legni, ad ancia semplice, fatto di bamb\u00f9. \nStoria.\nLo xaphoon \u00e8 stato inventato negli anni settanta del XX secolo da un liutaio dilettante, Brian Wittman, e fabbricato per la prima volta alle Hawaii: il bamb\u00f9 di cui \u00e8 costituito proviene dalle foreste dell'isola di Maui. L'ancia \u00e8 la stessa utilizzata per il sassofono tenore.\nUn complesso musicale di xaphoon si \u00e8 costituito per la prima volta in Norvegia nel 2006; tra i professionisti che lo utilizzano vi \u00e8 anche Mark Stewart, che fa parte della band che accompagna Paul Simon.\nCaratteristiche.\nSimile nella forma all'antico strumento chiamato salmo\u00e8, lo xaphoon, malgrado le piccole dimensioni, ha un suono vicino a quello del clarinetto; altri strumenti tradizionali simili sono il duduk e il guan.\nLo xaphoon \u00e8 disponibile nelle chiavi di do, si bemolle e re (in altre chiavi solo su speciale richiesta fatta ai costruttori); in do misura circa 32\u00a0cm e ha nove fori (otto sul davanti e uno dietro). \nLa diteggiatura \u00e8 per\u00f2 completamente diversa da quella di un clarinetto; la tessitura normale copre circa un'ottava e mezza, e l'estensione massima raggiunge due ottave complete, interamente cromatiche.\nIn origine disponibile solo in bamb\u00f9, dal 2000 lo xaphoon \u00e8 stato prodotto anche in una versione in plastica a iniezione, solo in do: la qualit\u00e0 del suono rimane la stessa, e lo strumento risulta pi\u00f9 resistente, pi\u00f9 leggero e trasportabile (il nome commerciale \u00e8 Pocket Sax) e anche pi\u00f9 economico."}
{"id": "3596288", "revid": "287204", "url": "https://it.wikipedia.org/wiki?curid=3596288", "title": "Tr\u00e8 Cool", "text": ""}
{"id": "3596291", "revid": "671029", "url": "https://it.wikipedia.org/wiki?curid=3596291", "title": "DFB-Pokal 2011-2012", "text": "La DFB-Pokal 2011-2012 stata la 69\u00aa edizione della Coppa di Germania, \u00e8 iniziata il 29 luglio 2011 e si \u00e8 conclusa il 12 maggio 2012, con la finale disputata allo Stadio Olimpico di Berlino tra e .\nClub partecipanti.\n64 squadre hanno preso parte al primo turno della competizione.\nCalendario.\nQuesto il calendario della competizione:\nPrimo turno.\nLe partite si giocano tra il 29 luglio e il 1\u00ba agosto 2011.\nSecondo turno.\nAl secondo turno si sono qualificate le formazioni seguenti.\nSegue la tabella degli incontri del secondo turno (25-26 ottobre). Il sorteggio \u00e8 stato effettuato il 6 agosto 2011.\nOttavi di finale.\nAgli ottavi sono qualificate le formazioni seguenti.\nSegue la tabella degli incontri degli ottavi (20-21 dicembre 2011). Il sorteggio \u00e8 stato effettuato il 30 ottobre 2011.\nQuarti di finale.\nLe partite si giocano il 7 e l'8 febbraio 2012. Il sorteggio \u00e8 stato effettuato il 21 dicembre 2011.\nSemifinali.\nLe partite si giocano il 20 e il 21 marzo 2012. Il sorteggio \u00e8 stato effettuato l'11 febbraio 2012."}
{"id": "3596299", "revid": "22475", "url": "https://it.wikipedia.org/wiki?curid=3596299", "title": "Santuario di Nostra Signora della Salute", "text": "Il santuario di Nostra Signora della Salute \u00e8 un luogo di culto cattolico situato nella frazione di Volastra nel comune di Riomaggiore, in provincia della Spezia. Il santuario fa riferimento alla parrocchiale di San Lorenzo di Manarola. La chiesa \u00e8 sede dell'omonima parrocchia del vicariato della Riviera della diocesi della Spezia-Sarzana-Brugnato.\nIl santuario \u00e8 parte del complesso dei \"santuari delle Cinque Terre\", insieme agli edifici religiosi mariani di Nostra Signora di Montenero a Riomaggiore, Nostra Signora delle Grazie e di Nostra Signora di Reggio a Vernazza, e Nostra Signora di Soviore a Monterosso al Mare.\nStoria e descrizione.\nEdificato nella parte alta dell'abitato nel XII secolo in stile romanico con successivi inserti in gotico, la semplice facciata a capanna, a conci di pietra locale, \u00e8 decorata da un coronamento di archetti. Il portale in arenaria, ad arco ogivale, \u00e8 sormontato da una bifora gotica. Strette monofore sono aperte lungo le pareti laterali.\nL'interno \u00e8 a unica navata unica, di pianta rettangolare, con copertura a volta a botte. Una stretta abside ad arco gotico alloggia un altare barocco.\nNel santuario \u00e8 venerata l'immagine di una \"Madonna\", che fu incoronata nel 1891.\nNel santuario di Volastra in origine era esposto il trittico del XV secolo che raffigura \"San Lorenzo tra i santi Antonio abate e Bernardino\", attribuito al Maestro delle Cinque Terre e che oggi \u00e8 conservato nella chiesa parrocchiale di Manarola."}
{"id": "3596326", "revid": "287204", "url": "https://it.wikipedia.org/wiki?curid=3596326", "title": "Tour of Iran (Azerbaigian)", "text": "Il Tour of Iran (Azerbaigian) (in persiano: \u062a\u0648\u0631 \u062f\u0648\u0686\u0631\u062e\u0647 \u0633\u0648\u0627\u0631\u06cc \u0622\u0630\u0631\u0628\u0627\u064a\u062c\u0627\u0646) \u00e8 una corsa a tappe di ciclismo su strada che si disputa annualmente nell'Azerbaigian iraniano, in Iran. Aperta ai professionisti dal 2004, \u00e8 inserita nel calendario dell'UCI Asia Tour come gara di categoria 2.1 (dal 2005 al 2013 categoria 2.2). Fino al 2012 era noto come \"Azerbaijan Tour\".\nAlbo d'oro.\n\"Aggiornato all'edizione 2019.\""}
{"id": "3596327", "revid": "198277", "url": "https://it.wikipedia.org/wiki?curid=3596327", "title": "Juventus Football Club 2011-2012", "text": "Questa voce raccoglie le informazioni riguardanti la Juventus Football Club nelle competizioni ufficiali della stagione 2011-2012.\nStagione.\nLa stagione 2011-2012 della Juventus \u00e8 stata la 79\u00aa stagione in Serie A e la 106\u00aa complessiva in massima serie. Il club bianconero, inoltre, non ha partecipato ad alcuna coppa europea a causa del piazzamento al 7\u00ba posto nel campionato precedente. I bianconeri iniziano la stagione con un nuovo allenatore: Antonio Conte, capitano della Juventus negli anni 1990.\nDa questo campionato, la nuova casa bianconera \u00e8 lo Juventus Stadium: l'impianto \u00e8 stato inaugurato l'8 settembre 2011, con una cerimonia che ha visto il culmine in un'amichevole col Notts County, club professionistico pi\u00f9 antico del mondo, da cui la Juventus nel 1903 \"eredit\u00f2\" la divisa bianconera.\nLa prima partita ufficiale nel nuovo stadio si \u00e8 svolta il successivo 11 settembre, in occasione del debutto stagionale della squadra, con la vittoriosa sfida di campionato contro il (4-1): a segnare la prima rete ufficiale nel nuovo stadio sar\u00e0 Stephan Lichtsteiner. Dopo le prime gare, la Juventus si porta in testa alla classifica insieme all'Udinese. Nel mese di ottobre, i bianconeri hanno la meglio su Milan, Fiorentina e Inter, ottenendo, per\u00f2, nel contempo, una serie di pareggi contro le piccole, in un trend che segner\u00e0 l'intera stagione. Complice il rinvio della gara contro il Napoli per maltempo e la sosta per le Nazionali, la squadra resta ferma per tre settimane, fino al 20 novembre, con la vittoria contro il Palermo per 3-0.\nLa gara con il Napoli viene recuperata alla fine del mese: i bianconeri, sotto prima per 2-0 e poi per 3-1, riescono a rimontare il doppio svantaggio e a portare a casa un pareggio per 3-3 e a mantenere la propria imbattibilit\u00e0 stagionale.\nGli schemi offensivi di Conte generano un possesso palla che a fine stagione risulta essere il primo in Italia e il terzo in Europa (dietro solo al Barcellona e al Bayern Monaco), mentre il gioco corale messo in atto permette di sopperire all'assenza di un bomber prolifico (l'unico attaccante a finire in doppia cifra \u00e8 Alessandro Matri): a fine stagione sono venti i giocatori andati in rete. L'ex rossonero Andrea Pirlo, arrivato a parametro zero, si rivela decisivo nel dare ordine e qualit\u00e0 al gioco della Juve, cos\u00ec come sorprende l'impatto sulla squadra del giovane cileno Arturo Vidal, acquistato dal ; per meglio sfruttare le loro caratteristiche, Conte rinuncia al suo classico 4-2-4 per disegnare prima un 4-3-3 e poi 3-5-2 che esalti appieno le loro potenzialit\u00e0. I due nuovi arrivati vanno ad affiancare a centrocampo Claudio Marchisio che, in questa stagione, fa il salto di qualit\u00e0 conquistando anche un posto da titolare in Nazionale; nel corso dell'annata il centrocampista si scopre anche molto prolifico in zona gol. La difesa, pur se composta in buona parte dagli stessi uomini che terminarono il campionato precedente, appare rigenerata, diventando numeri alla mano la migliore del continente: i progressi mostrati da Leonardo Bonucci sono il sintomo pi\u00f9 evidente di questo salto di qualit\u00e0. Risulta importante anche l'apporto dato dalle seconde linee, tra cui si mettono in evidenza Emanuele Giaccherini (dal ), Mart\u00edn C\u00e1ceres (quest'ultimo, alla seconda esperienza bianconera, arrivato dal Siviglia nel mercato di gennaio), Marcelo Estigarribia (dal Deportivo Maldonado) e Paolo De Ceglie.\nL'8 dicembre la Juventus esordisce in Coppa Italia battendo il Bologna per 2-1 con una rete di Marchisio nei tempi supplementari negli ottavi di finale.\nLa partita del 12 dicembre contro la Roma, finita 1-1, \u00e8 la prima della storia della Serie A a essere trasmessa in 3D. Il 21 dicembre si recupera la prima giornata e, contro l'Udinese terza in classifica, la Juventus pareggia per 0-0, arrivando alla pausa natalizia in testa al campionato. Dopo la ripresa, con la vittoria contro l'Atalanta del 21 gennaio, si laureano campioni d'inverno con un punto di vantaggio sul Milan e tre sull'Udinese. Il 24 gennaio nei quarti di finale di Coppa Italia la Juventus sconfigge per 3-0 la Roma, qualificandosi per la semifinale in cui l'avversario sar\u00e0 il Milan.\nIl girone di ritorno si apre con la vittoria contro l'Udinese e sar\u00e0 successivamente segnata dai rinvii delle partite contro Parma e Bologna a causa della pesante ondata di freddo che colp\u00ec l'Italia e mutil\u00f2 pesantemente il campionato. Il Milan, cos\u00ec, scavalc\u00f2 la Juventus in testa alla classifica e mantenne tale posizione anche dopo i recuperi, dopo una serie di pareggi in cui incapparono i bianconeri. La sfida con i rossoneri si ripete anche in Coppa Italia, l'8 febbraio, nell'andata della semifinale, a Milano, e si conclude con la vittoria bianconera per 2-1.\nLo scontro diretto in campionato, ancora al Meazza, del 25 febbraio termina invece in parit\u00e0, ma \u00e8 macchiato da vari errori arbitrali (tra cui un gol fantasma non assegnato ai rossoneri e una rete valida annullata ai bianconeri per presunto fuorigioco) che scatenano fitte polemiche. Il distacco di due punti in classifica rimase pertanto immutato.\nLa 27\u00aa giornata segna un primo punto di svolta nel campionato, coi rossoneri che battono in casa il Lecce e scavano un solco di quattro punti sui bianconeri, bloccati in trasferta dal Genoa. Nel turno seguente, viene battuta per 5-0 la Fiorentina.\nIl 20 marzo \u00e8 in programma la gara di ritorno della semifinale di Coppa Italia contro il Milan: i tempi regolamentari si chiudono sull'1-2, risultato speculare a quello dell'andata che porta ai tempi supplementari. Il 2-2 di Vu\u010dini\u0107 al 94' qualifica i bianconeri per la finale. 5 giorni pi\u00f9 tardi, l'Inter viene sconfitta per 2-0 in casa.\nIl mese di aprile si apre con le vittorie contro Napoli e Palermo, che consentono il sorpasso in testa ai danni del Milan, fermato prima sul pari dal Catania e poi battuto dalla Fiorentina in casa con un gol allo scadere dell'ex juventino Amauri. Inoltre, con la partita della 31\u00aa giornata contro il Palermo i bianconeri eguagliano il record italiano della miglior serie iniziale di partite senza sconfitte, per i campionati a 20 squadre, dell'Inter 2006-2007. Con il successivo incontro della 32\u00aa giornata contro la Lazio la squadra torinese supera lo stesso record. Da segnalare in questa gara un gol su punizione di Alessandro Del Piero, che si riveler\u00e0 determinante per la vittoria e per la successiva conquista dello scudetto. La 34\u00aa giornata vede la Juventus portare a tre le lunghezze di vantaggio sul Milan, complice l'ampia vittoria dei bianconeri sulla Roma e il nuovo passo falso dei rossoneri in casa, stavolta col Bologna.\nCol successo della 35\u00aa giornata sul Novara, la Juventus raggiunge una striscia di otto vittorie consecutive, nuovo record stagionale, mettendo una seria ipoteca sul campionato, con tre lunghezze di vantaggio sul Milan: tuttavia, un errore, tra i pochi in stagione, di Buffon nella gara contro il Lecce consente a questi ultimi di pareggiare e ai rossoneri di portarsi a un solo punto di distacco a due giornate dalla fine.\nIl 6 maggio 2012, in occasione della 37\u00aa giornata, la Juventus conquista aritmeticamente lo scudetto in virt\u00f9 della vittoria esterna contro il Cagliari (allo Stadio Nereo Rocco di Trieste) e della contemporanea sconfitta del Milan nel derby contro l'Inter.\nCon una striscia di 38 risultati utili da inizio campionato, pertanto imbattuta, la squadra ottiene un record storico che batte quello della miglior serie iniziale di partite senza sconfitte della stagione 1949-1950. In campionato \u00e8 stato anche battuto il record di partite senza sconfitte consecutive per quel che riguarda la squadra nei campionati a girone unico. Il precedente era stato realizzato a cavallo tra le stagioni del campionato 2005-2006 e del 2007-2008 con 30 partite consecutive (escludendo la Serie B).\nIl 13 maggio 2012, con la vittoria sull'Atalanta all'ultima giornata di campionato, la squadra batte contemporaneamente due record assoluti: raggiunge quota 43 risultati utili consecutivi (42 in stagione comprese le 4 partite di Coppa Italia pi\u00f9 l'ultima giornata del campionato precedente), striscia record di imbattibilit\u00e0 in Italia indipendentemente dalla competizione giocata che supera quella del Milan stabilita tra il 1992 e il 1993, e manda a segno 20 differenti giocatori (5 dei quali anche in Coppa Italia) grazie alle reti di Luca Marrone e di Andrea Barzagli su rigore. Il gol incassato nella partita ferma inoltre il totale delle reti subite a 20, anch'esso un record per la Serie A nei gironi a 20 squadre. La gara rappresenta anche l'ultima partita a Torino per lo storico capitano Alessandro Del Piero, che lascer\u00e0 a fine stagione dopo 19 anni. Nell'occasione, Del Piero mette a segno il suo 290\u00ba gol con la maglia bianconera, venendo poi sostituito al 57', acclamato dai tifosi in lacrime.\nL'ultima gara stagionale \u00e8 la finale di Coppa Italia contro il Napoli. La Juventus scende in campo con un distintivo speciale sulla maglia per celebrare l'ultima partita in assoluto in bianconero del suo capitano. La partita, giocata all'Olimpico di Roma il 20 maggio 2012, termina 0-2 per i partenopei; questa sconfitta mette anche fine all'imbattibilit\u00e0 assoluta della squadra bianconera \u2013 escludendo l'1-2 contro il Milan nella semifinale di ritorno di Coppa Italia che si trasform\u00f2 in un 2-2 dopo i tempi supplementari \u2013 che tra campionato e coppa termina dopo 43 partite utili consecutive (record nazionale).\n\u00c8 questa l'ultima stagione in maglia bianconera di Alessandro Del Piero, che dopo diciannove anni lascia la Juventus. Il numero 10 spesso si trova relegato in panchina in campionato, giocando con continuit\u00e0 solo in Coppa. Il capitano trova comunque modo durante la stagione di timbrare la sua settecentesima partita con la maglia della Juventus, incrementando il record di presenze, e di siglare gol all'Inter e alla Lazio.\nMaglie e sponsor.\nLo sponsor tecnico per la stagione 2011-2012 \u00e8 Nike, mentre gli sponsor ufficiali sono BetClic per la prima maglia e Balocco per la seconda e terza maglia.\nLa prima divisa vede la classica maglia a strisce bianconere, disegnate per\u00f2 con un particolare effetto tridimensionale, con calzoncini e calzettoni bianchi. La seconda divisa rielabora lo stile delle prime casacche della squadra torinese, presentando una maglia di colore rosa vivo contraddistinta da una grande stella bordata di nero sul busto, con calzoncini e calzettoni anch'essi neri. Infine come terza divisa viene riutilizzata l'uniforme di cortesia della stagione precedente, un completo bianco con palo centrale tricolore.\nLa divisa per i portieri \u00e8 completamente nera, con due inserti laterali che richiamano vagamente la bandiera italiana; sono inoltre disponibili varianti in grigio e giallo.\nOrganigramma societario.\nArea direttiva\nArea organizzativa\nArea comunicazione\nArea marketing\nArea tecnica\nArea sanitaria\nRosa.\n\"Rosa aggiornata al 31 gennaio 2012.\"\nCalciomercato.\nSessione estiva \"(dal 1\u00ba/7 al 31/8)\".\nLa Juventus si muove con gli acquisti, a parametro zero, di Andrea Pirlo dal Milan, di Reto Ziegler dalla neoretrocessa Sampdoria e di Michele Pazienza dal Napoli. Il 25 giugno 2011, all'apertura delle buste inerenti alle compropriet\u00e0, passano al club bianconero Sergio Bernardo Almir\u00f3n dal , e Albin Ekdal dal Bologna, mentre fanno ritorno, per fine prestito, Amauri dal , Luca Marrone dal e Cristian Pasquato dal . A titolo definitivo arrivano invece a Torino il terzino Stephan Lichtsteiner, ufficializzato il 1\u00ba luglio 2011, acquistato dalla Lazio per 10 milioni di euro pagabili in tre anni, il centrocampista cileno Arturo Vidal, rilevato dal Bayer Leverkusen per 10,5 milioni di euro (pi\u00f9 2 di eventuali bonus) e viene ufficializzato il 1\u00ba agosto 2011 l'attaccante Mirko Vu\u010dini\u0107: il montenegrino viene acquistato dalla Roma per 15 milioni di euro pagabili in tre anni. A lasciare la citt\u00e0 della Mole sono invece Alberto Aquilani, Armand Traor\u00e9 e Leandro Rinaudo per fine prestito (fanno ritorno, rispettivamente, al Liverpool, all'Arsenal e al Napoli); con il prestito parte inoltre Felipe Melo, passato al Galatasaray con formula onerosa a 1,5 milioni. Tiago Mendes invece, rescinde il contratto; sono invece ceduti a titolo definitivo Hasan Salihamid\u017ei\u0107, accasatosi al Wolfsburg a parametro zero, e Mohamed Sissoko, ceduto al Paris Saint-Germain per 7 milioni (pi\u00f9 1 di eventuale bonus).\nStatistiche.\nStatistiche di squadra.\n\"Dati statistici aggiornati al 20 maggio 2012.\"\nStatistiche dei giocatori.\n\"Dati statistici aggiornati al 20 maggio 2012.\" \"In corsivo i giocatori che hanno lasciato la societ\u00e0 durante la stagione.\"\nGiovanili.\nOrganigramma societario.\nArea direttiva\nJuventus Soccer Schools"}
{"id": "3596328", "revid": "486946", "url": "https://it.wikipedia.org/wiki?curid=3596328", "title": "International Azerba\u00efjan Tour", "text": ""}
{"id": "3596336", "revid": "212348", "url": "https://it.wikipedia.org/wiki?curid=3596336", "title": "Darlene Hooley", "text": "Biografia.\nNata nel Dakota del Nord ma cresciuta a Salem, in Oregon, Darlene Olson si laure\u00f2 nel 1961 e negli anni seguenti lavor\u00f2 come insegnante di musica ed educazione fisica in varie scuole nei pressi di Portland.\nNel 1965 spos\u00f2 il collega John Hooley, con il quale ebbe due figli, Chad ed Erin. Quando Chad si fece male in un parco pubblico nel 1976, Darlene cominci\u00f2 ad attivarsi nel settore politico locale; da qui cominci\u00f2 un percorso che la port\u00f2 ad essere eletta dapprima nel consiglio comunale di West Linn e poi alla \"Camera dei Rappresentanti dell'Oregon\".\nNel 1996 la Hooley concorse per un seggio alla Camera dei Rappresentanti nazionale, sfidando il deputato repubblicano in carica. La Hooley vinse di misura le elezioni, ma in quelle successive i suoi consensi crebbero.\nNel 2008 annunci\u00f2 il suo ritiro manifestando la volont\u00e0 di non cercare la rielezione. Il suo seggio venne poi conquistato dal compagno di partito Kurt Schrader.\nDarlene Hooley \u00e8 una democratica moderata e durante la permanenza al Congresso faceva parte della New Democrat Coalition. La Hooley fu un'accanita oppositrice della guerra in Iraq e si batt\u00e9 per la lotta al terrorismo e al furto d'identit\u00e0. Si schier\u00f2 invece a favore dell'eutanasia e dell'aborto."}
{"id": "3596341", "revid": "638792", "url": "https://it.wikipedia.org/wiki?curid=3596341", "title": "Capitoli di Beelzebub (manga)", "text": ""}
{"id": "3596343", "revid": "111485058", "url": "https://it.wikipedia.org/wiki?curid=3596343", "title": "Y\u00e9sica Toscanini", "text": "\u00c8 apparsa nella Sports Illustrated Swimsuit Issue negli anni 2006 e 2007, sulla copertina dell'edizione argentina di \"Cosmopolitan\" e due volte su quella della rivista \"Para Ti\". Ha posato per il catalogo 2006 di Abercrombie &amp; Fitch e recita un ruolo nel videoclip del singolo di Enrique Iglesias \"Do You Know? (The Ping Pong Song)\". Nel 2008 \u00e8 stata scelta per essere il volto della collezione primavera/estate di Intimissimi."}
{"id": "3596347", "revid": "831312", "url": "https://it.wikipedia.org/wiki?curid=3596347", "title": "Vuelta a Venezuela", "text": "La Vuelta a Venezuela (it. \"Giro del Venezuela\") \u00e8 una corsa a tappe maschile di ciclismo su strada che si tiene in Venezuela, ogni anno nel mese di luglio. Fa parte del circuito UCI America Tour, ed \u00e8 classificata 2.2.\nFino al 1996 era riservata ai dilettanti.\nAlbo d'oro.\n\"Aggiornato all'edizione 2019.\""}
{"id": "3596354", "revid": "84184", "url": "https://it.wikipedia.org/wiki?curid=3596354", "title": "Toscanini (disambigua)", "text": ""}
{"id": "3596358", "revid": "1543377", "url": "https://it.wikipedia.org/wiki?curid=3596358", "title": "Torneo Interbritannico 1979", "text": "Il Torneo Interbritannico 1979 fu l'ottantatreesima edizione del torneo di calcio conteso tra le Home Nations dell'arcipelago britannico. Per la prima volta nella storia di questo torneo, entr\u00f2 in vigore la regola della differenza reti. La competizione fu vinta dall'Inghilterra. "}
{"id": "3596359", "revid": "1086846", "url": "https://it.wikipedia.org/wiki?curid=3596359", "title": "M\u00e1laga Club de F\u00fatbol 2011-2012", "text": "Questa voce raccoglie le informazioni riguardanti il M\u00e1laga Club de F\u00fatbol nelle competizioni ufficiali della stagione 2011-2012.\nRosa.\n\"Aggiornata al 31 agosto 2011.\""}
{"id": "3596361", "revid": "72396", "url": "https://it.wikipedia.org/wiki?curid=3596361", "title": "Manor Studio", "text": "Il Manor Studio, detto anche The Manor, era uno studio di registrazione allestito in un maniero situato nel villaggio di Shipton-on-Cherwell in Oxfordshire, Inghilterra, a nord di Oxford. \u00c8 stato il primo studio di registrazione in una residenza del Regno Unito, l'idea era gi\u00e0 stata messa in pratica nel 1969 dal musicista francese Michel Magne nel Ch\u00e2teau d'H\u00e9rouville, vicino a Parigi.\nLa costruzione era stata acquistata da Richard Branson, l'allora ventunenne \"patron\" della Virgin Records, ma anche musicisti di altre etichette discografiche se ne sono serviti.\nTra i primi ad incidere vi furono Mike Oldfield, che qui registr\u00f2 il suo famoso \"Tubular Bells\", la Bonzo Dog Doo-Dah Band e la cantante folk Sandy Denny, che vi realizz\u00f2 il suo secondo album da solista, \"Sandy\", nel marzo del 1972. Negli oltre vent'anni di attivit\u00e0, grazie alla sua strumentazione di avanguardia, fu uno degli studi pi\u00f9 richiesti dai musicisti pi\u00f9 quotati di tutto il mondo.\nUn'altra iniziativa di Branson, nel 1973, fu la creazione di studi di registrazione equipaggiatissimi all'interno di enormi camion che si spostavano per incidere album, tali macchine furono chiamate \"Manor Mobile\".\nNell'aprile del 1995, dopo l'acquisizione della Virgin da parte della EMI, The Manor fu chiuso come studio di registrazione e divenne la residenza del marchese di Headfort. Secondo la rivista musicale britannica NME, \u00e8 stato messo in vendita nel 2010 per la cifra di 5,75 milioni di sterline.\nStrumentazione e servizi.\nNel 1973 la strumentazione ed i servizi offerti dal Manor erano i seguenti:"}
{"id": "3596364", "revid": "580197", "url": "https://it.wikipedia.org/wiki?curid=3596364", "title": "Soukaphone Vongchiengkham", "text": "Carriera.\nClub.\nHa esordito nel campionato laotiano nel 2010, giocando sempre nell'Ezra.\nNazionale.\nGiovanissimo, esordisce subito in nazionale, conquistandosi il posto da titolare a centrocampo prima nelle amichevoli, nella Suzuki Cup del 2010 e poi nelle gare di qualificazione al Mondiale del 2014, totalizzando quattro presenze su quattro. Si \u00e8 messo particolarmente in mostra per il gol messo a segno contro la Cina il 23 luglio 2011, che aveva sancito il momentaneo (e storico) vantaggio fuori casa per il Laos, e per avviato l'azione che (nella stessa partita) avrebbe poi portato allo 0-2 di Visay Phapouvanin. La partita sarebbe per\u00f2 finita 7-2 per i cinesi."}
{"id": "3596366", "revid": "287204", "url": "https://it.wikipedia.org/wiki?curid=3596366", "title": "Margitta Pufe", "text": ""}
{"id": "3596377", "revid": "1543377", "url": "https://it.wikipedia.org/wiki?curid=3596377", "title": "Nazionale di calcio del Sudan del Sud", "text": "La nazionale di calcio del Sudan del Sud \u00e8 la rappresentativa calcistica del Sudan del Sud ed \u00e8 controllata dalla South Sudan Football Association. \u00c8 nata nel 2011.\nNel ranking FIFA il miglior posizionamento del Sudan del Sud \u00e8 il 138\u00ba posto dell'ottobre 2015, il peggiore il 201\u00ba posto dell'agosto 2013. Occupa la posizione numero 167.\nStoria.\nIl giorno successivo all'indipendenza della nazione (9 luglio 2011) fu organizzata una partita di calcio per festeggiare l'evento. Nonostante in un primo momento si fosse ipotizzato un incontro contro il , gli avversari per la prima partita della neonata nazionale furono i giocatori del Tusker FC, club appartenente alla massima serie keniota. Il match fu giocato al Juba Stadium ed il Sudan del Sud, dopo essere passato in vantaggio con una rete di Khamis Leyano, fu sconfitto per 3-1. Il 3 agosto dello stesso anno la nazionale disput\u00f2 un'amichevole contro gli ugandesi del Villa Sports Club, pareggiando per 1 a 1.\nIl 10 febbraio 2012 il Sudan del Sud divenne membro della CAF, mentre il 25 maggio 2012 divenne il 209\u00b0 membro della FIFA. Non pot\u00e9 dunque prendere parte alla Coppa d'Africa 2013, n\u00e9 al Campionato delle Nazioni Africane 2014 o al .\nIl 10 luglio 2012 la nazionale gioc\u00f2 la sua prima partita da membro FIFA, pareggiando per 2-2 contro l'.\nEsord\u00ec nelle qualificazioni alla Coppa d'Africa in vista dell'edizione del 2015. Proprio nel secondo turno di queste eliminatorie, il 18 maggio 2014, nel match disputato a Maputo contro il il Sudan del Sud perse per 5-0, registrando cos\u00ec la sua peggior sconfitta fino ad ora. In precedenza aveva superato il primo turno per il ritiro dell'.\nIl 5 settembre 2015 il Sudan del Sud ottenne la sua prima vittoria battendo la per 1-0 con gol di Atak Lual.\nIl 28 marzo 2017 vinse per 6-0 a Giuba contro in un match di qualificazione alla Coppa d'Africa 2019, rimontando la sconfitta per 2-0 subita all'andata in trasferta.\nRecord individuali.\nPresenze.\nDati aggiornati al 6 ottobre 2017.\nI calciatori in grassetto sono ancora in attivit\u00e0 con la nazionale.\nRosa attuale.\nI seguenti giocatori sono stati convocati per la partita contro l' del 12 novembre 2020.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "3596380", "revid": "838137", "url": "https://it.wikipedia.org/wiki?curid=3596380", "title": "Salvatore Ballo Guercio", "text": "Biografia.\nVest\u00ec l'abito talare a 13 anni e subito dopo entr\u00f2 al Seminario Arcivescovile di Palermo, dove frequent\u00f2 il ginnasio. Concluse il liceo a Monreale e quindi consegu\u00ec la laurea in teologia e \"in utroque iure\" presso il Pontificio Seminario Romano di Sant'Apollinare a Roma.\nOrdinato sacerdote il 2 aprile 1903, ritorn\u00f2 a Palermo dove venne nominato prima vicecancelliere in Curia e successivamente docente di diritto canonico, morale e dogmatica presso il Seminario.\nDurante la Prima guerra mondiale partecip\u00f2 al conflitto come capitano cappellano del Sovrano Militare Ordine di Malta e delegato del vescovo castrense; per questo servizio fu nominato cavaliere di Grazia e Devozione.\nTerminato il conflitto ritorn\u00f2 a Palermo dove ricopr\u00ec la carica di canonico del capitolo metropolitano.\nL'8 marzo 1920 fu nominato vescovo titolare di Oea e consacrato il successivo 20 aprile dal cardinale Alessandro Lualdi. Nello stesso anno viene nominato prelato ordinario di Santa Lucia del Mela e amministratore apostolico di Lipari. Nel 1926 venne nominato amministratore apostolico della diocesi di Acireale.\nIl 26 novembre 1933 si insedi\u00f2 come vescovo a Mazara del Vallo.\nA lui si devono in questa diocesi la difesa della mensa vescovile contro le pretese del capitolo liberiano, la fondazione di almeno 25 nuove parrocchie e, nel secondo dopoguerra, delle scuole parrocchiali, di cui si contano almeno 14 sedi; infine diede le nuove costituzioni al capitolo della cattedrale.\nNel 1949, con suo rammarico, la Santa Sede decise di rimuoverlo trasferendolo a Roma, con il titolo di vescovo di Dioclea di Frigia.\nGenealogia episcopale.\nLa genealogia episcopale \u00e8:"}
{"id": "3596381", "revid": "287204", "url": "https://it.wikipedia.org/wiki?curid=3596381", "title": "Nuoto ai Campionati mondiali di nuoto 2011 - 100 metri stile libero femminili", "text": "Le qualifiche per la semifinale si sono svolte la mattina del 28 luglio 2011, mentre la semifinale si \u00e8 svolta la sera dello stesso giorno. La finale, invece, si \u00e8 svolta la sera del 29 luglio 2011.\nRecord.\nPrima della manifestazione il record del mondo (WR) e il record dei campionati (CR) erano i seguenti.\nNel corso della competizione non sono stati migliorati record."}
{"id": "3596385", "revid": "1982", "url": "https://it.wikipedia.org/wiki?curid=3596385", "title": "2004 KV18", "text": " \u00e8 un asteroide troiano del pianeta Nettuno; \u00e8 stato scoperto nel 2004. Presenta il medesimo periodo orbitale di Nettuno, ed orbita nel punto lagrangiano L5 della sua orbita, circa 60\u00b0 in ritardo rispetto al pianeta.\nNonostante ci\u00f2 la sua classificazione \u00e8 incerta, in quanto secondo diversi studi, a causa della sua elevata eccentricit\u00e0, potrebbe modificare la sua orbita su scale di tempi relativamente brevi, dell'ordine dei 100.000 anni."}
{"id": "3596386", "revid": "287204", "url": "https://it.wikipedia.org/wiki?curid=3596386", "title": "Nuoto ai Campionati mondiali di nuoto 2011 - 200 metri dorso maschili", "text": "Le qualifiche per la semifinale si sono svolte la mattina del 28 luglio 2011, mentre la semifinale si \u00e8 svolta la sera dello stesso giorno. La finale, invece, si \u00e8 svolta la sera del 29 luglio 2011.\nRecord.\nPrima della manifestazione il record del mondo (WR) e il record dei campionati (CR) erano i seguenti.\nNel corso della competizione non sono stati migliorati record."}
{"id": "3596387", "revid": "599013", "url": "https://it.wikipedia.org/wiki?curid=3596387", "title": "Missionarie di Sant'Antonio Maria Claret", "text": "Le Missionarie di Sant'Antonio Maria Claret (in portoghese \"Mission\u00e1rias de Santo Ant\u00f4nio Maria Claret\") sono un istituto religioso femminile di diritto pontificio: le suore di questa congregazione pospongono al loro nome le sigla M.C.\nStoria.\nLa congregazione \u00e8 stata fondata a Londrina il 19 marzo 1958 da Maria Milito (1913-1980) con il sostegno del vescovo del luogo, il clarettiano Geraldo Fernandes Bijos (1913-1982).\nLe Missionarie di Sant'Antonio Maria Claret hanno ricevuto il pontificio decreto di lode il 31 maggio 1967 e le loro costituzioni hanno ottenuto l'approvazione definitiva della Santa Sede l'8 dicembre 1975.\nAttivit\u00e0 e diffusione.\nLe suore si dedicano all'istruzione e all'educazione cristiana della giovent\u00f9 e all'assistenza sociale e ospedaliera ai bisognosi; la loro spiritualit\u00e0 \u00e8 caratterizzata dalla devozione all'Eucaristia e al Cuore Immacolato di Maria.\nSono presenti in Europa (Francia, Germania, Italia, Polonia, Portogallo, Svizzera), in Africa (Costa d'Avorio, Gabon), nelle Americhe (Argentina, Brasile, Cile, Paraguay), nelle Filippine e in Australia; la sede generalizia \u00e8 a Londrina.\nAlla fine del 2008 la congregazione contava 355 religiose in 81 case."}
{"id": "3596389", "revid": "729019", "url": "https://it.wikipedia.org/wiki?curid=3596389", "title": "Henry Mullinnix", "text": "Biografia.\nNato a Spencer, in Indiana, Mullinnix si diplom\u00f2 alla Attica High School nel 1909.\nIn seguito frequent\u00f2 l'Accademia navale di Annapolis, dove consegu\u00ec il diploma nel 1916.\nDurante la prima guerra mondiale serv\u00ec sul cacciatorpediniere \"Balch\" in missioni di pattugliamento e di scorta al largo delle coste dell'Irlanda.\nterminato il servizio militare a bordo del \"Gridley\" e del \"Brooks\", continu\u00f2 gli studi di ingegneria aerospaziale ad Annapolis ed in seguito al MIT, ottenendo un master nel 1923. Dopo l'addestramento alla Naval Air Station Pensacola, in Florida, l'11 gennaio 1924 divenne un pilota della United States Navy. Fu uno dei maggiori artefici dello sviluppo dei motori raffreddati ad aria per gli aerei imbarcati. Oltre a vari incarichi a terra, tra il 1924 ed il 1941 Mullinnix serv\u00ec a bordo della \"Saratoga\" e della \"Wright\" e fu comandante della \"Albermarle\".\nIn seguito Mullinnix torn\u00f2 sulla \"Saratoga\", dove fu comandante da aprile fino al 22 agosto 1943, quando gli fu affidato il comando di una Task Force di tre portaerei di scorta, la \"Liscome Bay\", la \"Coral Sea\" e la \"Corregidor\".\nIl 24 novembre era a bordo della \"Liscome Bay\", al largo di Butaritari, quando un siluro lanciato dal sottomarino giapponese \"I-175\" and\u00f2 a colpire la santabarbara della portaerei, causando un'enorme esplosione.\nNel successivo affondamento, persero la vita 644 membri dell'equipaggio, tra cui lo stesso Mullinix.\nDichiarato ufficialmente morto un anno dopo, fu insignito postumo della Legion of Merit."}
{"id": "3596392", "revid": "287204", "url": "https://it.wikipedia.org/wiki?curid=3596392", "title": "Nuoto ai Campionati mondiali di nuoto 2011 - 200 metri rana femminili", "text": "Le qualifiche per la semifinale si sono svolte la mattina del 28 luglio 2011, mentre la semifinale si \u00e8 svolta la sera dello stesso giorno. La finale, invece, si \u00e8 svolta la sera del 29 luglio 2011.\nRecord.\nPrima della manifestazione il record del mondo (WR) e il record dei campionati (CR) erano i seguenti.\nNel corso della competizione non sono stati migliorati record."}
{"id": "3596400", "revid": "298229", "url": "https://it.wikipedia.org/wiki?curid=3596400", "title": "Alina Ivanova", "text": ""}
{"id": "3596401", "revid": "1982", "url": "https://it.wikipedia.org/wiki?curid=3596401", "title": "2008 LC18", "text": " \u00e8 un asteroide troiano del pianeta Nettuno; \u00e8 stato scoperto nel 2008. Presenta il medesimo periodo orbitale di Nettuno, ed orbita nel punto lagrangiano L5 della sua orbita, circa 60\u00b0 in ritardo rispetto al pianeta."}
{"id": "3596405", "revid": "287204", "url": "https://it.wikipedia.org/wiki?curid=3596405", "title": "Nuoto ai Campionati mondiali di nuoto 2011 - 200 metri rana maschili", "text": "Le qualifiche per la semifinale si sono svolte la mattina del 28 luglio 2011, mentre la semifinale si \u00e8 svolta la sera dello stesso giorno. La finale, invece, si \u00e8 svolta la sera del 29 luglio 2011.\nRecord.\nPrima della manifestazione il record del mondo (WR) e il record dei campionati (CR) erano i seguenti.\nNel corso della competizione non sono stati migliorati record."}
{"id": "3596419", "revid": "287204", "url": "https://it.wikipedia.org/wiki?curid=3596419", "title": "Nuoto ai Campionati mondiali di nuoto 2011 - Staffetta 4x200 metri stile libero maschile", "text": "Le qualifiche per la finale si sono svolte la mattina del 29 luglio 2011, mentre la finale si \u00e8 svolta la sera dello stesso giorno.\nRecord.\nPrima della manifestazione il record del mondo (RM) e il record dei campionati (RC) erano i seguenti.\nDurante la competizione non sono stati migliorati record."}
{"id": "3596420", "revid": "729019", "url": "https://it.wikipedia.org/wiki?curid=3596420", "title": "Paddy Wallace", "text": "Biografia.\nImpostosi fin dall'inizio della sua carriera come uno dei pi\u00f9 promettenti giocatori irlandesi, Wallace fece parte insieme a Brian O'Driscoll della coppia di centri che vinsero il mondiale giovanile del 1998; nel 2001 entr\u00f2 nella \"franchise\" nordirlandese dell' in Celtic League.\nGi\u00e0 nel giro della Nazionale irlandese nel 2003, in tale anno fu aggregato alla squadra che prese parte alla Coppa del Mondo in Australia, ma non fu mai utilizzato; esord\u00ec in maglia verde solo tre anni pi\u00f9 tardi, in occasione di un \"test match\" a Dublino contro il .\nFu con il Sei Nazioni 2007 che inizi\u00f2 a essere impiegato con regolarit\u00e0, sebbene spesso in sostituzione del titolare Ronan O'Gara e in settembre fu convocato per la in Francia, competizione nella quale disput\u00f2 tuttavia soltanto tre minuti da sostituto nell'incontro della fase a gironi contro la .\nNel 2009 fece parte della squadra irlandese che si aggiudic\u00f2 il Grande Slam al Sei Nazioni e, nel 2011, fu convocato per la sua terza Coppa del Mondo, in Nuova Zelanda, in cui scese in campo anche in tale occasione una volta sola, da titolare contro la , disputando l'incontro completo, per un totale di 83 minuti di gioco in tre convocazioni mondiali.\nNel 2009 fece parte della squadra irlandese che si aggiudic\u00f2 il Grande Slam al Sei Nazioni e, nel 2011, fu convocato per la sua terza Coppa del Mondo, in Nuova Zelanda, in cui scese in campo anche in tale occasione una volta sola, da titolare contro la , disputando l'incontro completo, per un totale di 83 minuti di gioco in tre convocazioni mondiali.\nLa sua trentesima e ultima convocazione internazionale fu nel giugno 2012 ad Hamilton contro la .\nAlla fine della stagione di Pro12 2013-14 Wallace annunci\u00f2 il suo ritiro dall'attivit\u00e0 al culmine di un lungo periodo di infortuni che negli ultimi diciotto mesi ne avevano limitato l'impiego; il suo ultimo incontro ufficiale era stato in Pro12 contro le nel dicembre 2013; al suo attivo con il club la vittoria in Celtic Cup nel 2003 e la Celtic League 2005-06."}
{"id": "3596421", "revid": "180559", "url": "https://it.wikipedia.org/wiki?curid=3596421", "title": "Nazionale Under-20 di pallacanestro femminile dell'Italia", "text": "La Nazionale di pallacanestro femminile italiana Under 20, ex Nazionale italiana femminile Juniores e Nazionale italiana femminile Under 22, \u00e8 una selezione giovanile della Nazionale italiana femminile di pallacanestro, ed \u00e8 rappresentata dalle migliori giocatrici di nazionalit\u00e0 italiana di et\u00e0 non superiore ai 20 anni. Partecipa a tutte le manifestazioni internazionali giovanili di pallacanestro per nazioni gestite dalla FIBA.\nNel corso degli anni questa selezione ha subito alcuni cambiamenti nel nome, dovuti agli adeguamenti nelle normative della FIBA in fatto di classificazione delle categorie giovanili.\nAgli inizi la denominazione originaria era \"Nazionale Juniores\", in quanto la FIBA classificava le fasce di et\u00e0 sotto i 22 anni con la denominazione \"juniores\". In seguito, denominazione e fasce di et\u00e0 sono state equiparate, divenendo \"Nazionale Under 22\". Dal 2000, la FIBA ha modificato nuovamente il tutto, equiparando sotto la dicitura \"under 20\" sia denominazione che fasce di et\u00e0. Da allora la selezione ha preso il nome attuale.\nAttualmente l'allenatore \u00e8 Nino Molino.\nCompetizioni.\nCampionati Europei.\nLa prima edizione risale al 2000, e fino al 2004 la competizione ha avuto cadenza biennale. Dall'edizione del 2005 ha assunto una cadenza annuale.\nL'Italia li ha ospitati due volte:\nPer l'Italia, quattro medaglie, ottenute nelle edizioni del 2013, 2014, 2016 e 2019."}
{"id": "3596423", "revid": "196390", "url": "https://it.wikipedia.org/wiki?curid=3596423", "title": "Nazionale di pallacanestro dell'Italia Under 20", "text": ""}
{"id": "3596424", "revid": "25884", "url": "https://it.wikipedia.org/wiki?curid=3596424", "title": "Richard Berens", "text": ""}
{"id": "3596425", "revid": "287204", "url": "https://it.wikipedia.org/wiki?curid=3596425", "title": "Jeremy Stravius", "text": ""}
{"id": "3596426", "revid": "25884", "url": "https://it.wikipedia.org/wiki?curid=3596426", "title": "Kathryn Hoff", "text": ""}
{"id": "3596427", "revid": "196390", "url": "https://it.wikipedia.org/wiki?curid=3596427", "title": "Nazionale di pallacanestro dell'Italia Under 18", "text": ""}
{"id": "3596428", "revid": "196390", "url": "https://it.wikipedia.org/wiki?curid=3596428", "title": "Nazionale di pallacanestro dell'Italia Under 16", "text": ""}
{"id": "3596431", "revid": "767487", "url": "https://it.wikipedia.org/wiki?curid=3596431", "title": "Hugo Cabret", "text": "Hugo Cabret (\"Hugo\") \u00e8 un film del 2011 in 3D diretto da Martin Scorsese e con protagonisti Asa Butterfield, Chlo\u00eb Grace Moretz, Ben Kingsley, Christopher Lee, Sacha Baron Cohen e Jude Law, tratto dal romanzo \"La straordinaria invenzione di Hugo Cabret\" di Brian Selznick del 2007. \u00c8 il primo film in 3D girato da Scorsese, utilizzato di sua scelta per dare un'ulteriore impronta stilistica al film, facendo uscire anche in Home Video il film in 3D.\nAi Golden Globe 2012 il film ha fatto guadagnare a Martin Scorsese il premio come miglior regista, mentre ai Premi Oscar 2012 si \u00e8 aggiudicato 5 statuette su 11 nomination.\nIl dizionario di cinema Il Mereghetti assegna al film tre stellette e mezzo su quattro. Invece il critico Roger Ebert gli ha assegnato 4 stelle su 4, definendolo il film pi\u00f9 personale di Martin Scorsese.\nTrama.\nNegli anni '30, Hugo Cabret \u00e8 un orfano dodicenne che vive nascosto in una stazione ferroviaria a Parigi. Hugo aveva perso la madre da piccolo e viveva con il padre, un orologiaio morto a causa di un incendio avvenuto al museo Louvre, dove lavorava. Rimasto inizialmente a vivere con lo zio Claude, manutentore degli orologi della stazione, il ragazzo, per sopravvivere, si \u00e8 ritrovato costretto a mettere in atto continui furti e sotterfugi e diventare egli stesso manutentore degli orologi (dopo che lo zio lo ha abbandonato) e riparatore di ogni sorta di congegni e meccanismi. Di suo padre gli \u00e8 rimasta la passione per il cinema e un automa meccanico che il padre aveva trovato nel museo e che aveva tentato di riparare (avendo visto che aveva un pennino in mano e credendo quindi che potesse scrivere), sfuggito all'incendio. Per sua sfortuna, alla stazione ferroviaria, vive anche Gustav, reduce di guerra e ispettore ferroviario, responsabile della sicurezza pubblica nella stazione, che arresta e fa imprigionare senza piet\u00e0 chiunque sorprenda a compiere anche il pi\u00f9 piccolo gesto illecito, tra cui anche diversi bambini, monelli e orfani che, vivendo di espedienti, cercano di sottrarsi all'orfanotrofio.\nHugo instaura cos\u00ec un rapporto speciale con l'automa, una relazione dai risvolti misteriosi, e con Isabelle, una ragazzina adottata dal proprietario del chiosco di giocattoli, l'anziano Georges M\u00e9li\u00e8s, a cui Hugo ha rubato molti pezzi meccanici per riparare l'automa, venendo infine scoperto. In realt\u00e0 l'automa fu costruito proprio da \u201cpap\u00e0 Georges\u201d (in quanto, una volta riparato ed azionato, non scrive ma disegna un'immagine che firma con il nome di M\u00e9li\u00e8s), che grazie alle ricerche effettuate dai due ragazzi si riveler\u00e0 essere stato il pi\u00f9 famoso e importante regista dell'anteguerra, inventore delle pi\u00f9 strabilianti tecniche cinematografiche dell'epoca, al confine tra il sogno e la magia. M\u00e9li\u00e8s ha abbandonato l'attivit\u00e0 cinematografica proprio a seguito dello scoppio del conflitto e della morte in un incidente di due suoi fidati collaboratori, i genitori di Isabelle, eventi che lo hanno costretto a far distruggere le sue pellicole ed a comprare il chiosco dei giocattoli con il denaro guadagnato.\nIl film racconta, attraverso la storia romanzata di Hugo Cabret e del suo automa, la riscoperta ed il riconoscimento dell'opera di Georges M\u00e9li\u00e8s.\nCitazioni e omaggi.\nSono poi citati ed omaggiati:"}
{"id": "3596432", "revid": "83531", "url": "https://it.wikipedia.org/wiki?curid=3596432", "title": "Classica di San Sebasti\u00e1n 2011", "text": "La Classica di San Sebasti\u00e1n 2011, trentunesima edizione della corsa, si svolse il 30 luglio 2011 su un percorso di 234\u00a0km. Fu vinta dal belga della Omega Pharma-Lotto Philippe Gilbert con un arrivo in solitario dopo uno scatto a quattro km dal traguardo.\nSquadre e corridori partecipanti.\nAlla competizione presero parte 21 squadre, le 18 iscritte all'UCI World Tour e tre con licenza Professional Continental (Geox-TMC, Caja Rural (ciclismo) e Andaluc\u00eda-Caja Granada). Ogni squadra sar\u00e0 composta da otto corridori ciascuna."}
{"id": "3596434", "revid": "1573940", "url": "https://it.wikipedia.org/wiki?curid=3596434", "title": "Erinnyis crameri", "text": "Erinnyis crameri () \u00e8 un lepidottero appartenente alla famiglia Sphingidae, diffuso in America Settentrionale, Centrale e Meridionale.\nDescrizione.\nAdulto.\nA prima vista risulta molto simile a \"E. oenotrus\", rispetto alla quale si discosta per le tegulae marcatamente chiare che mettono in risalto la banda dorsale, molto scura o nera; un'altra differenza rispetto ad \"E. oenotrus\" riguarda l'assenza di punti neri nella zona ventrale dell'addome. Inoltre, il margine posteriore dell'ala anteriore si mostra marroncino pallido, e non scuro come in \"E. oenotrus\"; un'altra macroscopica differenza tra le due specie riguarda il termen dell'ala posteriore, che in \"E. crameri\" mostra una fascia marrone scura interrotta da una serie di macchiette pi\u00f9 chiare a forma di diamante, assenti in \"E. oenotrus\". Un'ultima caratteristica peculiare della specie interessa il termen dell'ala anteriore, che si rivela nettamente dentellato. La parte basale dell'ala posteriore \u00e8 di un rosso-arancione alquanto acceso.\n\u00c8 presente un'area pallida triangolare in prossimit\u00e0 del vertice dell'ala anteriore.\nLe antenne, filiformi ed uncinate alle estremit\u00e0, sono lunghe poco pi\u00f9 della met\u00e0 della costa.\nIl genitale maschile \u00e8 anch'esso similare a quello di \"E. oenotrus\", ma con uno gnathos leggermente meno adunco. Il margine dentellato dell'edeago \u00e8 meno pronunciato dal lato destro, a livello prossimale.\nI sessi sono simili, con la femmina leggermente pi\u00f9 chiara e pi\u00f9 grande, avendo un'apertura alare di 85\u201398\u00a0mm, contro i 79\u201385\u00a0mm del maschio.\nLarva.\nIl bruco immaturo \u00e8 verde-acqua, mentre la forma pi\u00f9 matura \u00e8 cilindrica, screziata di grigio-azzurro, e con macchie verde scuro e nerastre. Il capo ed i primi due segmenti toracici assumono nell'insieme una forma pseudoconica, con una vistosa macchia nera tripartita dorsale, attorniata da due macchie rosso-mattone. Le pseudozampe sono nerastre.\nPupa.\nLe crisalidi sono anoiche, lucide e quasi nere, con un cremaster non molto sviluppato; si rinvengono entro bozzoli posti a scarsa profondit\u00e0 nella lettiera del sottobosco. La fase pupale dura almeno quattordici giorni.\nDistribuzione e habitat.\nL'areale di questa specie \u00e8 quasi esclusivamente neotropicale, comprendendo l'Argentina (Corrientes, Formosa, La Rioja, Misiones), il Belize (Cayo), la Bolivia (Santa Cruz), il Brasile (Amazonas, Bahia, Maranh\u00e3o, Minas Gerais, Par\u00e1, Paran\u00e1, Piau\u00ed, Rio Grande do Sul, San Paolo, Santa Catarina, Tocantins), la Colombia (Meta), la Costa Rica, l'Ecuador, la Giamaica, la Guadalupa, il Guatemala, la Guiana Francese (Sa\u00fcl), la Guyana, Haiti, la Martinica, il Messico, il Paraguay, il Per\u00f9, la Repubblica Dominicana, Saint Lucia, gli Stati Uniti meridionali (Arizona, California, Florida: \"locus typicus\", Texas), il Suriname, l'Uruguay?, ed il Venezuela (Aragua, Barinas)\nL'habitat \u00e8 rappresentato da foreste tropicali e sub-tropicali.\nBiologia.\nDurante l'accoppiamento, le femmine richiamano i maschi grazie ad un feromone rilasciato da una ghiandola, posta all'estremit\u00e0 addominale.\nPeriodo di volo.\nGli adulti sono rinvenibili tutto l'anno nella fascia tropicale e nella Florida meridionale.\nAlimentazione.\nGli adulti suggono il nettare di fiori di Caryophyllaceae come \"Saponaria officinalis\" \nI bruchi parassitano le foglie di membri delle Apocynaceae, tra cui:\nParassitismo.\nI bruchi sono soggetti a parassitismo da parte del dittero \"Drino piceiventris\" (fam. Tachinidae) e dell'imenottero \"Microplitis figueresi\" (fam. Braconidae).\nTassonomia.\nSottospecie.\nAl momento non sono riconosciute sottospecie.\nSinonimi.\n\u00c8 stato riportato un solo sinonimo:\nSchaus non indic\u00f2 alcuna serie sintipica, stabilendo semplicemente che \"E. crameri\" era reperibile in \"America Tropicale\" (Stati Uniti d'America), ed anche nella Florida meridionale. Al National Museum of Natural History di Washington \u00e8 presente un esemplare maschio, etichettato \"type\" (tipo), proveniente da Coatepec, Messico."}
{"id": "3596442", "revid": "606039", "url": "https://it.wikipedia.org/wiki?curid=3596442", "title": "Dilophonota crameri", "text": ""}
{"id": "3596453", "revid": "15756", "url": "https://it.wikipedia.org/wiki?curid=3596453", "title": "Angelo Raffaele Meo", "text": "Angelo Raffaele Meo \u00e8 un professore emerito del Politecnico di Torino, in pensione dal 2010, e un pioniere dell'informatica italiana, noto per le sue posizioni a favore del software libero e open source. \u00c8 stato a capo della \"Commissione per il software a codice sorgente aperto nella Pubblica Amministrazione\" nel 2007.\nBiografia.\nAngelo Raffaele Meo si \u00e8 laureato nel 1959 in ingegneria elettrotecnica con 110/110 e lode presso il Politecnico di Torino con una tesi di laurea su \"Elettromagnetismo e relativit\u00e0\". Ha iniziato la carriera come ricercatore della nascente disciplina della progettazione dei circuiti elettronici ambito in cui l'Italia di quel periodo stava consolidando una posizione molto importante nella competitivit\u00e0 nella ricerca e nelle applicazioni industriali.\nNel 1961 inizia la carriera didattica e scientifica come assistente ordinario alla cattedra di Elettrotecnica del Politecnico di Torino, con la guida del Prof. Giuseppe Biorci. Durante questo periodo si occupa anche di teoria e progetto dei circuiti per calcolatori. In seguito, nei primi anni sessanta, Meo si interess\u00f2 anche al software, in particolare con le prime ricerche pionieristiche nell'ambito della sintesi vocale, tramite un generatore di suoni vocalici e un riconoscitore di parole singole (in anni precedenti alla nascita del centro di ricerca torinese del CSELT, che in seguito svilupp\u00f2 profondamente questo filone). A partire dal 1971, anno in cui \u00e8 uno dei tre vincitori del primo concorso italiano a cattedra di informatica, Meo divenne docente di \"Sistemi di elaborazione dell'informazione\" presso lo stesso Ateneo. All'inizio degli anni ottanta ha fondato l'azienda SSB Progetti, attiva ancora oggi in vari settori dell'IT, in particolare nel mercato bancario. Come membro del CNR, \u00e8 stato Presidente del \"Progetto Finalizzato Informatica\" (dal 1979 al 1985); ha quindi ricoperto cariche di crescente importanza presso diversi centri di ricerca (Consiglio Nazionale delle Ricerche, Centro del Supercalcolo Piemonte - di cui \u00e8 primo presidente nel 1991) e nel 1998 ha fondato, insieme a Juan Carlos De Martin, il gruppo di ricerca Internet Media Group presso il suo ateneo. Negli anni tra il 2006 e il 2009 \u00e8 presidente dell'Accademia delle Scienze di Torino. Dopo aver presieduto una commissione nazionale nel 2002 sul \"codice a sorgente aperta\", nel 2007 ha presieduto la Commissione Nazionale sull'Open Source, nell'ambito degli acquisti Software della Pubblica Amministrazione Italiana; successivamente \u00e8 stato promotore della proposta di legge regionale per l'Open Source sui progetti di ricerca finanziati nella regione Piemonte: tale direttiva \u00e8 ripresa nel Codice dell'amministrazione digitale (D. lgs n. 82, 7 marzo 2005). \u00c8 membro del Comitato dei Garanti del Centro Nexa su Internet e Societ\u00e0 del Politecnico di Torino, per il dibattito sulla libert\u00e0 nell'ambito digitale, in particolare in Rete. Dal 2012 \u00e8 professore emerito presso lo stesso ateneo. \u00c8 membro del comitato scientifico del Museo Piemontese dell'Informatica.\nFamiglia.\nIl Prof. Meo ha alcuni figli anch'essi docenti universitari: Michela, docente di Ingegneria delle Telecomunicazioni presso il Politecnico di Torino, Rosa, docente presso il Dipartimento di Informatica dell'Universit\u00e0 di Torino. La figlia Roberta \u00e8 stata Sindaco di Moncalieri dal 2010 al 2015 dopo una lunga esperienza come imprenditrice."}
{"id": "3596454", "revid": "287204", "url": "https://it.wikipedia.org/wiki?curid=3596454", "title": "Superworld", "text": "Superworld \u00e8 un gioco di ruolo di ambientazione supereroistica, scritto da Steve Perrin e Steve Henderson e pubblicato dalla Chaosium nel 1983.\nUna prima versione del regolamento \u00e8 stata pubblicata come libretto di 16 pagine, che con altri due libretti \"Magic World\" (gioco di ruolo fantasy) e \"Future World\" (gioco di ruolo fantascientifico), formavano il contenuto della scatola di \"Worlds of Wonder\", considerato il primo gioco di ruolo generico. \"Superworld\" fu l'unico dei tre a essere in seguito pubblicato come regolamento a s\u00e9 stante.\nSistema di gioco.\n\"Superworld\" \u00e8 basato sul tradizionale sistema di gioco di ruolo \"Basic Role-Playing\" della Chaosium, modificato per gestire i superpoteri.\nLe sette caratteristiche (forza, costituzione, taglia, intelligenza, volont\u00e0 e carisma) vengono ottenute lanciando 2d6+6, piuttosto che 3d6 come per altri giochi basati sul \"Basic Role-Playing\". La somma di queste caratteristiche \u00e8 il totale di \"punti eroe\" (\"Hero Points\") disponibili per comprare i super poteri.\nI super poteri seguono il modello di \"Champions\" in cui i poteri sono descritti dal loro effetto. Per esempio una \"visione laser\" viene modellata comprando l'effetto \"Energy Blast\" e specificando che \u00e8 un laser emesso dagli occhi dell'eroe. Ogni effetto pu\u00f2 essere modificato da vantaggi (per esempio ridurre il costo di energia necessario per usare il potere) o svantaggi (per esempio un numero di usi giornalieri limitato), che aumentano o diminuiscono il costo del potere.\nGli Hero Points possono anche essere usati per comprare abilit\u00e0 o incrementare le caratteristiche, per esempio per avere un personaggio con super forza. Scegliendo svantaggi per il proprio personaggio (come identit\u00e0 pubblica, vulnerabilit\u00e0 a una sostanza, problemi psicologici, ecc.) si ottengono ulteriori punti eroe. Al termine di ogni sessione di gioco vengono assegnati punti eroe come esperienza.\nLa meccanica per la risoluzione delle azioni \u00e8 la stessa di altri giochi basati sul \"Basic Role Playing\", si tirano dei dadi percentuali contro il valore di un'abilit\u00e0. Risultati pi\u00f9 bassi di quelli necessari possono creare ulteriori effetti (equivalenti all'impalamento in \"RuneQuest\"), o risultati critici, e tiri troppo alti possono causare fallimenti critici. Le regole di combattimento hanno molte opzioni e tengono conto di tre tipi di energia per il danno: cinetica, elettrica e radiazione.\nMateriali di gioco.\nLa prima edizione della scatola base contiene tre libretti di regole, schede del personaggio bianche, uno di tabelle per il game master, una pagina di miniature di cartoncino da ritagliare, e un set di dadi (a 6, 8 e 20 facce). La ristampa del 1984 contiene anche un libretto di errata di 4 pagine.\nWild Cards.\nLa serie fantascientifica di romanzi \"Wild Cards\" curata da George R. R. Martin ha avuto origine dalla campagna di \"Superworlds\" che Martin masterizzava a Albuquerque."}
{"id": "3596456", "revid": "101175", "url": "https://it.wikipedia.org/wiki?curid=3596456", "title": "MV Agusta F4 312 R", "text": ""}
{"id": "3596462", "revid": "125880261", "url": "https://it.wikipedia.org/wiki?curid=3596462", "title": "Sangiaccato di Nablus", "text": "Il sangiaccato di Nablus \u00e8 stato una provincia dell'Impero ottomano fino al 1918. Parte della Palestina, la quale faceva parte del vilayet di Sham (Siria), il sangiaccato di Nablus - fino al 1888 chiamato Belqa - era diviso in tre caz\u00e0 (Nablus, Jenin, Tulkarem). Nel 1888, quando venne creato il vilayet di Beirut, il sangiaccato venne compreso nel suo territorio."}
{"id": "3596470", "revid": "300067", "url": "https://it.wikipedia.org/wiki?curid=3596470", "title": "Lusia Harris", "text": "Carriera.\n\u00c8 considerata una dei migliori pivot della storia della pallacanestro femminile: la sua presenza nel campionato universitario statunitense ha cambiato il volto di questo sport. Era grande e implacabile, dominava sotto canestro; le avversarie la consideravano inarrestabile. Per quattro anni gioc\u00f2 con la Delta State University, allenata da Margaret Wade (anche lei membro della Hall of Fame), e totalizz\u00f2 2.981 punti (con una media di 25,9 punti a partita) e 1.662 rimbalzi (14,4 a gara); al momento di laurearsi, deteneva 15 dei 18 record storici della sua universit\u00e0. Per tre anni \"All-American\", con lei in campo, la D.S.U. vinse 109 partite e ne perse appena sei, vincendo tre titoli consecutivi dell'AIAW National Championship.\nFu selezionata nel Draft NBA 1977 al 7\u00ba giro (137\u00aa scelta) dai New Orleans Jazz. La Harris tuttavia rifiut\u00f2 e non gioco mai nella NBA. Nel 1979-80 gioc\u00f2 con le Houston Angels.\nGioc\u00f2 anche in Nazionale in occasione della prima edizione del torneo olimpico di basket femminile, a Montreal 1976. Le statunitensi vinsero la medaglia d'argento e la Harris fu la miglior marcatrice e la miglior rimbalzista della sua selezione. Vinse inoltre la medaglia d'oro ai Giochi panamericani di Citt\u00e0 del Messico 1975.\nNel 1992, insieme con Nera White, fu la prima donna ad essere ammessa nel Naismith Memorial Basketball Hall of Fame."}
{"id": "3596472", "revid": "7077", "url": "https://it.wikipedia.org/wiki?curid=3596472", "title": "64 (rivista)", "text": "La rivista 64 \u00e8 una pubblicazione russa di scacchi e dama, edita a Mosca. Il suo nome fa riferimento al numero di case presenti su una scacchiera. \u00c8 la rivista che a cadenza annuale assegna il prestigioso Oscar degli scacchi.\nStoria.\nInizi\u00f2 a essere pubblicata nel 1924 come rivista, ma nel 1935 il formato fu modificato e divenne un giornale settimanale. Nikolaj Krylenko ne fu il direttore dal 1924 fino alla sua morte, avvenuta nel 1938. Le pubblicazioni furono interrotte nel 1941 a causa dell'invasione dell'URSS da parte della Germania nazista durante la Seconda guerra mondiale, per poi essere riprese alla fine della stessa.\nNel 1968 fu rilanciata come rivista settimanale da Aleksandr Ro\u0161al' e dal Campione del Mondo Tigran Petrosyan, con Vasilij Smyslov tra i collaboratori. Petrosjyn fu direttore fino al 1977, quando fu licenziato dopo la sua sconfitta contro il dissidente Viktor Kor\u010dnoj subita durante il quarto di finale di un Torneo dei Candidati. Anche Ro\u0161al' fu duramente punito nel 1986, quando su \"64\" furono pubblicati estratti da Other Shores di Vladimir Nabokov (fu la prima volta che Nabokov venne pubblicato in Unione Sovietica), nonostante all'epoca il Direttore fosse Anatolij Karpov, uno dei favoriti del regime.\nNel 1992 il giornale visse tempi duri e cess\u00f2 le pubblicazioni ma sotto la guida di Ro\u0161al' pot\u00e9 riprendere ad uscire a cadenza regolare, che nel luglio 2011 \u00e8 mensile."}
{"id": "3596479", "revid": "124833449", "url": "https://it.wikipedia.org/wiki?curid=3596479", "title": "I SS-Panzerkorps", "text": "Il I. SS-Panzerkorps, o I. SS-Panzerkorps \"Leibstandarte\", tedesco fu un corpo d'armata delle Waffen-SS durante la seconda guerra mondiale.\nFormazione.\nIl I SS-Panzerkorps venne istituito il 27 luglio 1943 a Lichterfelde e posto al comando dell'SS-Oberstgruppenf\u00fchrer Josef Dietrich; l'addestramento delle truppe venne iniziato a Beverlo in Belgio.\nMentre il corpo era ancora in fase di costituzione, venne trasferito nel mese di novembre in Italia Settentrionale, nella zona di Bologna, e venne inquadrato nella 14\u00aa armata, comandata dal generale Eberhard von Mackensen, posta alle dipendenze dell'Heeresgruppe B, comandato dal feldmaresciallo Erwin Rommel, con l'incarico di contribuire all'occupazione del territorio, resasi necessaria a seguito dell'armistizio di Cassibile dell'8 settembre 1943.\nStoria.\nNel gennaio del 1944 venne trasferito in Francia ed inquadrato nell'Heeresgruppe D, comandato dal feldmaresciallo Gerd von Rundstedt, partecipando, dopo lo sbarco Alleato del 6 giugno, alla battaglia di Normandia, alle dipendenze della 5\u00aa armata corazzata, comandata dapprima dal generale Heinrich Eberbach e successivamente posta al comando direttamente di Josef Dietrich.\nDopo la ritirata dalla Normandia, con la fuga dalla sacca di Falaise, venne ricostituito in Vestfalia nel novembre dello stesso anno e posto al comando dell'SS-Obergruppenf\u00fchrer Hermann Priess, venendo inquadrato nell'Oberbefehlshaber West, il comando del fronte occidentale tedesco ed assegnato alla 6\u00aa armata corazzata, comandata dall'SS-Oberstgruppenf\u00fchrer Josef Dietrich, e, nel mese di dicembre, inviato nella zona delle Ardenne, dove prese parte all'offensiva delle Ardenne.\nTrasferito dal fronte occidentale il I SS-Panzerkorps venne inviato sul fronte orientale, nell'Heeresgruppe S\u00fcd, ancora inquadrato nella 6\u00aa armata corazzata, rinominata 6\u00aa armata corazzata SS, dove combatt\u00e9 in Ungheria durante l'operazione Fr\u00fchlingserwachen.\nL'8 maggio 1945, al termine della guerra, si arrese in Bassa Austria alle truppe Alleate mentre era sempre inquadrato nella 6\u00aa armata corazzata SS, alle dipendenze dell'Heeresgruppe Ostmark, le sue truppe tuttavia vennero consegnate successivamente ai sovietici.\nOperazioni.\nFronte occidentale.\nNormandia.\nDurante la battaglia di Normandia il I corpo corazzato SS venne impiegato nella zona di Caen, obiettivo della 2\u00aa armata britannica, comandata dal generale Miles Dempsey, sbarcata sulle spiagge Gold Beach, Juno Beach e Sword Beach, in un settore, la Normandia, presidiato dalla 7\u00aa armata tedesca, comandata dal generale Friedrich Dollmann.\nLe unit\u00e0 corazzate del I corpo, ossia la 12. SS-Panzer-Division \"Hitlerjugend\", comandata dal SS-Brigadef\u00fchrer Kurt Meyer, la Panzer-Lehr-Division, comandata dal generale Fritz Bayerlein, e la 1. SS-Panzer-Division \"Leibstandarte SS Adolf Hitler\", comandata dal SS-Brigadef\u00fchrer Theodor Wisch, tenute fino a quel momento in riserva, si diressero verso la costa per unirsi alla 21\u00aa divisione corazzata, comandata dal generale Edgar Feuchtinger e contrastarono il primo attacco verso la citt\u00e0, portato dalla 3\u00aa divisione di fanteria canadese, comandata dal generale Rod Keller.\nPur non riuscendo a respingere gli Alleati fino alla Manica il I corpo corazzato form\u00f2 un forte dispositivo difensivo intorno alla citt\u00e0, fermando l'avanzata della 7\u00aa divisione corazzata britannica, comandata dal generale George Erskine, nella battaglia di Villers-Bocage, dove l'hauptsturmf\u00fchrer Michael Wittmann, appartenente al 101\u00ba battaglione carri pesanti SS, distrusse con il suo panzer Tiger 21 carri armati pi\u00f9 altri 28 veicoli corazzati, e riuscendo a tenere Caen per pi\u00f9 di un mese, continuando a mantenere intatta la linea del fronte fino ai primi giorni di agosto, nonostante l'avanzata della 1\u00aa armata americana, comandata dal generale Omar Bradley, nel settore ovest della Normandia, avesse indotto l'Alto comando tedesco a dirottare la 17\u00aa SS-Panzergrenadier-Division, comandata dallo Standartenf\u00fchrer Otto Binge, in appoggio alle forze corazzate impegnate nell'operazione L\u00fcttich.\nIl I corpo corazzato riusc\u00ec inoltre a bloccare, insieme al II corpo corazzato SS, comandato dall'Obergruppenf\u00fchrer Wilhelm Bittrich, anche i successivi tentativi di sfondamento della 2\u00aa armata britannica fino a quando la pressione delle forze Alleate divenne insostenibile, costringendo la 7\u00aa armata e la 5\u00aa armata corazzata a ripiegare per non rimanere intrappolate nella sacca di Falaise, e la resistenza dei superstiti della 12. SS-Panzer-Division \"Hitlerjugend\" permise l'attraversamento della Senna a circa 300.000 soldati in ritirata.\nArdenne.\nAi primi di dicembre del 1944 il I corpo corazzato fu inquadrato nella 6\u00aa armata corazzata SS per partecipare all'offensiva delle Ardenne, con il compito di sfondare, insieme al II corpo corazzato SS, le linee Alleate nel settore compreso tra Monschau e Saint-Vith e di spingersi fino ad Anversa; l'offensiva prese il via il 16 dicembre e le tre divisioni di fanteria a disposizione del I corpo, la 3\u00aa divisione aerea, comandata dal generale Walter Wadehn, la 12\u00aa divisione di fanteria, comandata dal generale Gerhard Engel, e la 277\u00aa divisione di fanteria, comandata dal generale Albert Praun, iniziarono ad avanzare alla luce dei riflettori della FlaK, puntati verso le nuvole per illuminare la foresta, seguite dalle divisioni corazzate, 12. SS-Panzer-Division \"Hitlerjugend\" e 1. SS-Panzer-Division \"Leibstandarte SS Adolf Hitler\",\nLa segretezza con cui l'offensiva era stata preparata, e la conseguente sorpresa da parte delle forze della 1\u00aa armata americana, comandata dal generale Omar Bradley, in un primo momento fecero ritenere all'Alto comando tedesco che l'operazione potesse avere successo e la 1. SS-Panzer-Division \"Leibstandarte SS Adolf Hitler\", la cui avanguardia era costituita dal \"Kampfgruppe Peiper\", comandato dall'obersturmbannf\u00fchrer Joachim Peiper, riusc\u00ec a spingersi fino a Stoumont, distante pochi chilometri dal quartier generale della 1\u00aa armata americana sito a Spa e da due grandi depositi di carburante, rendendosi tuttavia protagonista lungo il percorso dell'uccisione di prigionieri americani a Malmedy, ma il 24 dicembre, rimasta senza carburante e circondata dalla 30\u00aa divisione di fanteria americana, comandata dal generale Leland Hobbs, dovette ritirarsi abbandonando tutto il materiale pesante e ponendo termine all'offensiva.\nFronte orientale.\nUngheria.\nNel marzo del 1945 Hitler dette ordine alla 6\u00aa armata corazzata SS di tentare un'offensiva in Ungheria, la cosiddetta operazione Fr\u00fchlingserwachen, allo scopo di alleggerire la pressione dell'Armata Rossa che aveva gi\u00e0 stabilito alcune teste di ponte lungo il fiume Gran, di riconquistare la capitale Budapest, occupata dai sovietici il 13 febbraio, e di mantenere il controllo sugli impianti petroliferi di Nagykanizsa, ultima risorsa della Germania per evitare di rimanere totalmente senza rifornimenti di carburante non sintetico; il I corpo corazzato riusc\u00ec a respingere l'avanzata sovietica ad Esztergom e le forze tedesche si raggrupparono a sud ed a nord del lago Balaton per attendere l'arrivo della 6\u00aa armata e dare inizio all'offensiva.\nL'attacco prese il via il 6 marzo ed i tedeschi avanzarono nel settore tenuto dal 3\u00b0 Fronte Ucraino, comandato dal generale F\u00ebdor Ivanovi\u010d Tolbuchin, ma l'avanzata della 6\u00aa armata SS venne dapprima rallentata dal fango, dovuto al disgelo primaverile, e successivamente bloccata dalla resistenza della 27\u00aa armata sovietica che consent\u00ec all'Armata Rossa di contrattaccare infliggendo ai tedeschi gravi perdite in termini di uomini e di mezzi. Le linee tedesche furono sfondate il 17 marzo, costringendo sia la 6\u00aa armata SS che la 6\u00aa armata, comandata dal generale Hermann Balck, a ripiegare verso l'Austria, contravvenendo agli ordini del F\u00fchrer, il quale aveva preteso la difesa ad oltranza, ed anche l'ordine impartito alla 6\u00aa armata SS di difendere Vienna si rivel\u00f2 impossibile da attuare per la totale mancanza di mezzi disponibili."}
{"id": "3596485", "revid": "785863", "url": "https://it.wikipedia.org/wiki?curid=3596485", "title": "Ashe Corven", "text": ""}
{"id": "3596488", "revid": "1573940", "url": "https://it.wikipedia.org/wiki?curid=3596488", "title": "Cuora", "text": "Cuora () \u00e8 un genere di tartarughe della famiglia dei Geoemididi. Vi appartengono 12 specie note collettivamente come tartarughe scatola asiatiche, diffuse in Asia sud-orientale e orientale e nella parte orientale dell'Asia meridionale.\nTassonomia.\nComprende le seguenti specie:\nDescrizione.\nLe specie di \"Cuora\" sono caratterizzate da un carapace a cerniera ventrale. Sono generalmente di colore marrone, ma alcune specie presentano tinte giallo chiaro, bianco o arancio o bande longitudinali.\nBiologia.\nLe tartarughe scatola asiatiche sono semi-acquatiche. Trascorrono la maggior parte del tempo sul bordo di stagni poco profondi e ricchi di vegetazione. Sono onnivore, ma in natura la loro dieta consiste principalmente di piante acquatiche e occasionalmente di invertebrati, pesci o anche carogne."}
{"id": "3596489", "revid": "2166030", "url": "https://it.wikipedia.org/wiki?curid=3596489", "title": "Sangiaccato di Acri", "text": "Il sangiaccato di Acri \u00e8 stato una provincia dell'Impero Ottomano fino al 1918. Parte della Palestina, la quale faceva parte del vilayet di Sham (Siria), il sangiaccato di Acri era diviso in cinque kaza (Acri, Haifa, Safed, Nazaret, Tiberiade). Nel 1888, quando venne creato il vilayet di Beirut, il sangiaccato venne compreso nel suo territorio."}
{"id": "3596499", "revid": "709565", "url": "https://it.wikipedia.org/wiki?curid=3596499", "title": "Obelisco di Luxor", "text": "Lobelisco di Luxor (\"ob\u00e9lisque de Louxor\" in francese) \u00e8 un obelisco egizio alto 23 metri situato al centro di place de la Concorde a Parigi, in Francia.\nStoria.\nDue obelischi costruiti dal faraone Ramses II circa anni fa erano posti all'ingresso del tempio di Luxor, in Egitto.\nNel 1829 Muhammad Ali Pasha, Wali e Chediv\u00e8 dell'Egitto, offr\u00ec in dono alla Francia i due obelischi. Il primo obelisco arriv\u00f2 a Parigi il 21 dicembre 1833. Tre anni dopo, il 25 ottobre 1836, il re Luigi Filippo lo inaugur\u00f2 al centro di place de la Concorde.\nL'altro obelisco rimase a Luxor in Egitto. Negli anni '90 il presidente Fran\u00e7ois Mitterrand rinunci\u00f2 ufficialmente al secondo obelisco in favore degli egiziani.\nCaratteristiche.\nL'obelisco \u00e8 un monolito di granito rosso alto 23 metri, compreso il basamento, e pesa 227 tonnellate. \u00c8 decorato con geroglifici che esaltano le imprese del faraone Ramses II. Sul piedistallo sono disegnati diagrammi che mostrano i complessi macchinari usati per il suo trasporto ed erezione. Ai fianchi dell'obelisco vi sono due fontane costruite appositamente quando l'obelisco fu eretto sul posto.\nEssendo mancante il pyramidion di sommit\u00e0 (che si pensa sia stato rubato nel VI secolo a.C.), il governo francese lo sostitu\u00ec nel 1998 con una cuspide dorata di forma piramidale.\nNel 1998 e nel 2000 l'arrampicatore urbano Alain Robert, senza chiedere alcuna autorizzazione, scal\u00f2 l'obelisco fino alla cima a mani nude, usando solo le scarpe da free climbing e senza alcuna attrezzatura di sicurezza."}
{"id": "3596500", "revid": "203463", "url": "https://it.wikipedia.org/wiki?curid=3596500", "title": "Obelisco di Ramses II", "text": ""}
{"id": "3596503", "revid": "478814", "url": "https://it.wikipedia.org/wiki?curid=3596503", "title": "Manor Studios", "text": ""}
{"id": "3596524", "revid": "838137", "url": "https://it.wikipedia.org/wiki?curid=3596524", "title": "Armilla (decorazione militare)", "text": "L'armilla (plur. \"Armillae\") era una decorazione militare conferita ai soldati della Roma Imperiale. Consisteva in un bracciale, solitamente in metallo pregiato, con incisa la motivazione della onorificenza. La \"Historia Augusta\" ci racconta di un episodio curioso avvenuto al tempo dell'imperatore romano Decio, che riguardava il futuro imperatore, Claudio il Gotico:\nSi racconta che durante questo episodio fosse presente lo stesso imperatore Decio (che regn\u00f2 dal 249 al 251), il quale lo lod\u00f2 pubblicamente per il valore ed il pudore, tanto da donargli \"armillae\" e \"torques\" (collari), ma lo invit\u00f2 anche a ritirarsi dalle competizioni militari, temendo che potesse compiere altri atti troppo violenti per le regole della lotta."}
{"id": "3596529", "revid": "86599", "url": "https://it.wikipedia.org/wiki?curid=3596529", "title": "Regiones di Fobos", "text": "Segue una lista delle regiones presenti sulla superficie di Fobos. La nomenclatura di Fobos \u00e8 regolata dall'Unione Astronomica Internazionale; la lista contiene solo formazioni esogeologiche ufficialmente riconosciute da tale istituzione.\nLe regiones di Fobos portano i nomi di luoghi de \"I viaggi di Gulliver\" di Jonathan Swift."}
{"id": "3596530", "revid": "114319241", "url": "https://it.wikipedia.org/wiki?curid=3596530", "title": "Ezio Sancrotti", "text": "Biografia.\nIn giovent\u00f9 \u00e8 stato partigiano agendo nelle zone del suo paese natale, Lainate.\nHa debuttato nel ruolo del cognato del protagonista Mombelli (alias Alberto Sordi) nel film di Elio Petri \"Il maestro di Vigevano\" (tratto dal romanzo di Lucio Mastronardi), ma ha legato il suo nome soprattutto a film poliziotteschi, fra cui \"Banditi a Milano\", girato nel 1968 sotto la guida di Carlo Lizzani in cui interpretava il ruolo di Bartolini, uno dei componenti della banda Cavallero. Ha recitato anche in \"Don Camillo e i giovani d'oggi\", film del 1972 diretto da Mario Camerini.\nNel 2006 ha ottenuto il \"Premio Citt\u00e0 di Lainate\" per la sua attivit\u00e0 di attore ."}
{"id": "3596531", "revid": "110157", "url": "https://it.wikipedia.org/wiki?curid=3596531", "title": "Storie di Montalbano", "text": "Storie di Montalbano \u00e8 una raccolta di romanzi e un'antologia di racconti di Andrea Camilleri con protagonista il commissario Salvo Montalbano pubblicata nel 2002 da Arnoldo Mondadori Editore nella collana \"I Meridiani\".\nContenuti.\nIl libro contiene sei romanzi:\ne una serie di racconti tratti da:\nNella stessa edizione sono contenuti:"}
{"id": "3596532", "revid": "7", "url": "https://it.wikipedia.org/wiki?curid=3596532", "title": "Fiat 1100 D", "text": ""}
{"id": "3596535", "revid": "1543377", "url": "https://it.wikipedia.org/wiki?curid=3596535", "title": "AVC Club Championships 2008 (pallavolo maschile)", "text": "L'AVC Club Championships di pallavolo maschile 2008 si \u00e8 svolta dal 17 al 22 luglio 2008 ad Almaty, in Kazakistan. Al torneo hanno partecipato 8 squadre di club asiatiche ed oceaniane e la vittoria finale \u00e8 andata per la quarta volta, la terza consecutiva, al Payakan Teheran VC."}
{"id": "3596543", "revid": "1013865", "url": "https://it.wikipedia.org/wiki?curid=3596543", "title": "Governatorato di Jenin", "text": "Il governatorato di Jenin \u00e8 uno dei sedici governatorati dello Stato di Palestina, in Cisgiordania."}
{"id": "3596545", "revid": "31886", "url": "https://it.wikipedia.org/wiki?curid=3596545", "title": "La m\u00fasica de Horacio Salinas", "text": "La m\u00fasica de Horacio Salinas \u00e8 il primo lavoro solista di Horacio Salinas, cofondatore degli Inti-Illimani e per molti anni direttore artistico del gruppo cileno. Pubblicato dall'etichetta cilena Alerce nel 1986, esclusivamente in formato audiocassetta, e significativamente sottotitolato \"M\u00fasica para teatro, cine y TV\", l'album raccoglie le musiche scritte per il film svedese \"Avskedet\" (1978) (tracce 1, 3, 8, 14), per il film italiano \"Il mondo degli ultimi\" (1977) (tracce 2, 7), per il film tedesco \"Die kolonie\" (1986) (tracce 5, 9, 11, 12) e per lo spettacolo teatrale \"Bodas de sangre\" (1983) realizzato dalla compagnia teatrale \"Bruno Cirino\" su testi di Federico Garc\u00eda Lorca (tracce 4 ,6, 10, 13).\nNella copertina non \u00e8 specificato di chi siano i testi (in italiano) cantati ne \"La festa\", \"Girava la ruota\" e \"Ninna nanna\".\nAlcuni di questi brani (\"La ronda\", \"Palimpsesto\", \"El equipaje del destierro\", \"El vals\") in seguito entreranno a far parte del repertorio degli Inti-Illimani e sono stati successivamente registrati dall'intero gruppo.\nNel disco le orchestrazioni utilizzano archi, pianoforte, voci, flauto traverso e chitarre, ma non \u00e8 indicato chi siano stati i collaboratori di Horacio Salinas, a cui si devono tutte le composizioni, in questo progetto."}
{"id": "3596546", "revid": "458786", "url": "https://it.wikipedia.org/wiki?curid=3596546", "title": "Raoul d'Ivry", "text": "Biografia.\nAlla morte di Riccardo I, avvenuta nel 996, il suo successore Riccardo II era troppo giovane per salire al trono e pertanto Raoul assunse il potere, assieme alla vedova di Riccardo I, Gunnora di Normandia.\nSecondo Guglielmo di Jumi\u00e8ges dovette sedare una doppia ribellione, nel 996, da parte dei contadini e dei nobili.. Fece arrestare il capo dei nobili ribelli Guillaume, conte d'Hi\u00e9mois.\nConti.\nI conti del ducato di Normandia risalgono all'anno 1000; Raoul \u00e8 il primo il cui titolo \u00e8 attestato da un documento (del 1011). Pierre Bauduin e David Bates sostengono che la designazione ufficiale per questo titolo risale agli anni 1040.. Fonti dell'epoca e Dudone di San Quintino, parlano soltanto di Raoul come \"conte\" ma non d'Ivry\". Questa dizione si trova soltanto in storici successivi. Orderico Vitale, per esempio, lo definisce conte di Bayeux. Gli storici considerano questo un errore, a seguito di quanto scritto da Roberto di Torigni, che defin\u00ec Raoul \"conte d'Ivry\".\nDal punto di vista strategico Ivry era situata ai margini del ducato di Normandia, presso un importante quadrivio di strade romane, nella valle del fiume Eure.\nNel corso di alcuni decenni i Normanni vi avevano combattuto contro le forze della contea di Blois, dopo che avevano raggiunto il controllo su Dreux. Questa era una posizione importante per l'affermazione del dominio sul sud-est dell'\u00c9vrecin.\nCoerentemente, il ducato potrebbe aver fatto delle concessioni alla contea nella direzione della provincia di Hi\u00e9mois e verso Lieuvin (for\u00eat du Vi\u00e8vre).\nFamiglia.\nEgli era figlio di Eperleng, maestro mugnaio di Vaudreuil e di Sprota, vedova di Guglielmo I di Normandia, e quindi fratellastro di Riccardo I.\nSpos\u00f2 Eremberga, che mor\u00ec prima del 1011, e quindi Aubr\u00e9e de Canville. I suoi figli furono:"}
{"id": "3596552", "revid": "228587", "url": "https://it.wikipedia.org/wiki?curid=3596552", "title": "Licinio (disambigua)", "text": ""}
{"id": "3596560", "revid": "1573940", "url": "https://it.wikipedia.org/wiki?curid=3596560", "title": "Chiesa di San Rocco (Mesocco)", "text": "La chiesa di San Rocco \u00e8 un edificio religioso che si trova a Mesocco, nel Cantone dei Grigioni.\nStoria.\nLa chiesa risale probabilmente agli inizi del XVI secolo. Nel 1668 fu adibita ad ospizio dei frati cappuccini. Nel 1671 vennero costruite le due cappelle ai lati del coro, nel 1730 venne prolungata la navata e costruite altre due cappelle laterali.\nDescrizione.\nLa chiesa si presenta con una pianta ad unica navata, sovrastata da volte in gesso. Il coro ha una volta a crociera ed \u00e8 ornato con affreschi di Francesco Antonio Giorgioli."}
{"id": "3596562", "revid": "154893", "url": "https://it.wikipedia.org/wiki?curid=3596562", "title": "Composizione isotopica", "text": ""}
{"id": "3596563", "revid": "824274", "url": "https://it.wikipedia.org/wiki?curid=3596563", "title": "Belgian Open 1999", "text": "Il Belgian Open 1999 \u00e8 stato un torneo di tennis giocato sulla terra battuta. \u00c8 stata la 6\u00aa edizione del torneo, che fa parte della categoria Tier IV nell'ambito del WTA Tour 1999. Si \u00e8 giocato ad Anversa in Belgio, dal 10 al 16 maggio 1999.\nCampionesse.\nSingolare.\n Justine Henin ha battuto in finale Sarah Pitkowski 6-1, 6-2\nDoppio.\n Laura Golarsa / Katarina Srebotnik hanno battuto in finale Louise Pleming / Meghann Shaughnessy 6-4, 6-2"}
{"id": "3596568", "revid": "287204", "url": "https://it.wikipedia.org/wiki?curid=3596568", "title": "Internationaux de Strasbourg 1999", "text": "L'Internationaux de Strasbourg 1999 \u00e8 stato un torneo di tennis giocato sulla terra rossa. \u00c8 stata la 13\u00aa edizione del Internationaux de Strasbourg, che fa parte della categoria Tier III nell'ambito del WTA Tour 1999. Si \u00e8 giocato al Centre Sportif de Hautepierre di Strasburgo in Francia, dal 17 al 23 maggio 1999.\nCampionesse.\nSingolare.\n Jennifer Capriati ha battuto in finale Elena Lichovceva 6-1, 6-3\nDoppio.\n Elena Lichovceva / Ai Sugiyama hanno battuto in finale Alexandra Fusai / Nathalie Tauziat 2-6, 7-6, 6-1"}
{"id": "3596571", "revid": "2110845", "url": "https://it.wikipedia.org/wiki?curid=3596571", "title": "Umberto Romagnoli", "text": "Note biografiche.\nNel 1970 diviene professore ordinario di diritto del lavoro.\nDal 1978 al 1984 \u00e8 preside della Facolt\u00e0 di scienze politiche dell'Universit\u00e0 di Bologna dove rimane Professore fino all'anno accademico 2008-09. \nNel corso della propria carriera Ha svolto un'ininterrotta attivit\u00e0 di studi e ricerche sul diritto positivo, approfondendo particolarmente la storia della cultura giuridica del lavoro. \nTra il 1981 e il 1983 partecipa all'esperienza di Laboratorio politico, una rivista fondata da Mario Tronti, in cui discute di lavoro e welfare assieme a Ezio Tarantelli.\nDal 1985 \u00e8 condirettore della Rivista trimestrale \"Diritto e procedura civile\".\nNel 1987 ha fondato la rivista Lavoro e diritto.\nTra il 1996 e il 2006, alcune Universit\u00e0 straniere, tra cui Castilla La Mancha, Buenos Aires e la Cattolica del Per\u00f9, gli hanno conferito la laurea Honoris Causa."}
{"id": "3596572", "revid": "824274", "url": "https://it.wikipedia.org/wiki?curid=3596572", "title": "Madrid Open 1999", "text": "Il Madrid Open 1999 \u00e8 stato un torneo di tennis giocato sulla terra rossa. \u00c8 stata la 4\u00aa edizione del torneo, che fa parte della categoria Tier III nell'ambito del WTA Tour 1999. Si \u00e8 giocato a Madrid in Spagna, dal 17 al 23 maggio 1999.\nCampionesse.\nSingolare.\n Lindsay Davenport ha battuto in finale Paola Su\u00e1rez 6\u20131, 6\u20133\nDoppio.\n Virginia Ruano Pascual / Paola Su\u00e1rez hanno battuto in finale Maria Fernanda Landa / Marlene Weing\u00e4rtner 6\u20132, 0\u20136, 6\u20130"}
{"id": "3596573", "revid": "154893", "url": "https://it.wikipedia.org/wiki?curid=3596573", "title": "Meteorite marziano OPX", "text": ""}
{"id": "3596576", "revid": "11959", "url": "https://it.wikipedia.org/wiki?curid=3596576", "title": "Sabzawar", "text": ""}
{"id": "3596577", "revid": "287204", "url": "https://it.wikipedia.org/wiki?curid=3596577", "title": "DFS Classic 1999", "text": "Il DFS Classic 1999 \u00e8 stato un torneo di tennis giocato sull'erba. \u00c8 stata la 18\u00aa edizione del DFS Classic, che fa parte della categoria Tier III nell'ambito del WTA Tour 1999. Si \u00e8 giocato al Edgbaston Priory Club a Birmingham in Inghilterra, dal 7 al 13 giugno 1999.\nCampionesse.\nSingolare.\n Julie Halard ha battuto in finale Nathalie Tauziat 6\u20132, 3\u20136, 6\u20134\nDoppio.\n Corina Morariu / Larisa Neiland hanno battuto in finale Alexandra Fusai / In\u00e9s Gorrochategui 6-4, 6-4"}
{"id": "3596581", "revid": "467420", "url": "https://it.wikipedia.org/wiki?curid=3596581", "title": "L'uomo che volle essere Per\u00f3n", "text": "L'uomo che volle essere Per\u00f3n \u00e8 un romanzo di Giovanni Maria Bellu, scritto nel 2008 e pubblicato in prima edizione con Bompiani.\nEsso \u00e8 ambientato in Sardegna, Italia, Argentina, e narra dell'indagine di un giornalista riguardo all'ipotesi che Juan Domingo Per\u00f3n fosse Giovanni Piras, un emigrato sardo scomparso misteriosamente prima della Grande Guerra.\n\u00c8 stato tradotto in francese.\nAlcuni anni fa, il caso sembr\u00f2 essere improvvisamente risolto dal pronipote di un Giovanni Piras e da alcuni studiosi, fra i quali il Ballore, e diede la notizia del ritrovamento del certificato di morte del suo prozio. Il pronipote riteneva di aver individuato tutti i documenti appartenenti al suo antenato. "}
{"id": "3596582", "revid": "154893", "url": "https://it.wikipedia.org/wiki?curid=3596582", "title": "Meteorite SNC", "text": ""}
{"id": "3596584", "revid": "297745", "url": "https://it.wikipedia.org/wiki?curid=3596584", "title": "Valle di Gar\u00e9s", "text": ""}
{"id": "3596586", "revid": "767487", "url": "https://it.wikipedia.org/wiki?curid=3596586", "title": "WTA Austrian Open 1999", "text": "Il WTA Austrian Open 1999 \u00e8 stato un torneo di tennis giocato sulla terra battuta. \u00c8 stata la 27\u00aa edizione del torneo, che fa parte della categoria Tier IV nell'ambito del WTA Tour 1999. Si \u00e8 giocato a P\u00f6rtschach in Austria, dal 5 all'11 luglio 1999.\nCampionesse.\nSingolare.\n Karina Hab\u0161udov\u00e1 ha battuto in finale Silvija Talaja 2\u20136, 6\u20134, 6\u20134\nDoppio.\n Silvia Farina Elia / Karina Hab\u0161udov\u00e1 hanno battuto in finale Olga Lugina / Laura Montalvo 6\u20134, 6\u20134"}
{"id": "3596588", "revid": "1494169", "url": "https://it.wikipedia.org/wiki?curid=3596588", "title": "Tufte", "text": ""}
{"id": "3596589", "revid": "2194936", "url": "https://it.wikipedia.org/wiki?curid=3596589", "title": "Piergiovanni Alleva", "text": " Fu gi\u00e0 componente del Consiglio nazionale dell'economia e del lavoro nella VI consiliatura.\nBiografia.\nSi \u00e8 laureato in Giurisprudenza presso l'Universit\u00e0 di Bologna dove \u00e8 stato allievo del prof. Federico Mancini. \u00c8 stato professore ordinario di diritto del lavoro, e ha insegnato nelle universit\u00e0 di Bologna e Ancona.\n\u00c8 stato consigliere CNEL e componente di diverse commissioni ministeriali, e responsabile della consulta giuridica della CGIL.\nIn qualit\u00e0 di esperto giurista del lavoro, \u00e8 stato direttore della Rivista giuridica del lavoro e della previdenza sociale e collabora con alcuni dei quotidiani nazionali vicini alla sinistra politica.\n\u00c8 stato candidato alle elezioni politiche del 2013 al Senato in Campania per la lista Rivoluzione civile. Il 4 marzo 2014 \u00e8 entrato nelle liste della coalizione elettorale L'Altra Europa con Tsipras per le elezioni europee. \u00c8 stato eletto consigliere all'Assemblea regionale dell'Emilia-Romagna nelle elezioni del 23 novembre 2014 per la lista L'Altra Emilia Romagna.\n\u00c8 stato membro del comitato centrale del nuovo Partito Comunista Italiano, al quale ha aderito nel 2016 al momento della sua fondazione. Ne \u00e8 stato inoltre responsabile per il lavoro.\nCome consigliere regionale, \u00e8 stato il primo a proporre un disegno di legge per ridurre l'orario di lavoro (sotto forma di part-time) in modo da aumentare l'occupazione. La proposta ha sollevato un dibattito a livello regionale e nazionale.\nAlle elezioni politiche del 2018 non segue il resto del PCI ed \u00e8 candidato alla Camera dei Deputati nel collegio uninominale di Ancona per Liberi e Uguali, ma non viene eletto. In vista delle Elezioni regionali in Emilia-Romagna del 2020 sostiene la lista Emilia-Romagna Coraggiosa di cui fanno parte Articolo 1 e Sinistra Italiana."}
{"id": "3596592", "revid": "729019", "url": "https://it.wikipedia.org/wiki?curid=3596592", "title": "Orange Warsaw Open 1999", "text": "LOrange Warsaw Open 1999 \u00e8 stato un torneo femminile di tennis giocato sulla terra battuta. \u00c8 stata la 2\u00aa edizione del torneo, che fa parte della categoria Tier III nell'ambito del WTA Tour 1999. Si \u00e8 giocato a Sopot in Polonia, dal 12 al 18 luglio 1999.\nCampioni.\nSingolare.\n Conchita Mart\u00ednez ha battuto in finale Karina Hab\u0161udov\u00e1 6-1, 6-1\nDoppio.\n Laura Montalvo / Paola Su\u00e1rez hanno battuto in finale Gala Le\u00f3n Garc\u00eda / Mar\u00eda Antonia S\u00e1nchez Lorenzo 6-4, 6-3"}
{"id": "3596594", "revid": "633110", "url": "https://it.wikipedia.org/wiki?curid=3596594", "title": "USS St. Lo (CVE-63)", "text": "La USS \"St. Lo\" (CVE-63) era una portaerei di scorta della classe Casablanca.\nImpostata il 23 gennaio 1943 col nome di Chapin Bay, il 3 aprile le fu cambiato nome in Midway. Varata il 17 agosto dalla signora Howard Nixon Coulter, entr\u00f2 in servizio il 23 ottobre ai comandi del capitano Francis J. McKenna. Fu rinominata definitivamente St. Lo il 10 ottobre 1944, in onore della cittadina francese di Saint-L\u00f4, teatro di duri combattimenti durante lo sbarco in Normandia.\nStoria.\nDopo i primi test lungo la West Coast e tre viaggi, due a Pearl Harbor ed uno in Australia, per trasportare aerei sostitutivi, la \"Midway\", su cui era imbarcato il \"Composite Squadron 65\", in giugno si un\u00ec al \"Carrier Support Group 1\" ai comandi del retroammiraglio Gerald F. Bogan, per prendere parte alla Campagna delle isole Marianne e Palau. Il 15 giugno gli aerei imbarcati sulla \"Midway\" fornirono copertura alle operazioni di sbarco su Saipan ed effettuarono attacchi ad obiettivi terrestri. Durante la battaglia la \"Midway\" fu il bersaglio di numerosi attacchi aerei, ma non riport\u00f2 danni. Gli F4F Wildcat del \"Composite Squadron 65\", nel difendere la loro portaerei, riuscirono ad abbattere quattro caccia giapponesi e a danneggiarne un quinto.\nIl 13 luglio fece rotta verso la base navale di Enewetak e, dopo aver effettuato rifornimento, il 23 luglio ripart\u00ec per congiungersi alle forze che avrebbero attaccato Tinian.\nDurante la battaglia la \"Midway\" forn\u00ec supporto aereo alle truppe di terra e condusse una continua lotta anti-sommergibile fino al 28 luglio, quando fu costretta ad effettuare nuovi rifornimenti.\nLa \"Midway\" rimase all'ancora a Enewetak fino al 9 agosto, quando part\u00ec in direzione della base navale di Seeadler Harbor su Manus, nelle Isole dell'Ammiragliato, dove giunse il 13 agosto.\nIl 10 settembre si un\u00ec alla Task Force 77, che avrebbe preso parte all'invasione di Morotai.\nLa \"Midway\" lanci\u00f2 il primo aereo il 15 settembre, giorno dello sbarco su Morotai, e prosegu\u00ec supportando alle truppe impegnate in battaglia e fornendo copertura aerea alle navi che portavano rifornimenti sull'isola fino al 22 settembre. Dopo aver fatto rifornimento di carburante alla base di Mios Woendi, riprese le operazioni aeree su Morotai.\nIl 3 ottobre, il sottomarino giapponese \"RO-41\" lanci\u00f2 due siluri contro la \"Midway\". Il capitano Mckenna riusc\u00ec a schivarli, ma uno di essi and\u00f2 a colpire la poppa della vicina \"Shelton\", danneggiandola severamente. Nonostante i tentativi di rimorchiarla, la \"Shelton\" affond\u00f2 lo stesso giorno.\nLa \"Midway\" torn\u00f2 alla base di Seeadler Harbor il 7 ottobre.\nIl 10 ottobre la \"Midway\" fu rinominata \"St. Lo\", in modo da liberare il nome per la nuova portaerei \"Midway\". Il nuovo nome fu scelto per commemorare un importante vittoria delle truppe statunitensi, che il 18 luglio di quello stesso anno erano riuscite a conquistare dopo una dura battaglia la cittadina francese di Saint-L\u00f4.\nBattaglia del Golfo di Leyte.\nLa \"St. Lo\" Lasci\u00f2 Seeadler Harbor il 12 ottobre, per prendere parte alla liberazione di Leyte, dove arriv\u00f2 il 18 ottobre con l'ordine di fornire copertura aerea e supporto aereo ravvicinato durante le missioni di bombardamento e nel successivo sbarco anfibio sull'isola.\nDalla \"St. Lo\" partirono numerosi aerei che operarono in supporto all'invasione di Tacloban, nella costa nord-est di Leyte.\nCome parte della Task Force 3, composta da sei portaerei di scorta, tre cacciatorpediniere e quattro cacciatorpediniere di scorta ai comandi del retroammiraglio Clifton Sprague, la \"St. Lo\" si spost\u00f2 sulla costa est, tra Leyte e l'Isola di Samar. La \"St. Lo\" effettu\u00f2 sortite aeree dal 18 al 24 ottobre, con obiettivi installazioni e basi aeree nemiche su entrambe le isole.\nIl 25 ottobre, mentre la Task Force 3 era in navigazione a circa 100 km a est dell'Isola di Samar, prima del sorgere del sole dalla \"St. Lo\" decollarono 4 aerei in missione di pattugliamento anti-sommergibile. Le altre portaerei della Task Force si preparavano per lanciare attacchi aerei prima della alba sulla spiaggia su cui era previsto lo sbarco.\nLa battaglia al largo di Samar inizi\u00f2 alle 6:47 di quel mattino quando il pilota di uno dei TBF Avenger decollati dalla \"St. Lo\", l'alfiere Bill Brooks, comunic\u00f2 che una grande forza navale giapponese, comprendente 4 corazzate, 6 incrociatori e 10-12 cacciatorpediniere, in avvicinamento a soli 27 km in direzione ovest-nordovest.\nNello stesso momento le vedette della \"St. Lo\" avvistarono all'orizzonte i caratteristici alberi a pagoda della navi giapponesi. Sprague ordin\u00f2 immediatamente alle portaerei della Task Force 3 di virare in direzione sud alla massima velocit\u00e0. Il comandante della flotta nemica, il viceammiraglio Takeo Kurita, riusc\u00ec a chiudere la via di fuga alla Task Force 3, ed alle 6:58 ordin\u00f2 di aprire il fuoco contro le pi\u00f9 lente, in inferiorit\u00e0 numerica e praticamente disarmate navi statunitensi. La \"St. Lo\" e le altre 5 portaerei di scorta, mentre tentavano di schivare i colpi nemici, lanciarono tutti gli aerei a disposizione, caccia e aerosiluranti, caricati con qualunque armamento fosse a portata di mano dell'equipaggio, dalle bombe \"general purpose\" fino alle cariche di profondit\u00e0.\nLe portaerei, sotto il fuoco delle corazzate e degli incrociatori giapponesi, ordinarono agli aerei di attaccare le navi nemiche e di procedere verso la pista di atterraggio di Tacloban, su Leyte, per fare rifornimento di combustibile e munizioni.\nLe salve nemiche si susseguivano con \"sconcertante rapidit\u00e0\" e sempre pi\u00f9 vicino alla \"St. Lo\", i cui aerei continuavano a colpire con bombe, razzi e fuoco dei loro cannoni le navi che chiudevano la strada alla portaerei.\nAlle 7:38, gli incrociatori giapponesi approcciarono la \"St. Lo\" nel quadrante di poppa, a circa 13.000 m. La \"St. Lo\" apr\u00ec il\nfuoco con l'unica arma a disposizione, un cannone da 5\" (130 mm)/38, riuscendo a centrare con tre colpi un incrociatore classe Tone.\nPer i successivi 90 minuti, la \"St. Lo\" si trov\u00f2 sotto al fuoco incrociato degli incrociatori e dei cacciatorpediniere della flotta al comando di Kurita, che riuscirono a portarsi a 9.000 m dalla portaerei. Molti colpi, esplosi sia da dritta che da babordo, finirono in mare a varie distanze dalla \"St. Lo\", oppure le passarono direttamente sopra.\nDurante l'attacco giapponese, le portaerei della Task Force 3 erano circondate da una cortina di fumo, voluta da Sprague, che riusc\u00ec diminuire drasticamente la precisione dei colpi nemici.\nPi\u00f9 efficaci furono gli attacchi dei cacciatorpediniere e cacciatorpediniere di scorta statunitensi, che si lanciarono coraggiosamente contro gli incrociatori ed i cacciatorpediniere giapponesi.\nPer tutta la durata dello scontro, le unit\u00e0 al comando di Kurita subirono gli attacchi senza sosta degli aerei della Task Force 3 e di altre due portaerei statunitensi accorse da sud.\nI pesanti attacchi aerei ed il fuoco incessante dei cacciatorpediniere e cacciatorpediniere di scorta statunitensi costrinsero al ritiro le navi nemiche, che alle 9:20 si allontanarono in direzione nord.\nAlle 9:15 alcuni cacciatorpediniere giapponesi, tenuti fino a quel momento alla larga dalla solitaria e coraggiosa azione del \"Johnston\", lanciarono dei siluri dalla distanza di 9.600 m contro le portaerei della Task Force 3. L'attacco si rivel\u00f2 prematuro, in quanto i siluri finirono il carburante prima di colpire le navi statunitensi. Il sottotenente di vascello Tex Waldrop, che pilotava uno dei TBF Avenger decollati dalla \"St. Lo\", riusc\u00ec a avvistare due siluri ed a colpirli col fuoco delle mitragliatrici, facendoli esplodere prima che potessero raggiungere la \"Kalinin Bay\".\nNella battaglia, la Task Force 3 perse la \"Gambier Bay\", la \"Johnston\", la \"Hoel\" e la \"Samuel B. Roberts\".\nL'affondamento.\nAlle 10:47, la Task Force 3 si trovo sotto un pesante attacco della \"Shikishima Special Attack Unit\".\nNei successivi 40 minuti di scontro coi kamikaze tutte le portaerei di scorta, eccetto la \"Fanshaw Bay\", riportarono danni.\nAlle 10:51, un Mitsubishi A6M2 Zero, pilotato dal tenente Yukio Seki, si schiant\u00f2 sul ponte di volo della \"St. Lo\". Nell'impatto, le bombe dell'aereo giapponese finirono nell'hangar sottostante, dove gli aerei imbarcati erano impegnati in operazioni di rifornimento ed armamento. Scoppi\u00f2 un incendio, seguito da sei esplosioni secondarie, comprese quelle dei siluri e delle bombe immagazzinate a bordo della portaerei. La \"St. Lo\", avvolta dalle fiamme, affond\u00f2 30 minuti dopo.\nLa \"St. Lo\" divenne cos\u00ec la prima nave ad essere affondata da un attacco kamikaze.\nDegli 889 membri dell'equipaggio, 113 rimasero uccisi o dispersi durante l'affondamento, e circa 30 morirono successivamente a causa delle ferite riportate.\nI sopravvissuti furono tratti in salvo dalla \"Heermann\", dalla \"John C. Butler\", dalla \"Raymond\" e dalla \"Dennis\", che da sola recuper\u00f2 434 uomini.\nIl 10 ottobre 2019, la nave da ricerca \"Petrel\", ha reso noto di aver ritrovato il relitto della \"St. Lo\" a 4.736 m di profondit\u00e0 sul bordo della fossa delle Filippine.\nOnorificenze.\nLa \"St. Lo\" ricevette una Presidential Unit Citation e quattro Battle star per il servizio reso nella seconda guerra mondiale."}
{"id": "3596595", "revid": "287204", "url": "https://it.wikipedia.org/wiki?curid=3596595", "title": "Internazionali Femminili di Palermo 1999", "text": "Gli Internazionali Femminili di Palermo 1999 sono stati un torneo femminile di tennis giocato sulla terra battuta. \u00c8 stata la 12\u00aa edizione degli Internazionali Femminili di Palermo, che fa parte della categoria Tier IV nell'ambito del WTA Tour 1999. Si \u00e8 giocato a Palermo in Italia, dal 12 al 18 luglio 1999.\nCampioni.\nSingolare.\n Anastasija Myskina ha battuto in finale \u00c1ngeles Montolio 3\u20136, 7\u20136(4), 6\u20132\nDoppio.\n Tina Kri\u017ean / Katarina Srebotnik hanno battuto in finale \u00c5sa Svensson / Sonya Jeyaseelan 4\u20136, 6\u20133, 6\u20130"}
{"id": "3596598", "revid": "154893", "url": "https://it.wikipedia.org/wiki?curid=3596598", "title": "Meteorite OPX", "text": ""}
{"id": "3596601", "revid": "767487", "url": "https://it.wikipedia.org/wiki?curid=3596601", "title": "Bank of the West Classic 1999", "text": "Il Bank of the West Classic 1999 \u00e8 stato un torneo di tennis giocato sul cemento.\n\u00c8 stata la 28\u00aa edizione del East West Bank Classic, che fa parte della categoria Tier II nell'ambito del WTA Tour 1999.\nSi \u00e8 giocato al Taube Tennis Center di Stanford (California) negli Stati Uniti, dal 26 luglio al 1\u00ba agosto 1999.\nCampionesse.\nSingolare.\n Lindsay Davenport ha battuto in finale Venus Williams 7\u201361, 6\u20132\nDoppio.\n Lindsay Davenport / Corina Morariu hanno battuto in finale Anna Kurnikova / Elena Lichovceva 6\u20134, 6\u20134"}
{"id": "3596603", "revid": "106908", "url": "https://it.wikipedia.org/wiki?curid=3596603", "title": "Antonietta De Simone", "text": "\u00c8 entrata nella storia della musica leggera italiana come autrice di canzoni di successo, in particolare \"Nessuno\", partecipante al Festival di Sanremo 1959 nell'interpretazione di Betty Curtis e Wilma De Angelis, incisa in seguito da moltissimi altri artisti tra cui Jula de Palma, Mina e il duo Musica Nuda (Petra Magoni e Ferruccio Spinetti).\nBiografia.\nGiovanissima si trasferisce con la famiglia a Milano, dove entra in contatto con il mondo musicale cittadino; propone i suoi testi a varie case di edizioni musicali, fino a quando il maestro Eldo Di Lazzaro non le propone un contratto.\nDopo le prime canzoni, ottiene un grande successo con \"Nessuno\", che partecipa al Festival di Sanremo 1959 interpretata da Betty Curtis e Wilma De Angelis; la canzone si classifica all'ottavo posto, ma viene ripresa da molti artisti tra cui Mina, che la incide in una versione ritmata lontana dalla versione originale.\nAltri suoi successi sono nel 1960 \"Amorevole\", incisa da Nicola Arigliano, e nel 1961 \"Il primo mattino del mondo\", con cui Milva si classifica al quarto posto di Canzonissima.\nNel corso del decennio continua l'attivit\u00e0, scrivendo anche per gruppi beat come i Pooh e i Rogers.\nAlla fine degli anni '70 si ritira a vita privata.\nNel 2004 un verso della sua canzone \"Nessuno\" ha dato il titolo al film Nemmeno il destino di Daniele Gaglianone..\nAlla Siae risultano depositate a suo nome 111 canzoni ."}
{"id": "3596604", "revid": "767487", "url": "https://it.wikipedia.org/wiki?curid=3596604", "title": "French Community Championships 1999", "text": "Il French Community Championships 1999 \u00e8 stato un torneo femminile di tennis giocato sulla terra battuta. \u00c8 stata la 1\u00aa edizione del torneo, che fa parte della categoria Tier IV nell'ambito del WTA Tour 1999. Si \u00e8 giocato a Knokke-Heist in Italia, dal 2 all'8 agosto 1999.\nCampionesse.\nSingolare.\n Mar\u00eda Antonia S\u00e1nchez Lorenzo ha battuto in finale Denisa Chl\u00e1dkov\u00e1 6\u20137(2), 6\u20134, 6\u20132\nDoppio.\n Eva Martincov\u00e1 / Elena Wagner hanno battuto in finale Evgenija Kulikovskaja / Sandra Na\u010duk 3-6, 6-3, 6-3"}
{"id": "3596606", "revid": "1305772", "url": "https://it.wikipedia.org/wiki?curid=3596606", "title": "Villotta", "text": ""}
{"id": "3596608", "revid": "287204", "url": "https://it.wikipedia.org/wiki?curid=3596608", "title": "Spirali", "text": ""}
{"id": "3596610", "revid": "729019", "url": "https://it.wikipedia.org/wiki?curid=3596610", "title": "Pilot Pen Tennis 1999", "text": "Il Pilot Pen Tennis 1999 \u00e8 stato un torneo di tennis giocato sul cemento. \u00c8 stata la 31\u00aa edizione del Pilot Pen Tennis, che fa parte della categoria Tier II nell'ambito dell'WTA Tour 1999. Il torneo si \u00e8 giocato a New Haven negli USA, dal 23 al 29 agosto 1999.\nCampioni.\nSingolare femminile.\n Venus Williams ha battuto in finale Lindsay Davenport 6\u20132, 7\u20135\nDoppio femminile.\n Lisa Raymond / Rennae Stubbs hanno battuto in finale Elena Lichovceva / Jana Novotn\u00e1 7\u201361, 6\u20132"}
{"id": "3596611", "revid": "1305772", "url": "https://it.wikipedia.org/wiki?curid=3596611", "title": "Shergotty", "text": ""}
{"id": "3596613", "revid": "767487", "url": "https://it.wikipedia.org/wiki?curid=3596613", "title": "Toyota Princess Cup 1999", "text": "Il Toyota Princess Cup 1999 \u00e8 stato un torneo di tennis giocato sul cemento. \u00c8 stata la 3\u00aa edizione del torneo, che fa parte della categoria Tier II nell'ambito del WTA Tour 1999. Si \u00e8 giocato al Ariake Coliseum di Tokyo in Giappone, dal 20 al 29 settembre 1999.\nCampionesse.\nSingolare.\n Lindsay Davenport ha battuto in finale Monica Seles 7\u20135, 7\u20136\nDoppio.\n Conchita Mart\u00ednez / Patricia Tarabini hanno battuto in finale Amanda Coetzer / Jelena Doki\u0107 6-7(5), 6-4, 6-2"}
{"id": "3596615", "revid": "263989", "url": "https://it.wikipedia.org/wiki?curid=3596615", "title": "Yuri Khmylev", "text": ""}
{"id": "3596618", "revid": "287204", "url": "https://it.wikipedia.org/wiki?curid=3596618", "title": "Fortis Championships Luxembourg 1999", "text": "Il Fortis Championships Luxembourg 1999 \u00e8 stato un torneo di tennis giocato sul sintetico indoor. \u00c8 stata la 5\u00aa edizione del torneo, che fa parte della categoria Tier III nell'ambito del WTA Tour 1999. Il torneo si \u00e8 giocato a Lussemburgo dal 20 al 25 settembre 1999.\nCampionesse.\nSingolare.\n Kim Clijsters ha battuto in finale Dominique Van Roost 6\u20132, 6\u20132\nDoppio.\n Irina Sp\u00eerlea / Caroline Vis hanno battuto in finale Tina Kri\u017ean / Katarina Srebotnik 6-1, 6-2"}
{"id": "3596619", "revid": "263989", "url": "https://it.wikipedia.org/wiki?curid=3596619", "title": "Alexei Kasatonov", "text": ""}
{"id": "3596621", "revid": "1494169", "url": "https://it.wikipedia.org/wiki?curid=3596621", "title": "Misciano", "text": "Misciano \u00e8 il nome di due frazioni italiane"}
{"id": "3596622", "revid": "1272592", "url": "https://it.wikipedia.org/wiki?curid=3596622", "title": "Alejskij rajon", "text": "L'Alejskij rajon () \u00e8 un rajon del territorio dell'Altaj, nella Russia asiatica; il capoluogo \u00e8 Alejsk. Il rajon, istituito il 24 maggio 1924, ha una superficie di chilometri quadrati e nel 2010 ospitava una popolazione di circa abitanti."}
{"id": "3596623", "revid": "107831", "url": "https://it.wikipedia.org/wiki?curid=3596623", "title": "Porsche Tennis Grand Prix 1999", "text": "Il Porsche Tennis Grand Prix 1999 \u00e8 stato un torneo femminile di tennis giocato sul cemento indoor. \u00c8 stata la 22\u00aa edizione del Porsche Tennis Grand Prix, che fa parte della categoria Tier II nell'ambito del WTA Tour 1999. Si \u00e8 giocato a Filderstadt in Germania, dal 4 al 10 ottobre 1999.\nCampionesse.\nSingolare.\n Martina Hingis ha battuto in finale Mary Pierce 6\u20134, 6\u20131\nDoppio.\n Chanda Rubin / Sandrine Testud hanno battuto in finale Larisa Neiland / Arantxa S\u00e1nchez Vicario 6\u20133, 6\u20134"}
{"id": "3596627", "revid": "287204", "url": "https://it.wikipedia.org/wiki?curid=3596627", "title": "Brasil Open 1999", "text": "Il Brasil Open 1999 \u00e8 stato un torneo di tennis giocato sulla terra battuta. \u00c8 stata l'11\u00aa edizione del torneo, che fa parte della categoria Tier IV nell'ambito del WTA Tour 1999. Si \u00e8 giocato a San Paolo in Brasile dal 4 al 10 ottobre 1999.\nCampionesse.\nSingolare.\n Fabiola Zuluaga ha battuto in finale Patricia Wartusch 7\u20135, 4\u20136, 7\u20135\nDoppio.\n Laura Montalvo / Paola Su\u00e1rez hanno battuto in finale Janette Hus\u00e1rov\u00e1 / Florencia Labat 6-7(1), 7-5, 7-5"}
{"id": "3596632", "revid": "767487", "url": "https://it.wikipedia.org/wiki?curid=3596632", "title": "Paolo Polzot", "text": "Carriera.\nHa giocato in Serie A vestendo la maglia della Pallacanestro Varese, della Rondine Brescia e della Pallacanestro Milano 1958."}
{"id": "3596634", "revid": "767487", "url": "https://it.wikipedia.org/wiki?curid=3596634", "title": "Milano-Torino 2004", "text": "La Milano-Torino 2004, ottantanovesima edizione della corsa, fu disputata il 13 ottobre 2004, per un percorso totale di 198,5\u00a0km. Venne vinta dallo spagnolo Marcos Serrano giunto al traguardo con il tempo di 4h32'10\" alla media di 43,76\u00a0km/h.\nPresero il via a Novate Milanese 154 ciclisti, 140 di essi portarono a termine la gara."}
{"id": "3596636", "revid": "1543377", "url": "https://it.wikipedia.org/wiki?curid=3596636", "title": "Open di Zurigo 1999", "text": "L'Open di Zurigo 1999 \u00e8 stato un torneo femminile di tennis giocato sul cemento indoor. \u00c8 stata la 16\u00aa edizione del torneo, che fa parte della categoria Tier I nell'ambito del WTA Tour 1999. si \u00e8 giocato nell'Hallenstadion di Zurigo in Svizzera, dall'11 al 17 ottobre 1999.\nCampionesse.\nSingolare.\n Venus Williams ha battuto in finale Martina Hingis 6-3, 6-4\nDoppio.\n Lisa Raymond / Rennae Stubbs hanno battuto in finale Nathalie Tauziat / Nata\u0161a Zvereva 6-2, 6-2"}
{"id": "3596638", "revid": "76963", "url": "https://it.wikipedia.org/wiki?curid=3596638", "title": "Jean Carmet", "text": "Biografia.\nAttore di formazione teatrale, \u00e8 stato attivo sul grande schermo fin dal 1941 (\"Le Pavillon br\u00fble\"). Nella sua lunga carriera, durata mezzo secolo, ha partecipato ad oltre 200 produzioni tra cinema e televisione, vincendo tre volte il Premio C\u00e9sar, le prime due quale miglior attore non protagonista per \"I miserabili\" (1982) di Robert Hossein e per \"Merci la vie - Grazie alla vita\" (1991) di Bertrand Blier, e la terza alla carriera nel 1994, e ricevendo altrettante nomination, tra le quali quella per il miglior attore protagonista per il ruolo dell'anziano travestito nel film drammatico \"Miss Mona\" (1987).\nCaratterista molto noto in patria, grazie alla partecipazione a numerosissimi film di registi d'oltralpe, ha recitato meno frequentemente anche da protagonista, soprattutto negli anni settanta: la notoriet\u00e0 internazionale giunse per Carmet con il ruolo del sergente Bosselet nel film \"Bianco e nero a colori\" (1976) di Jean-Jacques Annaud, vincitore dell'Oscar al miglior film straniero nel 1977.\nScritturato per recitare nel film \"La felicit\u00e0 \u00e8 dietro l'angolo\" (1995) di \u00c9tienne Chatiliez, Jean Carmet mor\u00ec improvvisamente il 20 aprile 1994, per un attacco cardiaco. Il ruolo di Francis Bergeade, protagonista del film, and\u00f2 a Michel Serrault."}
{"id": "3596640", "revid": "767487", "url": "https://it.wikipedia.org/wiki?curid=3596640", "title": "WTA Bratislava 1999", "text": "Il WTA Bratislava 1999 \u00e8 stato un torneo femminile di tennis giocato sul cemento indoor. \u00c8 stata la 1\u00aa edizione del torneo, che fa parte della categoria Tier IV nell'ambito del WTA Tour 1999. si \u00e8 giocato a Bratislava in Slovacchia, dal 18 al 24 ottobre 1999.\nCampionesse.\nSingolare.\n Am\u00e9lie Mauresmo ha battuto in finale Kim Clijsters 6-3, 6-3\nDoppio.\n Kim Clijsters / Laurence Courtois hanno battuto in finale Ol'ga Baraban\u0161\u010dikova / Lilia Osterloh 6-2, 3-6, 7-5"}
{"id": "3596644", "revid": "124123", "url": "https://it.wikipedia.org/wiki?curid=3596644", "title": "Arthur Cockfield", "text": "Era un esponente del partito conservatore ed \u00e8 stato membro del governo e commissario europeo. \u00c8 considerato uno dei padri del Mercato Unico Europeo.\nFormazione.\nCockfield nacque un mese dopo la morte del padre, tenente dell'esercito britannico rimasto ucciso nella battaglia della Somme.\nVenne educato a Dover e si laure\u00f2 in economia e giurisprudenza alla London School of Economics.\nCarriera professionale.\nNel 1938 cominci\u00f2 a lavorare presso il dipartimento delle entrate del governo britannico. Ebbe una carriera estremamente rapida: nel 1945 venne nominato direttore dell'ufficio statistico e dal 1951 al 1952 fu commissario.\nNel 1953 Cockfield divenne direttore finanziario del gruppo farmaceutico Boots. Dal 1961 al 1967 fu direttore esecutivo e presidente del gruppo. Dal 1962 al 1964 fu anche membro del Consiglio per lo sviluppo economico nazionale.\nCarriera politica.\nConsulente del partito conservatore.\nNel 1967 Cockfield venne nominato consigliere del politico conservatore Iain Macleod per il fisco e le questioni economiche. Nel 1970 Macleod divenne Cancelliere dello Scacchiere e Cockfield suo consigliere per le questioni fiscali. Macleod mor\u00ec poco dopo, ma Cockfield rimase consigliere del suo successore al governo, Anthony Barber, fino al 1973.\nDal 1968 al 1969 presiedette la Royal Statistical Society. Dal 1973 al 1977 presiedette la commissione di controllo sui prezzi, istituita per tenere sotto controllo l'inflazione.\nDal 1977 al 1979 Cockfield torn\u00f2 a svolgere l'incarico di consigliere del partito conservatore, fece parte del gruppo per la ricostruzione economica.\nMembro del governo.\nDopo la vittoria elettorale di Margaret Thatcher nel 1979 Cockfield venne nominato Ministro di Stato per il tesoro. Svolse l'incarico fino al 1982, quando divenne segretario di stato per il commercio.\nDopo le elezioni generali del 1983 Cockfield divenne Chancellor of the Duchy of Lancaster. Non aveva specifiche responsabilit\u00e0 di governo e serv\u00ec sostanzialmente come consigliere del primo ministro.\nCommissario europeo.\nAlla fine del 1984 Cockfield lasci\u00f2 il gabinetto di governo per andare a far parte della Commissione Delors I. Il 6 gennaio 1985 entr\u00f2 in carica come commissario europeo per il mercato interno, il diritto tributario e le dogane e vicepresidente della Commissione delle Comunit\u00e0 europee.\nBench\u00e9 considerato inizialmente un euroscettico, Cockfield promosse fortemente l'integrazione economica europea ed \u00e8 considerato uno dei padri del Mercato Unico Europeo. Ebbe una parte importante anche nella preparazione dell'Atto unico europeo firmato nel 1985. Prepar\u00f2 il libro bianco per il mercato unico pubblicato nel giugno 1985 e negli anni successivi promosse la sua realizzazione, ponendo la data del 31 dicembre 1992 come termine e insistendo per l'adozione di un approccio globale ed ambizioso all'integrazione economica. A causa di dissensi politici con Margaret Thatcher sul grado di integrazione europea e in particolare sul grado di armonizzazione della tassazione indiretta, allo scadere del suo incarico nel gennaio 1989 Cockfield non venne riconfermato.\nDal 1989 al 1993 Cockfield fu consulente per gli affari europei della societ\u00e0 KPMG.\nOnorificenze.\nCockfield venne nominato cavaliere nel 1973. Nel 1978 venne nominato barone di Dover. Entr\u00f2 a far parte del Consiglio privato di sua maest\u00e0 nel 1982.\nNel 1990 gli venne assegnata la Gran croce dell'Ordine di Leopoldo II del Belgio.\nRicevette varie lauree honoris causa da universit\u00e0 britanniche e statunitensi.\nVita personale.\nCockfield si spos\u00f2 nel 1943 ed ebbe due figli, Hilary e Roger. Negli anni sessanta divorzi\u00f2 e nel 1970 si spos\u00f2 con la seconda moglie.\nCockfield e la seconda moglie sono sepolti sull'Isola di Man."}
{"id": "3596645", "revid": "1516566", "url": "https://it.wikipedia.org/wiki?curid=3596645", "title": "FR 45 (torpediniera)", "text": " \nLa FR 45 \u00e8 stata una torpediniera della Regia Marina, ex unit\u00e0 francese. \nStoria.\nCostruita tra il 1934 ed il 1938, la nave originariamente si chiamava \"Baliste\" ed apparteneva alla classe di torpediniere La Melpom\u00e8ne, caratterizzate da gravi problemi di stabilit\u00e0 e tenuta al mare.\nPosta in disarmo in seguito alla sconfitta francese del giugno 1940, la nave il 27 novembre 1942, in seguito all'occupazione tedesca dei territori della Francia di Vichy, si autoaffond\u00f2 a Tolone insieme al resto della flotta francese per evitare la cattura. Dopo l'autoaffondamento la \"Baliste\" si pos\u00f2 sul fondale fortemente sbandata sul lato sinistro, lasciando emergere armamento, sovrastrutture ed una parte di scafo e ponte del lato di dritta.\nRitenuta tuttavia riparabile, venne quindi rimessa a galla il 13 maggio 1943. Incorporata nella Regia Marina come \"FR 45\", la torpediniera venne sottoposta a Tolone a sommari lavori che avrebbero dovuto consentirle di essere trainata in Italia e sottoposta ad ulteriori lavori di riparazione ed ammodernamento. \nTuttavia l'armistizio sorprese l\u2019\"FR 45\" ancora a Tolone: non potendo muovere, la nave venne catturata dalle truppe tedesche il 9 settembre 1943. \nIncorporata nella Kriegsmarine come \"TA 12\", la nave non entr\u00f2 mai in servizio ed il 27 novembre 1943, durante un bombardamento aereo alleato su Tolone, venne colpita da bombe sganciate da bombardieri Boeing B 17 ed affond\u00f2 nel porto della citt\u00e0."}
{"id": "3596646", "revid": "287204", "url": "https://it.wikipedia.org/wiki?curid=3596646", "title": "Generali Ladies Linz 1999", "text": "Il Generali Ladies Linz 1999 \u00e8 stato un torneo di tennis giocato sul sintetico indoor. \u00c8 stata la 13\u00aa edizione del Generali Ladies Linz, che fa parte della categoria Tier II nell'ambito del WTA Tour 1999. Si \u00e8 giocato a Linz, in Austria, dal 25 al 31 ottobre 1999.\nCampionesse.\nSingolare.\n Mary Pierce ha battuto in finale Sandrine Testud 7-62, 6-1\nDoppio.\n Irina Sp\u00eerlea / Caroline Vis hanno battuto in finale Tina Kri\u017ean / Larisa Neiland 6-4, 6-3"}
{"id": "3596650", "revid": "767487", "url": "https://it.wikipedia.org/wiki?curid=3596650", "title": "Sparkassen Cup 1999", "text": "Lo Sparkassen Cup 1999 \u00e8 stato un torneo femminile di tennis giocato sul sintetico indoor. \u00c8 stata la 9\u00aa edizione del torneo, che fa parte della categoria Tier II nell'ambito del WTA Tour 1999. Si \u00e8 giocato a Lipsia in Germania, dal 1\u00b0 al 5 novembre 1999.\nCampionesse.\nSingolare.\n Nathalie Tauziat ha battuto in finale Kv\u011bta Hrdli\u010dkov\u00e1 6\u20131, 6\u20133\nDoppio.\n Larisa Neiland / Mary Pierce hanno battuto in finale Ai Sugiyama / Elena Lichovceva 6\u20134, 6\u20133"}
{"id": "3596652", "revid": "121100971", "url": "https://it.wikipedia.org/wiki?curid=3596652", "title": "Bonjour monsieur Courbet", "text": "Bonjour monsieur Courbet (\"Buongiorno signor Courbet\") \u00e8 un dipinto di Gustave Courbet del 1854. Esso rappresenta l'autore stesso in un incontro con un amico.\nIl dipinto.\nLa scena \u00e8 ambientata in un paesaggio campestre con prati e colline. Secondo l'interpretazione dell'artista stesso, egli \u00e8 raffigurato a destra, di spalle, con la barba, che si appoggia al suo bastone da passeggio e porta sulle spalle un cavalletto pieghevole portatile, strumento indispensabile per la pittura \"en plen air\". Di fronte a lui egli incontra l'amico Alfred Bruyas in compagnia del servitore ed accompagnato da un cane. I due amici si incontrano sotto le fronde di un grande albero dall'ampia chioma che non \u00e8 inquadrato nella scena ma che staglia le sue ombre sul sentiero, identificato con quello di Saint Jean V\u00e9das che incrocia la strada del S\u00e9te in direzione di Miraval.\nIl quadro \u00e8 per Courbet un modo per esprimere che ormai la vecchia pittura tradizionale non ha pi\u00f9 senso di esistere: il quadro non \u00e8 pi\u00f9 solo esclusiva delle classi agiate e non sono pi\u00f9 solo re e imperatori ad essere raffigurati nei ritratti, ma sono sostituiti da scene di vita quotidiana e reale.\nil quadro, esposto per la prima volta nel 1855 all'Esposizione delle Belle Arti a Parigi, accolse il successo del critico Edmond About, ma venne anche criticato per la posizione imperante di Courbet nell'opera che sembrava voler porre in secondo piano gli altri soggetti.\nProprietari.\nIl quadro venne commissionato da Alfred Bruyas, amico di Courbet e collezionista d'arte residente a Montpellier. I suoi eredi lo donarono poi al Museo Fabre di Montpellier."}
{"id": "3596653", "revid": "42364830", "url": "https://it.wikipedia.org/wiki?curid=3596653", "title": "Akhtuba", "text": ""}
{"id": "3596655", "revid": "486946", "url": "https://it.wikipedia.org/wiki?curid=3596655", "title": "Tsarev", "text": ""}
{"id": "3596656", "revid": "42364853", "url": "https://it.wikipedia.org/wiki?curid=3596656", "title": "Car\u00ebv", "text": ""}
{"id": "3596657", "revid": "287204", "url": "https://it.wikipedia.org/wiki?curid=3596657", "title": "Bell Challenge 1999", "text": "Il Bell Challenge 1999 \u00e8 stato un torneo di tennis giocato sul cemento indoor. \u00c8 stata la 7\u00aa edizione del Bell Challenge, che fa parte della categoria Tier III nell'ambito del WTA Tour 1999. Si \u00e8 giocato al PEPS sport complex di Qu\u00e9bec in Canada, dal 1\u00b0 al 5 novembre 1999.\nCampionesse.\nSingolare.\n Jennifer Capriati ha battuto in finale Chanda Rubin 4\u20136, 6\u20131, 6\u20132\nDoppio.\n Amy Frazier / Katie Schlukebir hanno battuto in finale Cara Black / Debbie Graham 6-2, 6-3"}
{"id": "3596662", "revid": "339392", "url": "https://it.wikipedia.org/wiki?curid=3596662", "title": "Nuova Cosenza Calcio Srl", "text": ""}
{"id": "3596664", "revid": "824274", "url": "https://it.wikipedia.org/wiki?curid=3596664", "title": "Advanta Championships Philadelphia 1999", "text": "L'Advanta Championships of Philadelphia 1999 \u00e8 stato un torneo femminile di tennis giocato sul sintetico indoor. \u00c8 stata l'11\u00aa edizione del torneo, che fa parte della categoria Tier II nell'ambito del WTA Tour 1999. Si \u00e8 giocato al Philadelphia Civic Center di Philadelphia, negli USA dall'8 al 14 novembre 1999.\nCampionesse.\nSingolare.\n Lindsay Davenport ha battuto in finale Martina Hingis 6-3, 6-4\nDoppio.\n Lisa Raymond / Rennae Stubbs hanno battuto in finale Chanda Rubin / Sandrine Testud 6-1, 7-6"}
{"id": "3596666", "revid": "1442080", "url": "https://it.wikipedia.org/wiki?curid=3596666", "title": "Internationaux de Nouvelle-Cal\u00e9donie 2005 - Singolare", "text": "Il tabellone singolare dell'Internationaux de Nouvelle-Cal\u00e9donie 2005, torneo che fa parte del circuito ATP Challenger Series nell'ambito dell'ATP Challenger Series 2005, \u00e8 stato vinto dal francese Gilles Simon. In finale ha sconfitto il tedesco Bj\u00f6rn Phau (tds n. 1) con il punteggio di 6-3, 6-0.\nAltri giocatori.\nGiocatori passati dalle qualificazioni:\nGiocatori entrati in tabellone con una Wild Card:\nGiocatori entrati in tabellone come Lucky Losers:\nGiocatori che hanno usufruito del Protected Ranking:"}
{"id": "3596667", "revid": "831312", "url": "https://it.wikipedia.org/wiki?curid=3596667", "title": "Amaurys P\u00e9rez", "text": ""}
{"id": "3596668", "revid": "1543377", "url": "https://it.wikipedia.org/wiki?curid=3596668", "title": "Commonwealth Bank Tennis Classic 1999", "text": "Il Commonwealth Bank Tennis Classic 1999 \u00e8 stato un torneo di tennis giocato sul cemento. \u00c8 stata la 5\u00aa edizione del Commonwealth Bank Tennis Classic, che fa parte della categoria Tier III nell'ambito del WTA Tour 1999. Si \u00e8 giocato a Kuala Lumpur in Malaysia, dall'8 al 14 novembre 1999.\nCampionesse.\nSingolare.\n \u00c5sa Svensson ha battuto in finale Erika de Lone 6\u20132, 6\u20134\nDoppio.\n Jelena Kostani\u0107 / Tina Pisnik hanno battuto in finale Rika Hiraki / Yuka Yoshida 3-6, 6-2, 6-4"}
{"id": "3596670", "revid": "106656971", "url": "https://it.wikipedia.org/wiki?curid=3596670", "title": "Le pi\u00f9 belle canzoni di Sanremo", "text": "Le pi\u00f9 belle canzoni di Sanremo \u00e8 un album dei Ro.Bo.T. del 1985, del 1985 pubblicato dalla Five Record.\nL'album.\nL'album contiene 9 brani legati al Festival di Sanremo presentati alla trasmissione Premiatissima del 1985 e un medley con dei cavalli di battaglia del trio.\nQuesto album \u00e8 stato inciso anche in spagnolo."}
{"id": "3596672", "revid": "824274", "url": "https://it.wikipedia.org/wiki?curid=3596672", "title": "Pattaya Women's Open 1999", "text": "Il Pattaya Women's Open 1999 \u00e8 stato un torneo di tennis giocato sul cemento. \u00c8 stata la 9\u00aa edizione del Pattaya Women's Open, che fa parte della categoria Tier IV nell'ambito del WTA Tour 1999. Si \u00e8 giocato a Pattaya in Thailandia, dal 15 al 21 novembre 1999.\nCampioni.\nSingolare.\n Magdalena Maleeva ha battuto in finale Anne Kremer 4\u20136, 6\u20131, 6\u20132\nDoppio.\n \u00c5sa Svensson / \u00c9milie Loit hanno battuto in finale Evgenija Kulikovskaja / Patricia Wartusch 6\u20131, 6\u20134"}
{"id": "3596681", "revid": "287204", "url": "https://it.wikipedia.org/wiki?curid=3596681", "title": "La Venere di Sal\u00f2", "text": "La Venere di Sal\u00f2 \u00e8 un romanzo della scrittrice italoamericana Ben Pastor, il sesto nel ciclo dedicato al personaggio ricorrente di Martin Bora, ufficiale dell'esercito tedesco durante la Seconda guerra mondiale. \nSullo sfondo degli ultimi mesi di guerra in Italia, narra l'indagine condotta dal protagonista sul furto di un prezioso dipinto, complicata da una serie di apparenti suicidi.\nTitolo.\nIl titolo del romanzo (in italiano letteralmente tradotto dall'originale inglese) si riferisce ad un elemento centrale della narrazione: un prezioso dipinto di Tiziano, raffigurante una figura femminile, identificabile con la dea Venere.\nTrama.\n\u00c8 la notte del 14 ottobre 1944; il colonnello Martin Bora, in procinto di raggiungere Brescia con il suo Reggimento, viene improvvisamente prelevato da quelli che lui stesso riconosce come agenti della Gestapo e portato in auto a Sal\u00f2, sulle rive del lago di Garda. Per un attimo il colonnello teme il peggio, ma in realt\u00e0 il viaggio notturno ha soltanto un valore intimidatorio e Bora si ritrova semplicemente assegnato al ruolo di ufficiale di collegamento tra la Wehrmacht e la Repubblica Sociale Italiana, il cui governo si \u00e8 appunto trasferito a Sal\u00f2 dopo l'8 settembre. I compiti di Bora riguarderanno anche il pattugliamento del territorio e gli eventuali contatti con i partigiani moderati, tuttavia il suo diretto superiore, il generale Sohl, trova il modo di sfruttarne le ormai note doti investigative affidandogli un ulteriore incarico: quello di ritrovare un prezioso quadro di Tiziano, rubato dalla villa in cui il generale ha stabilito la propria sede. Sia la villa requisita che il quadro appartengono a Giovanni Pozzi, ricco industriale della zona, che come risarcimento chiede e ottiene l'esclusiva sulla fornitura di telerie all'esercito. Date le modalit\u00e0 del furto, i pi\u00f9 probabili colpevoli sembrerebbero essere lo stesso generale ed il suo aiutante, il maggiore Lipsky; l'indagine per\u00f2 non \u00e8 facile: potrebbe essere collegata ad un pi\u00f9 ampio traffico illegale di opere d'arte verso la Germania, e ad un certo punto viene ulteriormente complicata dalla morte di alcune donne - in apparenza suicidatesi, ma in realt\u00e0 vittime di omicidio - tutte in qualche modo legate a Giovanni Pozzi. Bora nel frattempo ha conosciuto la famiglia Pozzi ed ha visto il quadro, rappresentante una Venere, di cui esiste una bella copia che l'antiquario ebreo Mos\u00e9 Conforti gli ha ceduto: \u00e8 rimasto ugualmente affascinato tanto dalla figlia di Pozzi, Anna Maria, quanto dalla figura femminile dipinta perch\u00e9 entrambe coincidono con i suoi ideali spirituali e romantici. Con Anna Maria Bora inizia una brevissima ed intensa relazione e del quadro vengono infine ricostruiti gli spostamenti: improvvisamente per\u00f2 la posizione del colonnello si fa precaria e in primo piano balzano i suoi problemi personali. Per lunghi mesi l'agente della Gestapo Jacob Mengs ha lavorato al perfezionamento del dossier esistente a carico di Martin Bora: ha riunito le informazioni raccolte nel tempo dalle SS, ha interrogato tutti coloro che lo conoscono o lo hanno conosciuto, e alla fine ha messo insieme materiale sufficiente all'arresto e all'incriminazione. Gi\u00e0 un primo interrogatorio lungo ben quindici ore serve per togliere a Bora qualunque speranza di potersela cavare, ma un secondo e ben pi\u00f9 pesante interrogatorio realizzato a Milano definisce tutta la gravit\u00e0 della situazione: le accuse che gli vengono mosse riguardano i suoi sentimenti antinazisti. Gli vengono imputati gli aiuti forniti agli ebrei, e persino le traduzioni di opere straniere di cui a Lipsia si occupa la casa editrice di famiglia, nonch\u00e9 i rapporti diplomatici stabiliti con i russi Mengs naturalmente \u00e8 molto interessato anche all'assassinio di una spia avvenuto a Roma, con conseguente sparizione di un elenco di ebrei residenti nell'Urbe, e al misterioso incarico svolto da Bora in Abruzzo, presumibilmente per incarico dell'ala moderata e antinazista dell'esercito.\nMalgrado le torture subite Bora non ammette niente, ma viene ugualmente avviato verso la Germania, dove subir\u00e0 un regolare processo il cui esito \u00e8 scontato. Lo aspetta la pena di morte, ma il treno su cui viaggia viene intercettato e fermato dal suo vecchio amico Dollmann, colonnello delle SS, il cui intervento semi-illegale permette a Bora di sfuggire a Mengs e di partire per quella che quasi sicuramente sar\u00e0 la sua ultima destinazione nel corso di una guerra ormai perduta: la Prussia orientale, a contrastare l'avanzata dell'Armata Rossa.\nAppendice.\nIn appendice all'edizione italiana del romanzo sono stati posti due testi di complemento: un \"Profilo dei principali personaggi storici citati nel romanzo\" (a cura di Daniele Cambiaso e Luigi Sanvito), e una \"Cronologia essenziale della Repubblica Sociale Italiana\" che copre il periodo dal 24 luglio 1943 (Benito Mussolini sfiduciato dal Gran Consiglio del Fascismo riunito a Roma) al 28 aprile 1945 (esecuzione di Mussolini e Claretta Petacci).\nCronologia.\nL'azione del romanzo, che si svolge principalmente tra Sal\u00f2 e Milano, si estende dal 14 ottobre 1944 al 17 dicembre di quello stesso anno."}
{"id": "3596685", "revid": "1869172", "url": "https://it.wikipedia.org/wiki?curid=3596685", "title": "Cantando cantando (album)", "text": "Cantando cantando \u00e8 un album dei Ro.Bo.T. del 1987, pubblicato dalla Five Record.\nDescrizione.\nIl disco contiene alcune rivisitazioni di brani molto conosciuti. Il titolo del disco deriva dalla trasmissione di Gino Rivieccio \"omonima\", nella quale i cantanti erano ospiti fissi per tutta la stagione 1987-1988."}
{"id": "3596690", "revid": "1086846", "url": "https://it.wikipedia.org/wiki?curid=3596690", "title": "Unione Sportiva Lecce 2011-2012", "text": "Questa voce raccoglie le informazioni riguardanti l'Unione Sportiva Lecce nelle competizioni ufficiali della stagione 2011-2012.\nStagione.\nL'estate 2011 coincise con un'importante svolta dirigenziale in casa giallorossa: la famiglia Semeraro lasci\u00f2 la presidenza dopo 16 anni, con il nuovo consiglio d'amministrazione che affid\u00f2 l'incarico ad Isabella Liguori. La panchina venne affidata al giovane Eusebio Di Francesco, alla guida del Pescara l'anno prima. La rosa venne rinforzata in ogni reparto: tra i pali arriv\u00f2 J\u00falio S\u00e9rgio, in difesa fu acquistato Massimo Oddo, mentre il centrocampo e l'attacco accolsero - rispettivamente - i colombiani Juan Cuadrado e Luis Muriel. L'esordio in Coppa Italia fu deludente, con i salentini eliminati dal Crotone.\nIn campionato la formazione debutt\u00f2 perdendo con l'Udinese, per poi vincere a Bologna. In seguito incass\u00f2 tre pesanti sconfitte, due delle quali sul proprio campo. L'impianto casalingo fu violato anche dai campioni uscenti del Milan, capaci di rimontare nella ripresa uno svantaggio di 3-0. Il primo punto tra le mura amiche venne ottenuto soltanto alla fine di ottobre, pareggiando con il Novara; la domenica seguente, arriv\u00f2 invece una vittoria a Cesena con il primo gol di Cuadrado. Il 26 novembre, la formazione disput\u00f2 la cinquecentesima partita nel massimo campionato perdendo di misura con il Catania. La disfatta rimediata con il Napoli sette giorni pi\u00f9 tardi fece saltare la panchina: Di Francesco venne esonerato per far posto a Cosmi, beffato dalla Lazio al suo debutto. Nelle restanti 5 partite del girone di andata, furono totalizzati altrettanti punti. I giallorossi riuscirono comunque a staccarsi dall'ultima posizione, con una lunghezza di margine sul Novara.\nLa fase di ritorno inizi\u00f2 invece con un successo, il primo casalingo: la rete del capitano Giacomazzi ferm\u00f2 un'Inter reduce da 7 vittorie consecutive. Nel mese di febbraio, il Lecce conquist\u00f2 due importanti vittorie contro Siena e Cagliari: il pareggio con il Genoa permise inoltre di avvicinare il quartultimo posto, utile per la salvezza. Successivamente, gli uomini di Cosmi ottennero due pareggi con Novara e Cesena (a loro volta in corsa per non retrocedere) oltre alle affermazioni su Roma (mai battuta in casa) e Catania.\nLa sconfitta con la Fiorentina al penultimo turno comport\u00f2 la salvezza dei viola, rischiando di far cadere in B i giallorossi. La giornata conclusiva avrebbe determinato l'ultima retrocessa, da aggiungersi a novaresi e cesenati. Ai salentini sarebbe servita una vittoria per agganciare il Genoa, favorito dalla classifica ma in svantaggio nella differenza-reti. Contro il Chievo a Verona, nello stadio in cui aveva esordito in A nel 1985, il Lecce sub\u00ec l'iniziale infortunio di Cuadrado. Nel primo tempo, nonostante un palo colpito dagli scaligeri, il risultato non si sblocc\u00f2. All'inizio della ripresa, i liguri - impegnati contro il Palermo - passarono in vantaggio certificando la condanna giallorossa; la gara fin\u00ec 1-0, con l'unica rete di Vacek in Italia. I salentini chiusero terzultimi con 36 punti, di cui 28 conseguiti dopo l'avvicendamento tecnico. Malgrado la retrocessione, il Lecce fu salutato dagli applausi dei tifosi; lo stesso Cosmi ne riconoscer\u00e0 l'affetto, paragonandolo alla vittoria di un campionato.\nPrima della stagione 2012-13, il club fu declassato in Lega Pro per il suo coinvolgimento in uno scandalo di calcioscommesse.\nMaglie e sponsor.\nIl 28 luglio 2011, nella sala stampa \"Sergio Vantaggiato\" del Via del Mare, sono state presentate le nuove maglie del Lecce 2011-2012. Sponsor tecnico rimane Asics, che ha prolungato il contratto per altri due anni. La prima maglia, con il classico template a righe verticali, presenta una riga rossa ai margini di ogni striscia. Lo scollo \u00e8 a V e sul petto abbiamo i due sponsor BancApulia e Betitaly su sfondo bianco. Una bandiera tricolore sul retro del colletto celebra i 150 anni dell'Unit\u00e0 d'Italia, caratteristica applicata a tutte le divise. I calzoncini sono blu con inserti giallorossi, mentre i calzettoni sono rossi con risvolto giallo. Per le trasferte si continua a utilizzare il bianco e nero, con colletto a polo. La novit\u00e0 principale \u00e8 la rosa dei venti disegnata sulla parte destra, con i punti cardinali Sud ed Est in giallorosso. Il motivo \u00e8 presto detto: Lecce \u00e8 la provincia pi\u00f9 orientale d'Italia e la societ\u00e0 ha voluto rafforzare cos\u00ec il legame con il territorio. Come l'anno scorso il main sponsor \u00e8 Veneto Banca. I calzoncini sono bianchi per la seconda maglia e gialli per la terza.\nOrganigramma societario.\nArea direttiva\nArea organizzativa\nArea comunicazione\nArea tecnica\nArea sanitaria\nRosa.\nRosa, numerazione e ruoli sono aggiornati al 1\u00ba febbraio 2012.\nIn corsivo i calciatori ceduti durante il calciomercato di gennaio 2012.\nStatistiche.\nStatistiche di squadra.\n\"Statistiche aggiornate al 13 maggio 2012\".\nStatistiche dei giocatori.\nSono in corsivo i calciatori che hanno lasciato la societ\u00e0 a stagione in corso.\nGiovanili.\nOrganigramma.\nStaff Tecnico\nStaff Sanitario\nAccompagnatori Ufficiali"}
{"id": "3596695", "revid": "767487", "url": "https://it.wikipedia.org/wiki?curid=3596695", "title": "Hradisko", "text": "Hradisko (in ungherese \"Kisv\u00e1r\", in tedesco \"Kuntschh\u00f6fchen\") \u00e8 un comune della Slovacchia facente parte del distretto di Ke\u017emarok, nella regione di Pre\u0161ov."}
{"id": "3596697", "revid": "287204", "url": "https://it.wikipedia.org/wiki?curid=3596697", "title": "Assedio di Aquileia", "text": ""}
{"id": "3596698", "revid": "599013", "url": "https://it.wikipedia.org/wiki?curid=3596698", "title": "Suore dei Santi Angeli (Rio de Janeiro)", "text": "Le suore dei Santi Angeli (in portoghese \"Irm\u00e3s dos Santos Anjos\") sono un istituto religioso femminile di diritto pontificio: le suore di questa congregazione pospongono al loro nome le sigla C.S.A.\nStoria.\nLa congregazione venne fondata il 15 ottobre 1831 a Lons-le-Saunier da Barbe-\u00c9lise Poux (1798-1855), con l'aiuto del padre cappuccino Agatangelo da Lons, e venne approvata da Antoine-Jacques de Chamon, vescovo di Saint-Claude, nel 1845.\nA causa di particolari vicissitudini, la casa madre dell'istituto venne presto trasferita a M\u00e2con. Nel 1893 venne aperta una filiale a Rio de Janeiro e il Brasile, dopo la promulgazione delle leggi anticongregazioniste in Francia, divenne la loro principale zona di azione.\nLe suore dei Santi Angeli ricevettero il pontificio decreto di lode il 22 agosto 1858 e le loro costituzioni ottennero l'approvazione definitiva della Santa Sede il 19 marzo 1962.\nAttivit\u00e0 e diffusione.\nSorte per l'istruzione e l'educazione della giovent\u00f9, le suore dei Santi Angeli hanno esteso il loro apostolato alla cura dei malati.\nLa congregazione conta case in Francia e Brasile; la sede generalizia \u00e8 a Tijuca.\nAlla fine del 2008 le case erano 26, i membri 161."}
{"id": "3596699", "revid": "767487", "url": "https://it.wikipedia.org/wiki?curid=3596699", "title": "Huncovce", "text": "Huncovce (in ungherese \"Hunfalva\", in tedesco \"Hunsdorf\", in latino \"Villa Canis\") \u00e8 un comune della Slovacchia facente parte del distretto di Ke\u017emarok, nella regione di Pre\u0161ov."}
{"id": "3596700", "revid": "831312", "url": "https://it.wikipedia.org/wiki?curid=3596700", "title": "Niccol\u00f2 Gitto", "text": ""}
{"id": "3596703", "revid": "3115", "url": "https://it.wikipedia.org/wiki?curid=3596703", "title": "Ih\u013eany", "text": "Ih\u013eany (in ungherese \"Majorka\", in tedesco \"Maierhofen\") \u00e8 un comune della Slovacchia facente parte del distretto di Ke\u017emarok, nella regione di Pre\u0161ov."}
{"id": "3596704", "revid": "287204", "url": "https://it.wikipedia.org/wiki?curid=3596704", "title": "Ihlany", "text": ""}
{"id": "3596708", "revid": "729019", "url": "https://it.wikipedia.org/wiki?curid=3596708", "title": "BlueBolt", "text": "La BlueBolt \u00e8 un'azienda produttrice di effetti speciali digitali fondata a Londra nel 2009.\nStoria.\nLa BlueBolt nasce indipendentemente nel 2009 grazie a Lucy Ainsworth-Taylor, Angela Barson e Chas Jarrett, affermandosi presto sul mercato internazionale come azienda produttrice di effetti speciali digitali per il cinema e la televisione.\nProdotti.\nLa BlueBolt \u00e8 specializzata in computer grafica e matte painting; l'azienda ha lavorato alla realizzazione di diversi film e serie televisive:\nPremi.\nLa BlueBolt \u00e8 stata premiata dalla BAFTA per la miniserie \"Grandi speranze\"."}
{"id": "3596709", "revid": "1086846", "url": "https://it.wikipedia.org/wiki?curid=3596709", "title": "Museo del rugby", "text": "Il museo del rugby \u00e8 un museo sportivo italiano con sede legale a Colleferro e sede espositiva ad Artena, entrambi i comuni sono nella citt\u00e0 metropolitana di Roma.\nUfficialmente riconosciuto dalla Federazione Italiana Rugby, dalla Regione Lazio, dalla Provincia di Roma e dalla citt\u00e0 di Colleferro, \u00e8 stato creato nel 2008 da Corrado Mattoccia. Il 29 gennaio 2010 il museo ha inaugurato una seconda ala.\nCollezioni.\nNel museo sono esposte pi\u00f9 di maglie, alcune facenti parte della dotazione iniziale e altre donate al museo dai giocatori.\nTra le maglie esposte figurano quelle della , dell', della , quelle della nazionale italiana indossate da Giovanni Raineri, Stefano Bettarello, Manrico Marchetto, Fabrizio Gaetaniello, Ivan Francescato, Pierpaolo Pedroni, Luca Martin, Mauro e Mirco Bergamasco, Andrea Lo Cicero, Marco Bortolami, Sergio Parisse, Leonardo Ghiraldini, Kaine Robertson, Carlo Caione, Carlo Festuccia, Marcello Cuttitta, Carlo Checchinato e altri.\nTra i giocatori internazionali figurano le maglie di John Gallagher, Pita Alatini, Eric Rush, Robin Brooke, David Campese, Jeff Miller, Martin Johnson, Jonah Lomu, Jonny Wilkinson e altri.\nLa collezione comprende anche oggetti storici di varie tipologie: cravatte, palloni, crest, gagliardetti, trofei, quadri, manifesti, libri e una sezione \"memorabilia\", maglie, palloni, bandiere e fotografie autografate (pi\u00f9 di ). Tra le \"chicche\" di questa sezione il documento originale della costituzione dei Dogi (dalla collezione Mirko Petternella donata dalla moglie Marina), il \"Corno Ducale\", il cap della prima apparizione dei Dogi (18 maggio 1974 contro i Leopards sudafricani) donato da Manrico Marchetto e il \"Bouclier de Brennus\", il trofeo vinto dallo nel 2007 (donato da Mauro Bergamasco).\nIl 14 novembre 2012 viene costituita la fondazione \"IL MUSEO DEL RUGBY FANGO E SUDORE\". Tra i soci fondatori ci sono: Bergamasco Mauro, De Toma Simona, Iannone Domenico, Mattoccia Corrado, Mattozzi Massimiliano, Pier'Antoni Francesco, Raineri Giovanni, Siclari Antonio.\nPremi.\nIl 22 settembre 2010 il museo \u00e8 stato premiato con una medaglia di bronzo dal Presidente della Repubblica Giorgio Napolitano."}
{"id": "3596710", "revid": "92723", "url": "https://it.wikipedia.org/wiki?curid=3596710", "title": "Javorina", "text": "Javorina (in ungherese \"Javorina\", in tedesco \"Uhrngarten\") \u00e8 un comune della Slovacchia facente parte del distretto di Ke\u017emarok, nella regione di Pre\u0161ov.\nStatisticamente \u00e8 equiparato ad un comune, ma in effetti si tratta di un'area militare (\"vojensk\u00fd obvod\") istituita nel 1952 senza residenti."}
{"id": "3596712", "revid": "212348", "url": "https://it.wikipedia.org/wiki?curid=3596712", "title": "Il medico di campagna (serie televisiva)", "text": "Il medico di campagna (titolo originale: \"Der Landarzt\") \u00e8 una serie televisiva tedesca ideata da Herbert Lichtenfeld e prodotta dalla Terranova Film- und Fernsehproduktion Otto Meissner dal 1987 al 2013.\nProtagonista delle prime tre stagioni \u00e8 l'attore Christian Quadflieg e, dalla quarta alla diciassettesima stagione, l'attore Walter Plathe, e, dalle stagioni successive, l'attore Wayne Carpendale.\nTra gli altri interpreti principali, figurano inoltre Gila von Weitershausen, Antje Weinsberger, Katharina Lehmann, Hendrik Martz, Till Demtr\u00f8der, Heinz Reincke e Andrea Schober.\nIn Germania, la serie va in onda sull'emittente televisiva ZDF il venerd\u00ec in fascia preserale, in Austria sull'emittente ORF: la prima puntata in Germania fu trasmessa il 10 febbraio 1987.\nIn Italia la serie \u00e8 stata trasmessa per la prima volta da Rai 2 nel 1989.\nDescrizione.\nLa serie \u00e8 ambientata nello Schleswig-Holstein, nel villaggio immaginario di Deekelsen, dove il Dottor Karsten Matthiesen (Christian Quadflieg), giunto da Flensburgo, rileva la direzione dello studio medico del padre e, gradualmente e non senza fatica, riesce a conquistarsi la fiducia degli abitanti.\nKarsten ha due figli, Eike e Kerstin, che vivono con l'ex-moglie Annemarie (Gila von Weitershausen). Karsten e Annemarie per\u00f2 si risposano e i tre possono cos\u00ec vivere assieme a Deekelsen.\nNel villaggio, Karsten ha delle divergenze di vedute con Alfred Hinnerksen (Gerhard Olschewski), che per guarire i pazienti non segue la medicina tradizionale.\nDopo la morte del Dottor Karsten, avvenuta in circostanze tragiche, nel generoso tentativo di salvare la vita ad un bambino, la direzione dello studio medico viene rilevata dal Dottor Ulrich Teschner (Walter Plathe), che giunge a Deekelsen assieme al figlio Wanja (Till Demtr\u00f8der)."}
{"id": "3596713", "revid": "400694", "url": "https://it.wikipedia.org/wiki?curid=3596713", "title": "Jezersko (Slovacchia)", "text": "Jezersko (in ungherese \"Tavas\", in tedesco \"Teichenau\") \u00e8 un comune della Slovacchia facente parte del distretto di Ke\u017emarok, nella regione di Pre\u0161ov."}
{"id": "3596716", "revid": "228587", "url": "https://it.wikipedia.org/wiki?curid=3596716", "title": "Locomotiva FS 170", "text": "Le locomotive gruppo 170 sono state un gruppo di macchine a vapore con tender di rodiggio 1-2-0 che le Ferrovie dello Stato acquisirono, dopo il 1905, in seguito al riscatto della Rete Mediterranea. Questa a sua volta le aveva acquisite in seguito all'assegnazione delle linee delle precedenti compagnie.\nStoria.\nLe locomotive del gruppo erano pervenute alla Rete Mediterranea nel 1885 in seguito alla ripartizione delle ferrovie precedenti tra le tre grandi reti. Si trattava di locomotive per treni viaggiatori veloci perlopi\u00f9 ex SFAI. Erano tutte di costruzione estera: le pi\u00f9 antiche erano state consegnate dalla Koechlin di Mulhouse tra 1873 e 1874 e rappresentavano oltre la met\u00e0 del quantitativo totale. Le ordinazioni successive, fatte dalla \"Mediterranea\", furono rivolte alla Maffei di Monaco di Baviera che le consegn\u00f2 tra 1884 e 1889. Otto locomotive vennero costruite dalla \"Societ\u00e0 Franco-Belga\" di Parigi tra 1888 e 1889. Vennero Infine acquisite dalle Ferrovie dello Stato nel 1905 in seguito al riscatto delle reti. Nell'album delle locomotive FS, al 31 dicembre 1914, ne risultavano immatricolate ancora 60 unit\u00e0 suddivise in due gruppi con caratteristiche tecniche alquanto diverse con alcune varianti funzionali ed estetiche.\nCaratteristiche tecniche.\nLa locomotiva fu costruita con il rodiggio 1-2-0, con ruote molto grandi da 2.030\u00a0mm di diametro e asse anteriore portante, spostabile trasversalmente di 8\u00a0mm, tipico delle locomotive da treno viaggiatori dell'epoca; era una macchina a vapore saturo, a 2 cilindri esterni, a semplice espansione.\nLa caldaia che equipaggiava la maggior parte delle unit\u00e0 era lunga 6.840\u00a0mm e conteneva un volume d'acqua (misurata a 10\u00a0cm sopra il \"cielo\" del forno) di 2,6\u00a0m\u00b3 e un volume di vapore di 2,35\u00a0m\u00b3; la sua pressione di taratura era di 10\u00a0bar. Le macchine del secondo sottogruppo avevano una caldaia pi\u00f9 lunga, 7.080\u00a0mm, pi\u00f9 capiente in acqua, 3,5\u00a0m\u00b3 ma di minor vapore, 2\u00a0m\u00b3. Tuttavia erano ambedue in grado di produrre lo stesso quantitativo orario di vapore asciutto: 5.660\u00a0kg. Differenti erano anche le dimensioni esterne ed interne del corpo cilindrico, rispettivamente 1.240\u00a0mm di diametro contro 1.332 e 1.211 contro 1.304; anche la sua lunghezza variava dai 4,48\u00a0m (compresa di camera a fumo) a 4,83\u00a0m.\nIl forno, delle dimensioni di 2.100 x 1.050\u00a0mm, pi\u00f9 corto di 100\u00a0mm nel secondo caso era per\u00f2 pi\u00f9 alto in media 1.180\u00a0mm contro 1.030\u00a0mm sul piano della graticola della superficie poco differente, 2,1\u00a0m\u00b2 nel primo sottogruppo e 2,03\u00a0m\u00b2 nel secondo.\nVariava anche il numero di tubi bollitori, 177 contro 181, di ugual diametro 50/45\u00a0mm con lunghezza pressoch\u00e9 equivalente tra le piastre estreme, rispettivamente 3.550\u00a0mm e 3.600\u00a0mm. Le differenze si traducevano in una differente superficie di riscaldamento: la superficie tubiera era di 87,6\u00a0m\u00b2 nel primo gruppo e 92,13 nel secondo; la superficie di riscaldamento estesa sulla volta del forno era rispettivamente di 9\u00a0m\u00b2 e di 8,62\u00a0m\u00b2. In totale quindi, 96,6\u00a0m\u00b2 contro 100,75\u00a0m\u00b2..\nLe prestazioni della macchina permettevano a tutte le unit\u00e0 uno \"sforzo di trazione\" massimo di 4.580\u00a0kg e continuo (alla velocit\u00e0 di 45\u00a0km/h) di 2.680\u00a0kg ma variava la loro capacit\u00e0 di \"spunto\" alla partenza: le locomotive del primo gruppo sviluppavano una forza di 4.070\u00a0kg mentre quelle del secondo \"spuntavano\" meglio delle prime con 4.260\u00a0kg. Ci\u00f2 era dovuto in buona parte anche alla migliore ripartizione delle masse per asse e del maggior peso aderente rispettivamente 14,9\u00a0t per ciascun asse motore in luogo di 13,9\u00a0t e 14,6\u00a0t e complessivamente 29,8\u00a0t contro 28,5 t.\nIl motore delle locomotive 170 era costituito da 2 cilindri del diametro di 430\u00a0mm che facevano una corsa di 620\u00a0mm; il vapore era addotto mediante cassetti piani azionati da un meccanismo della distribuzione sistema Gooch. La velocit\u00e0 raggiunta di 80\u00a0km/h era per l'epoca anche quella massima raggiungibile sulla maggior parte delle linee importanti.\nTutte le locomotive erano dotate delle apparecchiature del freno ad aria compressa automatico. Una certa quantit\u00e0 di macchine erano anche munite di freno a controvapore mentre solo l'unit\u00e0 1715 aveva il freno ad aria compressa moderabile.\nTutte le macchine erano in grado di erogare il riscaldamento a vapore per le carrozze viaggiatori.\nAlle locomotive era accoppiato un tender a tre assi della massa totale di 29\u00a0t (26\u00a0t nel secondo gruppo); la capacit\u00e0 di acqua era di 10\u00a0m\u00b3 e quella di carbone di 3,5\u00a0t (8,2\u00a0m\u00b3 e 3\u00a0t nel secondo gruppo)"}
{"id": "3596718", "revid": "767487", "url": "https://it.wikipedia.org/wiki?curid=3596718", "title": "Jursk\u00e9", "text": "Jursk\u00e9 (in ungherese \"Szepesszentgy\u00f6rgy\", in tedesco \"Georgsh\u00f6he\") \u00e8 un comune della Slovacchia facente parte del distretto di Ke\u017emarok, nella regione di Pre\u0161ov."}
{"id": "3596719", "revid": "287204", "url": "https://it.wikipedia.org/wiki?curid=3596719", "title": "Jurske", "text": ""}
{"id": "3596721", "revid": "830939", "url": "https://it.wikipedia.org/wiki?curid=3596721", "title": "Alexandre Glais-Bizoin", "text": "Biografia.\nFiglio di Olivier Glais-Bizoin, commerciante di tela e deputato nel 1791, Alexandre Glais-Bizoin divenne avvocato nel 1822 ma si dedic\u00f2 soltanto alla politica. Repubblicano, fu eletto deputato il 5 luglio 1831 e venne confermato nelle successive elezioni tenute nel 1834, nel 1837, nel 1839, nel 1842 e nel 1846.\nOppositore di tutti i governi succedutisi nel regno di Luigi Filippo, si batt\u00e9 per la diminuzione delle tasse sul sale, sul bollo, per l'adozione di una tariffa postale unica \u2013 introdotta solo nel 1848 \u2013 e si dichiar\u00f2 contrario alla traslazione delle ceneri di Napoleone in Francia. Nella sua lunga attivit\u00e0 parlamentare si distinse per la combattivit\u00e0 dei suoi interventi e la vivacit\u00e0 con la quale interrompeva spesso i discorsi dei suoi avversari.\nPrese parte attiva alla campagna dei banchetti e, favorevole alla Rivoluzione di febbraio 1848, fu eletto in aprile deputato all'Assemblea nazionale. Sotto l'Impero, del quale fu oppositore, fu eletto solo alle elezioni del 1863 e alle successive del 1869. Fond\u00f2 nel 1868 il quotidiano \"La Tribune\" di cui fu direttore e vi chiam\u00f2 a collaborare \u00c9mile Zola.\nPartecip\u00f2 al governo di difesa nazionale nel 1870 ma non fu eletto alle elezioni del febbraio 1871. Si trovava a Parigi in marzo quando vi fu l'insurrezione della Comune: arrestato, fu rilasciato con l'impegno di non lasciare la citt\u00e0. Sembra che abbia assistito all'abbattimento della colonna Vend\u00f4me. Si allontan\u00f2 da Parigi all'arrivo delle truppe di Versailles e, sospettato di aver collaborato con i comunardi, fu incarcerato per breve tempo.\nSi present\u00f2 ancora candidato alle elezioni di luglio senza successo. Mor\u00ec nel 1877 a Saint-Brieuc dove si era ritirato ed era divenuto consigliere municipale. Scrisse alcune commedie, che non ebbero successo, e un libro di memorie sul ruolo da lui svolto durante la guerra franco-prussiana."}
{"id": "3596722", "revid": "2039709", "url": "https://it.wikipedia.org/wiki?curid=3596722", "title": "Niccol\u00f2 Figari", "text": ""}
{"id": "3596724", "revid": "300067", "url": "https://it.wikipedia.org/wiki?curid=3596724", "title": "Herb Magee", "text": "Carriera.\nDopo aver giocato nella squadra della West Philadelphia Catholic High School, \u00e8 passato alla Philadelphia University. Al Draft NBA 1963 \u00e8 stato selezionato come 62\u00aa scelta dai Boston Celtics.\nMagee ha tuttavia preferito dedicarsi alla carriera di allenatore, divenendo vice-allenatore della Philadelphia University (fino al 1999 denominata Philadelphia College of Textiles &amp; Science) dal 1963 al 1967. Nel 1967 \u00e8 divenuto capo allenatore, ruolo che mantiene ancora oggi."}
{"id": "3596731", "revid": "473173", "url": "https://it.wikipedia.org/wiki?curid=3596731", "title": "Criptofita", "text": ""}
{"id": "3596733", "revid": "287204", "url": "https://it.wikipedia.org/wiki?curid=3596733", "title": "Frantisek Kupka", "text": ""}
{"id": "3596736", "revid": "446353", "url": "https://it.wikipedia.org/wiki?curid=3596736", "title": "Battaglia di Radzyn", "text": ""}
{"id": "3596739", "revid": "1522738", "url": "https://it.wikipedia.org/wiki?curid=3596739", "title": "Popolo Prima del Profitto", "text": "Popolo Prima del Profitto (\"People Before Profit\", PBP) \u00e8 un partito politico irlandese di sinistra, fondato nel 2005 e attivo sia nella Repubblica d'Irlanda che in Irlanda del Nord.\nPBPA \u00e8 un partito socialista radicale ed anti-capitalista di ideologia trotzkista.\nStoria.\nPBPA \u00e8 il frutto dell'incontro di diversi partiti e movimenti politici: \"Partito dei Lavoratori Socialisti\", \"Comunit\u00e0 e Gruppo d'Azione dei Lavoratori\", \"Campagna per una Sinistra Indipendente\". Nel 2008 il partito si caratterizzo per una forza campagna a favore del \"NO\" nel referendum sul Trattato di Lisbona.\nAttualmente ha 3 seggi al D\u00e1il \u00c9ireann e 1 seggio all'Assemblea dell'Irlanda del Nord."}
{"id": "3596740", "revid": "76963", "url": "https://it.wikipedia.org/wiki?curid=3596740", "title": "Rip Taylor", "text": ""}
{"id": "3596743", "revid": "339392", "url": "https://it.wikipedia.org/wiki?curid=3596743", "title": "Henry Maston Mullinnix", "text": ""}
{"id": "3596750", "revid": "212348", "url": "https://it.wikipedia.org/wiki?curid=3596750", "title": "Charlton County", "text": ""}
{"id": "3596756", "revid": "521302", "url": "https://it.wikipedia.org/wiki?curid=3596756", "title": "Coupe Charles Drago", "text": ""}
{"id": "3596758", "revid": "599013", "url": "https://it.wikipedia.org/wiki?curid=3596758", "title": "Erik Kuld Jensen", "text": ""}
{"id": "3596761", "revid": "1649409", "url": "https://it.wikipedia.org/wiki?curid=3596761", "title": "Juli\u00e1n L\u00f3pez Mart\u00edn", "text": "Biografia.\nJuli\u00e1n L\u00f3pez Mart\u00edn \u00e8 nato a Toro il 21 aprile 1945.\nFormazione e ministero sacerdotale.\nHa compiuto gli studi ecclesiastici nel seminario di Zamora. Nel 1975 ha conseguito il dottorato in liturgia presso il Pontificio ateneo Sant'Anselmo.\nIl 30 giugno 1968 \u00e8 stato ordinato presbitero per la diocesi di Zamora da monsignor Eduardo Martinez Gonz\u00e1lez. In seguito \u00e8 stato vicario coadiutore di Villar\u00edn de Campos e vicario economo di Otero de Sariegos dal 1968 al 1970; vicario coadiutore della parrocchia di Cristo Re a Zamora dal 1973 al 1989; professore di religione presso l'Istituto \"Claudio Moyano\" dal 1975 al 1976; professore di liturgia e sacramenti presso la Pontificia Universit\u00e0 di Salamanca dal 1975 al 1981; professore presso la sede di Burgos della Facolt\u00e0 di teologia della Spagna settentrionale dal 1977 al 1988; canonico prefetto della sacra liturgia della cattedrale di Zamora dal 1978; professore di religione presso la Scuola universitaria di formazione degli insegnanti di Zamora dal 1981 al 1983; assessore permanente del segretariato nazionale per la liturgia presso la Conferenza episcopale spagnola dal 1982 al 1994; delegato diocesano per la pastorale liturgica dal 1984; direttore del Centro teologico diocesano \"San Ildefonso\" e della cattedra \"Giovanni Paolo II\" dal 1984 al 1992; professore presso la Facolt\u00e0 teologica della Catalogna a Barcellona dal 1984 al 1989 e di nuovo professore di liturgia e sacramenti presso la Pontificia Universit\u00e0 di Salamanca dal 1988 al 1994.\nHa collaborato a livello diocesano con il Movimento famigliare cristiano dal 1976 al 1986 ed \u00e8 stato membro del direttivo della zona nord-ovest di questo movimento dal 1980 al 1983.\n\u00c8 stato delegato diocesano per il IV centenario della morte di Santa Teresa d'Avila dal 1980 al 1982; per il giubileo dei 1950 anni della redenzione dal 1983 al 1984; per l'anno mariano universale dal 1987 al 1988; per il V centenario della scoperta ed evangelizzazione dell'America nel 1992 e per il congresso eucaristico di Siviglia nel 1993. \u00c8 stato anche membro del consiglio presbiterale e del collegio dei consultori dal 1984.\nMinistero episcopale.\nIl 15 luglio 1994 papa Giovanni Paolo II lo ha nominato vescovo di Ciudad Rodrigo. Ha ricevuto l'ordinazione episcopale il 25 settembre successivo dall'arcivescovo Mario Tagliaferri, nunzio apostolico in Spagna, co-consacranti l'arcivescovo metropolita di Valladolid Jos\u00e9 Delicado Baeza e il cardinale Marcelo Gonz\u00e1lez Mart\u00edn, arcivescovo metropolita di Toledo.\nIl 19 marzo 2002 lo stesso pontefice lo ha nominato vescovo di Le\u00f3n. Ha preso possesso della diocesi il 28 aprile successivo.\nNel gennaio del 2005 e nel marzo del 2014 ha compiuto la visita \"ad limina\".\nIn seno alla Conferenza episcopale spagnola \u00e8 membro della commissione per la liturgia dal marzo del 2020. In precedenza \u00e8 stato membro della commissione per la liturgia dal 1993 al 2002; membro della commissione per l'insegnamento e la catechesi dal 1996 al 1999; membro della commissione per il diaconato permanente dal 1996 al 2002; presidente della commissione per la liturgia dal 2002 al 2011; membro della stessa dal 2011 al 2014 e di nuovo presidente della medesima dal marzo del 2014 al 2020.\nNel 2011 papa Benedetto XVI lo ha nominato membro della Congregazione per il culto divino e la disciplina dei sacramenti per un quinquennio. Nel 2016 papa Francesco lo ha confermato membro per un ulteriore quinquennio.\nHa scritto diversi libri e oltre 200 articoli su riviste liturgiche e teologiche, dizionari e libri in collaborazione.\nNel 2016 ha ricevuto il II premio liturgico-pastorale \"Pera Tena\" assegnato dal Centro per la pastorale liturgica di Barcellona assieme al sacerdote claretiano Juan Maria Canals. Con questa concessione gli assegnatari hanno voluto premiare il lavoro svolto da entrambi al servizio di una migliore celebrazione ed esperienza della liturgia in Spagna nella linea aperta dal Concilio Vaticano II e per la quale il vescovo Pere Tena i Garriga (1928-2014) ha lavorato attivamente e a cui entrambi si sono sempre manifestati strettamente legati. Con questo premio il Centro ha anche voluto premiare il lavoro svolto e che si continua a svolgere in tutto il paese al fine di rendere le celebrazioni liturgiche davvero il momento culminante della vita della comunit\u00e0 cristiana.\nIl 21 ottobre 2020 papa Francesco ha accolto la sua rinuncia al governo pastorale della diocesi per raggiunti limiti di et\u00e0.\nGenealogia episcopale.\nLa genealogia episcopale \u00e8:"}
{"id": "3596764", "revid": "1494169", "url": "https://it.wikipedia.org/wiki?curid=3596764", "title": "Kupka", "text": "Kupka"}
{"id": "3596765", "revid": "1543377", "url": "https://it.wikipedia.org/wiki?curid=3596765", "title": "New Basket Brindisi 2011-2012", "text": "Questa voce raccoglie le informazioni riguardanti la New Basket Brindisi nelle competizioni ufficiali della stagione 2011-2012.\nStoria.\nLa stagione 2011-2012 della New Basket Brindisi, sponsorizzata Enel, prende parte al campionato professionistico italiano di Legadue. Giunge seconda nella stagione regolare con 18V e 10P, con 2200 punti fatti e 2119 punti subiti, vince i playoff sconfiggendo nelle finali la GTG Pistoia per 3-1 (79-47/79-67/91-92/88-86) e viene promossa in Lega A.\nDopo la retrocessione viene rivoluzionata la compagine societaria, lo staff tecnico e il roster. I superstiti sono Santi Puglisi nella veste di General Manager e Daniele Michelutti come assistent coach.\nViene innanzitutto definito lo staff tecnico con l'ingaggio di Alessandro Giuliani come nuovo Direttore Sportivo, Piero Bucchi coach e Marco Sist preparatore atletico. I primi acquisti sono Mitchell Poletti ala-pivot proveniente dalla Fulgor Libertas Forl\u00ec, Alex Simoncelli play cresciuto nella UCC Casalpusterlengo e Klaudio Ndoja ala italo-albanese proveniente dalla Pallacanestro Ferrara. Il gruppo italiani viene completato con l'ingaggio di Matteo Formenti l'anno prima con la Vanoli Cremona, Matteo Maestrello dalla Reyer Venezia e Andrea Zerini dal Ruvo di Puglia Basket. Come stranieri nella quota extracomunitari vengono firmati il play USA Alex Renfroe proveniente dal KK Zagabria e la guardia USA Jimmie Lee Hunter dallo Scafati Basket, come comunitario viene firmato il pivot serbo Dejan Borovnjak l'anno prima in Grecia nell'Aris Salonicco e in Spagna nel Gran Canaria e come italiano passaportato l'ala grande italo americana Craig Callahan dall' Eisb\u00e4ren Bremerhaven. Nel corso della stagione a causa di un infortunio Jimmie Lee Hunter sar\u00e0 sostituito da Jonathan Gibson guardia tiratrice proveniente dallo Trabzonospor in Turchia. Miglior marcatore della stagione \u00e8 Dejan Borovnjak con 525 punti in 38 partite, seguito da Alex Renfroe con 475 p. e da Craig Callahan con 442 p. sempre in 38 p.\u00a0L\"Enel Basket Brindisi\" oltre la promozione nella massima serie conquista anche la Coppa Italia di Legadue 2011-2012 sconfiggendo in finale nelle F4 disputate a Bari la Fileni BPA Jesi per 77-74.\nRoster.\nBudget complessivo 4.150K \u20ac (Bilancio depositato presso la CCIAA di Brindisi)"}
{"id": "3596766", "revid": "287204", "url": "https://it.wikipedia.org/wiki?curid=3596766", "title": "DSW Tag Team Championship", "text": "Il DSW Tag Team Championship \u00e8 stato un titolo di coppia della Deep South Wrestling. Il titolo \u00e8 esistito fino al 2007, anno di chiusura della DSW. La DSW ha fatto anche da federazione di sviluppo alla WWE."}
{"id": "3596768", "revid": "179980", "url": "https://it.wikipedia.org/wiki?curid=3596768", "title": "Old firm", "text": ""}
{"id": "3596769", "revid": "599013", "url": "https://it.wikipedia.org/wiki?curid=3596769", "title": "Aage Rou Jensen", "text": "\u00c8 il recordman di presenze nel Superligaen (709)."}
{"id": "3596774", "revid": "120133617", "url": "https://it.wikipedia.org/wiki?curid=3596774", "title": "Franti\u0161ek Kupka", "text": "Biografia.\nNacque nel 1871 a Opo\u010dno, nella Boemia orientale (allora parte dell'Impero austro-ungarico, oggi nella Repubblica Ceca). \nDal 1889 al 1892, frequent\u00f2 l'Accademia di Belle Arti a Praga. All'epoca la sua pittura era a tema storico e patriottico.\nCome molti artisti, inizi\u00f2 seguendo gli stili appresi all'Accademia, incluso il tardo romanticismo, ancora di moda nelle Accademie di Praga e Vienna. Come dimostra il suo dipinto Veduta di Dobrusa (1889), dipinto nella pi\u00f9 grande tradizione artistica. \nKupka si iscrisse all'Accademia di Belle Arti a Vienna, dove si concentr\u00f2 su temi allegorici e simbolici. Fu influenzato dal pittore e riformatore sociale Karl Wilhelm Diefenbach (1851\u20131913). Espose sue opere al \"Kunstverein\" di Vienna, nel 1894. \nIl suo coinvolgimento con la Teosofia e la Filosofia Orientale risale a quel periodo. \nDalla primavera del 1894, Kupka si stabil\u00ec a Parigi, dove frequent\u00f2 l\u2019accademia di belle arti e l\u2019Accademia Julien e studi\u00f2 poi con Jean-Pierre Laurens all\"'\u00c9cole des Beaux-Arts\".\nDopo essersi trasferito in Francia, la sua produzione artistica si svilupp\u00f2 indipendentemente, senza una relazione diretta con l\u2019arte ceca. \nL\u2019attivit\u00e0 di Kupka \u00e8 poliedrica, perch\u00e9 realizz\u00f2 anche numerose illustrazioni in stile Art Nouveau (in questo seguendo con attenzione il suo compatriota Alfons Mucha), in particolare per la rivista \"Cocorico\". Lavor\u00f2 come illustratore di libri e manifesti e durante i suoi primi anni a Parigi, divenne noto per i suoi disegni satirici per giornali e riviste, fra cui L\u2019\"Assiette au Beurre\" e \"Le Canard Savage\". Ma nel clima agitato della Parigi d\u2019inizio secolo, il modernista Kupka non perse l\u2019occasione d\u2019inserirsi nel dibattito sociale, realizzando numerose illustrazioni a sostegno del suffragio universale, cos\u00ec come di tagliente satira. Nel frattempo studiava anche fisiologia e biologia. \nNel 1906, si stabil\u00ec a Puteaux, un sobborgo di Parigi, e quello stesso anno espose per la prima volta al \"Salon d'Automne\". \nFu profondamente colpito dal primo Manifesto del Futurismo, pubblicato nel 1909 a Le Figaro e alla fine degli anni Dieci, Kupka abbracci\u00f2 il concetto coloristico dei Fauves (\"Gallien\u2019s Gusto\" 1909-1910, \"Family Portrait\" 1910). \nKupka arriva all'astrazione dopo un lungo lavoro di ricerca. Dal 1908, le sue illustrazioni nella sua rivista \"Prometheus\" riflettono una grande ricerca artistica: l'autore si interroga a lungo sulla prospettiva, facendo molti studi sia nelle sue illustrazioni che anche nei suoi dipinti. Con il suo dipinto \"I tasti del pianoforte\" del 1909 ha segnato una rottura nel suo stile rappresentativo. Il suo lavoro divenne sempre pi\u00f9 astratto intorno al 1910-11, riflettendo le sue teorie sul movimento, il colore e il rapporto tra musica e pittura (l'orfismo). I suoi personaggi diventano gradualmente confusi, come in una fotografia \"in movimento\". Il movimento e il tempo sono lavorati da ombre e cambiamenti di colore. Tra il 1910 e il 1911 produce un dipinto intitolato \"Madame Kupka tra le verticali\", sul quale \u00e8 racchiuso il volto di sua moglie tra le linee verticali. Da quel momento in poi, le forme geometriche si impongono su nella sua arte e nell'astrazione. \nDel 1910 sono le sue prime opere astratte, di impressionante esuberanza cromatica, da lui definite \"art inobjectiv\", arte inoggettiva, con le quali cercava di raggiungere al di l\u00e0 delle apparenze, una realt\u00e0 di carattere filosofico o addirittura spiritualista.\nNel 1911, partecip\u00f2 alle riunioni del Gruppo Puteaux (Sezione d'Oro). Discute di arte, scienza, matematica e vari concetti alla moda, mentre presenta i suoi dipinti e le sue teorie ad altri artisti. Il gruppo \u00e8 molto interessato a opere cubiste verso le quali Marcel Duchamp, Francis Picabia e Kupka rimangano per\u00f2 scettici, a differenza di Albert Gleizes e John Metzinger che le difendono.\nNel 1912 espose il suo \"Amorpha. Fugue \u00e0 deux couleurs\", al Salon des Ind\u00e9pendants nella stanza cubista, sebbene non volesse essere identificato con alcun movimento.\nIn un periodo storico dove la nuova arte del cinema aveva messo in discussione l'arte raffigurativa Kupka si interessa alle teorie scientifiche di Isaac Newton sui movimenti e le rotazioni dei corpi, e in questa suo dipinto, indaga la metafisica del movimento all\u2019interno del tempo. A livello estetico, \u00e8 evidente il richiamo al mondo arcaico, con forme dal sapore primitivo che formano i due corpi stilizzati, persi in una vorticosa danza cosmica.\nDopo la dichiarazione di guerra dell'agosto 1914, sebbene frequenti circoli anarchici parigini e sia antimilitarista, Kupka si impegna come volontario e si ritrova in prima linea nella Somme, nella stessa compagnia del poeta Blaise Cendrars.\nDopo la guerra, riprende a lavorare su diversi dipinti rimasti incompiuti, continua la sua ricerca sulla luce e il movimento e orienta il suo stile verso una pittura pi\u00f9 figurativa. Nel 1921, viene organizzata, presso Povolozky Gallery di Parigi, la sua prima mostra personale. Nel 1923 viene nominato professore di Belle Arti a Praga, ma rifiuta l'incarico, pur sentendosi molto onorato della proposta, e rimane a Parigi assumendo l'incarico di occuparsi degli artisti cechi. Incontra un industriale e collezionista d'arte ceco, Jind\u0159ich Waldes, che diventa il suo patrono, nonch\u00e9 uno dei suoi pi\u00f9 grandi amici, promuovendo e sostenendo finanziariamente Kupka fino al 1939, anno in cui Waldes, in quanto ebreo, viene arrestato dalla Gestapo e imprigionato per due anni nei campi di concentramento di Dachau e Buchenwald, dove perder\u00e0 la vita. \nNel 1923 fu pubblicata la sua opera teorica principale: \"\"La cr\u00e9ation dans l'art plastique\".\" Il testo, contemporaneo dell'entrata di Kupka nell'astrazione, viene scritto tra il 1910 e il 1913, ed \u00e8 una riflessione importante sulla natura dell'arte, e sul progetto pittorico del suo autore. \u00c8 un documento denso e complesso, ormai indispensabile per una buona comprensione dell'evoluzione artistica.\nNel 1931, ader\u00ec al gruppo Abstraction-Cr\u00e9ation, fondato l\u2019anno precedente da Theo van Doesburg, e che includeva, fra gli altri, Jean Arp, Piet Mondrian, Theo van Doesburg, Barbara Hepworth e Vasili Kandinsky.\nNel 1936, il suo lavoro fu incluso nella mostra Cubism and Abstract Art al Museum of Modern Art di New York, e in un'importante mostra con un altro pittore ceco, Alphonse Mucha, al Jeu de Paume di Parigi. Una retrospettiva del suo lavoro ha avuto luogo presso la Galerie M\u00e1nes di Praga nel 1946. Lo stesso anno, Kupka ha partecipato al Salon des R\u00e9alit\u00e9s Nouvelles, dove ha continuato a esporre regolarmente fino alla sua morte. Durante i primi anni '50, ha ottenuto un riconoscimento generale e ha tenuto diverse mostre personali a New York.\nAssieme a Vasili Kandinsk e Piet Mondrian fu tra i pionieri dell\u2019arte astratta in Europa. Kupka svilupp\u00f2 le sue linee astratte in diversi modi: verticale, forme organiche e movimento lineare. Dagli anni Trenta, quando divenne un membro del gruppo artistico Abstraction-Cr\u00e9ation, si concentr\u00f2 sull\u2019astrazione geometrica.\nA livello internazionale, Franti\u0161ek Kupka \u00e8 il pittore ceco pi\u00f9 conosciuto del XX secolo."}
{"id": "3596780", "revid": "599013", "url": "https://it.wikipedia.org/wiki?curid=3596780", "title": "Karsten Jensen", "text": ""}
{"id": "3596785", "revid": "767487", "url": "https://it.wikipedia.org/wiki?curid=3596785", "title": "John J. B. Wilson", "text": "Biografia.\nNato a Chicago, si trasfer\u00ec con i suoi genitori a Santa Monica, California, in tenera et\u00e0. Si \u00e8 diplomato in cinema e televisione presso l'Universit\u00e0 della California a Los Angeles, e dopo la laurea ha lavorato su campagne di marketing cinematografico.\n\u00c8 l'ideatore dei Razzie Awards."}
{"id": "3596788", "revid": "767487", "url": "https://it.wikipedia.org/wiki?curid=3596788", "title": "Nils Jensen", "text": ""}
{"id": "3596789", "revid": "125324853", "url": "https://it.wikipedia.org/wiki?curid=3596789", "title": "Platone (esarca)", "text": "Biografia.\nPlatone fu esarca di Ravenna in un periodo incerto tra il 645 e il 649.\nRivestito della dignit\u00e0 di patrizio, contribu\u00ec a far ritrattare all'ex patriarca di Costantinopoli, Pirro I, l'abiura del monotelismo che questi aveva compiuto a Roma, di fronte a papa Teodoro I. \nTornato a Costantinopoli prima della fine del 649, divenne consigliere dell'imperatore Costante II per questioni inerenti alla chiesa romana. \nNel 653, al tempo del processo a papa Martino I, si trovava ancora nella capitale imperiale. Nulla si conosce riguardo alla sua morte. "}
{"id": "3596791", "revid": "413666", "url": "https://it.wikipedia.org/wiki?curid=3596791", "title": "Santa con due angeli", "text": "La Santa con due angeli \u00e8 un dipinto a olio su tavola (26x19 cm) del Parmigianino, databile al 1523-1524 circa e conservato nello St\u00e4del di Francoforte.\nStoria e descrizione.\nSe ne conoscono due copie antiche, una alla Galleria nazionale di Parma e una al Kunsthistorisches Museum di Vienna, in cui alla figura della martire seduta \u00e8 associata la ruota dentata, attributo di santa Caterina d'Alessandria, assente nel dipinto di Francoforte. Anticamente il dipinto di Vienna era considerato originale e quello di Francoforte una copia, ma la posizione della critica si ribalt\u00f2 dal 1932, quando un esame radiografico mise in luce, sotto le pesanti ridipinture, un disegno finissimo. La versione di Francoforte era stata acquistata nel 1913 dalla baronessa Beaulieau-Mar\u00e7onnay ed \u00e8 considerata autentica da tutta la critica tranne che da Copertini (1945-1950) e la Fr\u00f6lich-Bum (1953).\nFreedberg la dat\u00f2 al 1524 circa, in base a confronti con la \"Madonna Doria\" ala Galleria Doria-Pamphili e con il ritratto di Paola Gonzaga nella Stufetta di Diana e Atteone a Fontanellato, in particolare riguardo alla posa e al volto appuntito della protagonista. Inoltre la posa della santa riprende quella di Diana dipinta da Correggio sul camino della Camera della Badessa a Parma. \nLo sfondo \u00e8 un plumbeo cielo nuvoloso, con una quinta verdeggiante composta da alcuni arbusti e da una palma da cui la santa sembra aver appena staccato una fronda, quale simbolo di accettazione del martirio. Vicino all'albero giocano due putti-angioletti. La protagonista \u00e8 accovacciata mentre compie una torsione delle gambe. Indossa una veste vaporosa, resa leggera e setosa da pennellate veloci e fluide, con i capelli raccolti in una complessa acconciatura, che si ritrova anche in altre opere di quel periodo."}
{"id": "3596793", "revid": "2051852", "url": "https://it.wikipedia.org/wiki?curid=3596793", "title": "Tyler McGill", "text": ""}
{"id": "3596796", "revid": "226458", "url": "https://it.wikipedia.org/wiki?curid=3596796", "title": "Normanno Gobbi", "text": "Biografia.\nNacque in una famiglia contadina il 2 aprile 1938 a Mandrio, frazione di Correggio.\nSi diplom\u00f2 all'istituto d'arte \u201cAdolfo Venturi\u201d di Modena, dove ebbe come insegnante Luigi Spazzapan. Ha praticato la pittura, il disegno e l'incisione nel solco del cosiddetto \"Naturalismo Informale\" o \"Ultimo Naturalismo\": i suoi lavori (nature morte, paesaggi, figure femminili) sono tuttavia caratterizzati da una libert\u00e0 artistica e da un tratto personale per i quali \u00e8 stato anche definito \u00ab astratto concreto \u00bb.\nDopo il diploma al \"Venturi\", divenne dipendente del Comune di Correggio, prima al settore urbanistica quindi al settore scuola: in quegli anni progett\u00f2 (1966) il monumento in cemento e ferro, dedicato al sindaco Rodolfo Zanichelli, nel parco pubblico di viale Varsavia; disegn\u00f2 il manifesto per gli annuali incontri \"Settembre scuola\" con Gianni Rodari; e collabor\u00f2 a restaurare le decorazioni pittoriche dell'ottocentesco teatro comunale \"Bonifazio Asioli\", riaperto nel 1973. Nel 1978 pass\u00f2 proprio al teatro cittadino, del quale divenne poi direttore: lo rimase fino al 1991, quando l'edificio fu chiuso per una serie di restauri (protratti sino al 2002). Cominci\u00f2 cos\u00ec a collaborare con altri teatri della Bassa \u2013 quello di Rio Saliceto, di cui cur\u00f2 la riapertura, quello di Pegognaga \u2013 e a seguire, per \u201cI Teatri\u201d di Reggio Emilia e l'Amministrazione provinciale, gli spettacoli della manifestazione \"Estate in provincia\" che lui stesso aveva ideato. \nNella commedia di Gianni Celati \"Recita dell'attore Vecchiatto nel teatro di Rio Saliceto\", Normanno Gobbi viene citato come colui che invita il protagonista (personaggio di fantasia) ad esibirsi nel paesino reggiano. \nLa prima personale fu del 1961, nella citt\u00e0 natale; tenne poi numerose mostre in varie localit\u00e0 dell'Emilia, e a Mantova, Venezia, Livorno e Roma. Con il Centro internazionale della Grafica di Venezia partecip\u00f2 a rassegne della grafica italiana in Italia (Udine, Roma, Catania e altre localit\u00e0) e Usa (Boston, Cleveland, Los Angeles e Honolulu). Ha anche illustrato libri e riviste, ed ha ricevuto diversi riconoscimenti.\n\u00c8 morto il 3 aprile 2006, ma fino all'ultimo, anche dal letto cui era costretto dalla malattia, continu\u00f2 a fare progetti e incontrare persone riguardo alla programmazione teatrale provinciale, e ad un libro che ripercorresse i vent'anni del teatro \u201cAsioli\u201d di fine Novecento.\nLa Provincia di Reggio nell'Emilia ha dedicato alla sua memoria il Coordinamento dei teatri reggiani, di cui \u00e8 stato \u00ab primo ispiratore e fondamentale collaboratore \u00bb."}
{"id": "3596798", "revid": "2033069", "url": "https://it.wikipedia.org/wiki?curid=3596798", "title": "Traffic Light", "text": "Traffic Light \u00e8 una serie televisiva statunitense andata in onda per la prima volta sulla rete televisiva Fox dall'8 febbraio al 31 maggio 2011. In Italia \u00e8 invece trasmessa sul canale Fox della piattaforma Sky Italia a partire dal 13 luglio 2011.\n\u00c8 un remake della serie israeliana \"Ramzor\", adattata per il pubblico statunitense dallo sceneggiatore Bob Fisher. Anche se ambientata a Chicago, \u00e8 stata girata interamente a Los Angeles. Il 10 maggio 2011 la Fox ha annunciato la sua cancellazione.\nTrama.\nLa serie \u00e8 incentrata su tre amici trentenni: Mike, Adam ed Ethan. Ciascuno di loro sta attraversando una fase particolare della propria vita sentimentale: Ethan \u00e8 single e felice di esserlo, Adam \u00e8 appena andato a convivere con la fidanzata, mentre Mike \u00e8 sposato e ha un figlio. Il trio cerca quindi di bilanciare l'amicizia che lo tiene unito sin dai tempi delle scuole superiori con le necessit\u00e0 derivanti dalle relazioni con le varie partner."}
{"id": "3596801", "revid": "2051852", "url": "https://it.wikipedia.org/wiki?curid=3596801", "title": "Belinda Hocking", "text": ""}
{"id": "3596807", "revid": "73843", "url": "https://it.wikipedia.org/wiki?curid=3596807", "title": "Panificazione", "text": ""}
{"id": "3596810", "revid": "461603", "url": "https://it.wikipedia.org/wiki?curid=3596810", "title": "Dugopolje", "text": ""}
{"id": "3596813", "revid": "74801", "url": "https://it.wikipedia.org/wiki?curid=3596813", "title": "Christian vom Lehn", "text": ""}
{"id": "3596815", "revid": "62244", "url": "https://it.wikipedia.org/wiki?curid=3596815", "title": "Poul Jensen (calciatore 1934)", "text": "Biografia.\nFu sposato con Hanna Laursen.\nCarriera.\nPer un decennio (1953-1964) gioca tra le file del Vejle Boldklub totalizzando 202 presenze e 3 reti in campionato e 259 presenze e 5 marcature in tutte le competizioni giocate con la squadra. Nel suo palmar\u00e8s un campionato danese vinto nel 1958 e due coppe di Danimarca vinte tra il 1957 e il 1959.\nMuore a 66 anni, nel 2000."}
{"id": "3596816", "revid": "117188695", "url": "https://it.wikipedia.org/wiki?curid=3596816", "title": "Danai Udomchoke", "text": "Biografia.\nHa ottenuto il suo best ranking in singolare il 29 gennaio 2007 con la 77\u00aa posizione; mentre nel doppio \u00e8 diventato, il 26 aprile 2004, il 146\u00ba del ranking ATP.\nIn singolare ha vinto otto challenger e otto futures. La sua migliore prestazione ottenuta nei tornei del grande slam \u00e8 rappresentata dal terzo turno raggiunto nell'Australian Open 2007; in quell'occasione egli ha superato l'argentino Mart\u00edn Vassallo Arg\u00fcello e lo spagnolo Juan Carlos Ferrero, testa di serie n. 24, prima di essere sconfitto dal serbo, testa di serie n. 14, Novak \u0110okovi\u0107 con il punteggio di 3-6, 4-6, 7-5, 1-6.\nNel 2006 a Doha, nei Giochi Asiatici ha vinto la medaglia d'oro battendo in finale il coreano Hyung-Taik Lee con il punteggio di 7-5, 6-3. Nel 2007, in occasione della XXIV Universiade ha conquistato l'oro superando un altro coreano, Jae-Sung An.\nHa fatto parte della squadra thailandese di Coppa Davis dal 1998 al 2011, con un record di 37 vittorie e 18 sconfitte.\nSi \u00e8 ritirato nel 2015."}
{"id": "3596820", "revid": "2373", "url": "https://it.wikipedia.org/wiki?curid=3596820", "title": "Gli specchio", "text": ""}
{"id": "3596822", "revid": "120939486", "url": "https://it.wikipedia.org/wiki?curid=3596822", "title": "Mounir Fatmi", "text": "Vive e lavora a Parigi, ha studiato alla Rijksakademie di Amsterdam e all'Accademia di Belle Arti di Roma. Mounir Fatmi lavora su materiali obsoleti, datati, ormai in disuso e sul loro futuro incerto. Attraverso le sue ricerche, critica i meccanismi illusori che ci legano alla tecnologia, alle ideologie religiose e politiche e alle loro influenze in una societ\u00e0 in crisi come quella di oggi. Nel 2006, ha vinto il premio Uri\u00f6t, Amsterdam, il gran premio della Biennale di Dakar e il Premio della Biennale del Cairo nel 2010.\nBiografia.\nInfanzia e Ricerca.\nmounir fatmi \u00e8 nato a Tangeri, in Marocco, nel 1970. Ha trascorso la sua infanzia nel distretto di Casabarata, una delle zone pi\u00f9 povere della citt\u00e0, giocando nel mercatino delle pulci del quartiere dove sua madre vendeva vestiti per bambini. Qui viene a contatto con un ambiente ricco di oggetti di consumo ormai in disuso che trovano finalmente un nuovo utilizzo, un luogo in cui immagini e suoni si fondono in un universo chiassoso, quasi soffocante. \nL'artista vede la sua infanzia a Casabarata come la sua prima vera formazione artistica e torna spesso a confrontare il mercato delle pulci in cui \u00e8 cresciuto con un museo in rovina, pieno di oggetti obsoleti, trascurati e abbandonati. Questa sua visione pu\u00f2 essere interpretata come una metafora ed \u00e8 l\u2019essenza del suo lavoro.\nL\u2019artista, consapevole di vivere in un\u2019era di consumismo, di sovrapproduzione, di grande accelerazione, dove i nuovi media e i beni di consumo dopo un breve momento di entusiastica accoglienza cadono rapidamente in disgrazia, decide di utilizzare nel suo lavoro materiali appunto ormai in disuso, quali cavi d'antenne, vecchie macchine da scrivere, fotocopiatrici xerografiche, libri religiosi o VHS. Riflettendo su questi materiali abbandonati, sul loro futuro incerto, sull'idea della morte programmata degli oggetti e sul collasso della societ\u00e0 dei consumi, considera le sue opere come dei grandi archivi mediatici e storici. \nLa sua ricerca artistica si sviluppa intorno al concetto di \"Ready Dead Media\", ovvero, sull'idea di lavorare su un'archeologia sperimentale che raccoglie i fossili dei mezzi di comunicazione culturali. Mettere in discussione la capacit\u00e0 intrinseca dei media tecnologici ha assicurato il trasferimento di conoscenze da un'epoca all'altra, da una civilt\u00e0 all'altra. Da notare una predilezione per l\u2019espressione \"dead media\", presa in prestito dallo scrittore di fantascienza Bruce Sterling, molto amato dall'artista, che indica la storia della tecnologia e la sua influenza sul nostro sviluppo e sulla nostra cultura popolare. Tra archeologia e archivio, il biografico e il sociale, le opere di mounir fatmi, giocano con i codici e i precetti della nostra societ\u00e0 sotto il prisma di tre temi principali: linguaggio, architettura e macchina.\nEducazione e Primi incontri.\nNel 1987, decide di lasciare la sua citt\u00e0 natale, Tangeri, e il suo ambiente familiare, per fuggire dal conservatorismo dell'istituzione marocchina e si trasferisce in Italia dove si iscrive alla scuola libera del nudo e dell\u2019incisione all'Accademia di Belle Arti di Roma. Entra in contatto con la cultura europea e comincia a interrogarsi sulla questione dell'identit\u00e0 individuale. La consapevolezza della separazione dal proprio ambiente familiare, il peso della propria identit\u00e0 e il continuo bisogno di spostarsi, lo spingono a esaminare in modo pi\u00f9 approfondito la sensazione di estraneit\u00e0 nei confronti del proprio contesto culturale e a riflettere sul ruolo dell'artista in una societ\u00e0 in crisi. \nNel 1989, si iscrive alla scuola di belle arti di Casablanca che decide di lasciare dopo appena tre mesi. Torna a Tangeri, dove trova un ambiente sociale limitato, sul piano materiale e culturale, e matura in lui un sentimento di rivolta. Qui, si interessa all'architettura della sua casa d'infanzia e ad alcuni elementi decorativi che lo marcheranno visibilmente: una fotografia del re Mohammed V, una calligrafia araba e una copia del Corano che da piccolo gli era proibito toccare. Entra in contatto con lo scrittore marocchino Mohamed Choukri che lo presenta all'americano Paul Bowles, il quale gli racconta del lavoro calligrafico di Brion Gysin, dei romanzi di Augusten Burroughs, Allen Ginsberg, Jack Kerouac e Jean Genet. La scoperta della letteratura della Beat Generation \u00e8 una grande fonte di ispirazione artistica e intellettuale ed \u00e8 ci\u00f2 che apre le porte al desiderio di viaggiare, di sperimentare e di correre il rischio di opporsi alla maggioranza.\nCarriera professionale.\nPrimi anni.\nNel 1990 lavora come direttore artistico in un'agenzia pubblicitaria a Casablanca. Promuovendo prodotti di consumo, sperimenta il potere retorico della pubblicit\u00e0 e l'influenza delle immagini sul pubblico di consumatori. Tutto il tempo passato nella pubblicit\u00e0 lo fa soffrire \"di una vera e propria overdose di immagini e concetti stereotipati\", che lo porta a sviluppare una consapevolezza critica nei confronti delle strategie estetiche della comunicazione e del flusso di informazioni. \nAccanto all'esperienza nella pubblicit\u00e0, continua la sua attivit\u00e0 artistica come forma di resistenza e nel 1995 realizza la sua prima serie fotografica Le Lien / The Link, dove mostra la casa di famiglia e segue il corso di un cavo d'antenna che attraversa la terrazza, il balcone e finalmente arriva alla televisione nel cuore della casa. \nNel 1993 riceve il primo premio alla 3\u00aa Biennale di pittura giovane marocchina, per la serie Fragile / Communication e in quest\u2019occasione incontra Catherine David, presidente della giuria. Alla fine dello stesso anno, dichiara simbolicamente la sua morte artistica in un'intervista al quotidiano marocchino \"L'opinion\", e cancella la serie Fragile / Communication che diventa Effacement / M\u00e9morisation.\nNel 1995 diventa noto al di fuori del Marocco grazie al suo lavoro con i video. Viene selezionato all\u2019international videokunstpreis allo ZKM3 a Karlsruhe, e riceve diverse nomination e premi per i suoi video in Francia, in Croazia e in Spagna. Il video Survival Signs, che interroga le funzioni della comunicazione e ripercorre poeticamente la storia del linguaggio attraverso epoche e culture, vince il premio per il miglior video al Festival Internazionale di Video delle Isole Canarie.\nMet\u00e0 anni '90 - anni 2000.\nNel 1997, Mounir Fatmi riscontra reazioni violente da parte della comunit\u00e0 artistica marocchina a causa del suo progetto Effacement / M\u00e9morisation che invita il pubblico ad andare a vedere le opere dipinte prima di essere cancellate e scomparire definitivamente. Un'azione percepita dal mondo dell'arte marocchino come un vero e proprio suicidio artistico. \nNel 1999 incontra il curatore Jean-Louis Froment e partecipa alla mostra \u201cL\u2019objet d\u00e9sorient\u00e9\u201d al Museo di Arti Decorative di Parigi, dove realizza la scultura Les liaisons in omaggio a Jackson Pollock utilizzando oltre cinquecento metri di cavi di antenna su pareti e pavimento. Scopre i filosofi francesi del XX secolo che avranno un'influenza duratura sul suo lavoro: Michel Foucault, Guy Debord, Claude L\u00e9vi-Strauss, Gilles Deleuze, Jacques Derrida a cui rende omaggio nel 2007 esponendo l'installazione \"J'aime l'Am\u00e9rique\" all\u2019interno dei giardini delle Tuileries a Parigi, lavoro di decostruzione dove si sforza di smantellare i concetti di identit\u00e0 e nazione.\nNel 2006 riceve la borsa di studio della Rijksakademie di Amsterdam ed espone l'installazione \"Sortir de l'histoire\" usando gli archivi delle Black Panthers e i documenti dell'FBI. \nNel 2012, l'installazione cinetica Technologia, ispirata a Marcel Duchamp e alla calligrafia araba, diventa rapidamente oggetto di controversie sulle questioni della blasfemia e della libert\u00e0 di espressione, attirando l\u2019attenzione pubblica dopo che le autorit\u00e0 intervengono per censurare il lavoro dell\u2019artista. Lo stesso anno, il video Sleep - Al Naim, in cui viene rappresentato tramite un lavoro di computer grafica lo scrittore Salman Rushdie che dorme, viene censurato in diversi paesi arabi, in Europa e nel Maghreb. Giudicato materiale troppo sensibile, subisce una grave censura anche in Francia, da parte dell'istituto del mondo arabo e dal centro d'arte Villa Tamaris. Nel 2015, per rispondere agli attacchi di censura subiti, mounir fatmi collabora alla stesura del libro \"Ceci n'est pas un blasph\u00e8me\" in collaborazione con il filosofo Ariel Kyrou.\nEsposizioni e Premi.\nA partire dal 2000, diversi curatori si interessano al suo lavoro. Tra i vari, si ricordano le collaborazioni con Simon Njami, Jean-Martin Huber, Okwui Enwezor, David Alliott, Fumio Nanjo, Jean de Loisy, Hou Hanru, Christian Bernard, Naomi Beckwith, Paul Ardenne, Pierre-Olivier Rollin.\nDal 2003, i suoi lavori vengono esposti in numerose esposizioni personali al Mamco di Ginevra, al Museo Migros di Zurigo, al Museo Picasso a Vallauris, al FRAC Alsazia a S\u00e9lestat, presso la Fondazione Collegio San Carlo a Modena, alla AK Bank Foundation ad Istanbul, al Museum Kunstpalast di D\u00fcsseldorf, al MMP + di Marrakech e al G\u00f6teborgs Konsthall in Svezia. Partecipa a numerose mostre collettive al Centre Georges Pompidou di Parigi, al Brooklyn Museum di New York, al Palais de Tokyo a Parigi, al MAXXI di Roma, al Mori Art Museum di Tokyo, al Museo di Gerusalemme, presso il Museo d'Arte Moderna di Mosca, al Mathaf a Doha, al Victoria &amp; Albert Museum di Londra, al Van Abbemuseum a Eindhoven, al ZKM a Karlsruhe e al Nasher Museum of Art a Durham.\nHa preso parte a diverse biennali, tra cui la 52 \u00b0 e la 57 \u00b0 Biennale di Venezia, l'8 \u00b0 Biennale di Sharjah, la 5 \u00b0 e 7 \u00b0 Biennale di Dakar, la 2 \u00b0 Biennale di Siviglia, la 10 \u00b0 Biennale di Lione, la 5 \u00b0 Triennale di Auckland, alle edizioni 5, 10 e 11 degli Incontri di fotografia a Bamako e la 7 \u00b0 Biennale di Shenzhen. Nel 2018, per la Triennale giapponese Echigo-Tsumari, ha ricostruito la sua casa d'infanzia nel quartiere di Casabarata.\nHa ricevuto diversi premi tra cui il premio per la Biennale del Cairo nel 2010, l'Uriot Prize di Amsterdam e il Senghor Prize alla 7 \u00b0 Biennale di Dakar nel 2006. Nel 2013 \u00e8 stato selezionato per il Jameel Prize del Victoria &amp; Albert Museum di Londra."}
{"id": "3596825", "revid": "466539", "url": "https://it.wikipedia.org/wiki?curid=3596825", "title": "La via Lattea (saggio)", "text": "La via Lattea \u00e8 un saggio pubblicato nel 2008 che vede come protagonisti il matematico Piergiorgio Odifreddi e il giornalista Sergio Valzania, oltre a contenere interventi dello storico Franco Cardini. Consiste in un confronto di opinioni fra un ateo e un credente che, partendo dalla religione, approda a vari argomenti, fra cui etica, filosofia, storia e arte nel mentre percorrono il Cammino di Santiago di Compostela."}
{"id": "3596827", "revid": "599013", "url": "https://it.wikipedia.org/wiki?curid=3596827", "title": "Poul Jensen (calciatore 1899)", "text": ""}
{"id": "3596829", "revid": "101175", "url": "https://it.wikipedia.org/wiki?curid=3596829", "title": "Suzuki GSX-R1000 K7", "text": ""}
{"id": "3596830", "revid": "709565", "url": "https://it.wikipedia.org/wiki?curid=3596830", "title": "Dinosapien", "text": "Dinosapien \u00e8 una serie televisiva britannico-canadese del 2007 andata in onda su Discovery Kids. In Italia la serie \u00e8 andata in onda su Rai Gulp dal 25 maggio 2008 e su RaiSat Smash Girls dal 1\u00ba gennaio 2009.\nLa serie \u00e8 una co-produzione tra BBC Worldwide e CCI Entertainment Ltd., in associazione con BBC Kids, Discovery Kids e CBBC.\nTrama.\nAlcuni dinosauri evoluti, sopravvissuti all'impatto del meteorite sulla Terra 65 milioni di anni fa, hanno sviluppato la capacit\u00e0 di parlare e comprendere il linguaggio degli esseri umani. La serie \u00e8 interamente ambientata al Dinosaur Adventure Camp, un campeggio a tema preistorico in un'imprecisata localit\u00e0 del Canada, dove la dott. Hillary Slayton vive con la sua figlia adolescente Lauren: il marito di Hillary, Alan, scomparve misteriosamente anni fa durante una spedizione sulle Badlands, e di conseguenza Lauren non ebbe mai l'opportunit\u00e0 di conoscere il padre. Nel corso della serie, Lauren sar\u00e0 la prima persona ad interagire con Eno, una specie di dinosauro evoluto, e far\u00e0 molte amicizie al campo prima di scoprire molto di quanto si aspetti sulla scomparsa del padre."}
{"id": "3596833", "revid": "101175", "url": "https://it.wikipedia.org/wiki?curid=3596833", "title": "Suzuki GSX-R1000 K6", "text": ""}
{"id": "3596837", "revid": "920621", "url": "https://it.wikipedia.org/wiki?curid=3596837", "title": "Graham Payn", "text": "Cominci\u00f2 la propria carriera come voce bianca prima di diventare un noto cantante ed attore.\nUna voce bianca.\nGraham Payn nacque in Sudafrica a Pietermaritzburg, il 25 aprile 1918, da genitori britannici, Francis Dawnay Payn e Sybil Graham. Venne educato in Sudafrica e, dopo il divorzio dei genitori, torn\u00f2 a Londra dove fece il suo debutto all'et\u00e0 di 13 anni recitando al London Palladium nel Peter Pan.\nNel 1931 fu scritturato come voce bianca dalla BBC accanto al cantante Derek Oldham e all'attrice Mabel Constanduros e il contratto venne rinnovato sia nel 1932 che nel 1933. Se Ernest Lough era stato nel 1927 la prima voce bianca solista ad essere conosciuta a livello internazionale grazie ad una registrazione su disco, Payn fu la prima voce bianca ad apparire in una serie di filmati sonori, realizzati della British Path\u00e9, che lo resero celebre in tutto il mondo. Nel 1932 Payn fece un'audizione con No\u00ebl Coward e Charles B. Cochran per lo spettacolo di rivista \"Words and Music\". Il brano che cant\u00f2 ed il suo numero di tip-tap gli consentirono di prodursi in altri due brani, uno in apertura ed uno al termine dello spettacolo, andando in scena per 163 sere. Dopo la chiusura della rivista, Payn ottenne un contratto per andare a cantare nei cinema del paese, ma questo venne rescisso quando improvvisamente la sua voce sub\u00ec un cambiamento. Ormai incapace di continuare a essere una voce bianca, Graham torn\u00f2 in Sudafrica con la madre e, per guadagnarsi da vivere, mise in piedi una piccola scuola ripercorrendo i passi di tip-tap che aveva precedentemente imparato con il coreografo della compagnia.\nGli anni della guerra.\nNel 1936 Payn torn\u00f2 in Inghilterra, ormai in grado di cantare come baritono leggero, e fu scritturato per programmi radiofonici e per trasmissione dell'allora nascente televisione. Nel 1939, due settimane prima dell'inizio della seconda guerra mondiale, fece il suo debutto nel West End in \"Sitting Pretty\", uno spettacolo di canti e danze di Douglas Furber, dopodich\u00e9 i teatri vennero chiusi. Allo scoppio del conflitto, Payn si arruol\u00f2 volontario, ma un'ernia lo risped\u00ec a casa dopo poche settimane.\nNel 1941-1942 apparve nello spettacolo di rivista \"Up and Doing\" insieme a Stanley Holloway, Leslie Henson, Binnie Hale e Cyril Ritchard, interpretando successivamente anche \"Fine and Dandy\", in cui cant\u00f2 alcune canzoni di No\u00ebl Coward. Una sera Coward and\u00f2 dietro le quinte per incontrare gli attori: come ricorda lo stesso Payn, quell'incontro con quell'uomo importante che non vedeva da tempo lo rendeva assai nervoso, ma Coward ebbe per gli attori solo complimenti. L'anno dopo Payn annunci\u00f2 il proprio matrimonio con Sheila Ascoli, che tuttavia non fu mai celebrato. Nei due anni successivi lavor\u00f2 in \"The Lilac Domino\" e nella versione di Alice nel paese delle meraviglie scritta da Clemence Dane e Richard Addinsel, nel ruolo della Falsa Tartaruga. Nel 1945, mentre stava lavorando in \"The Gaieties\" di Leslie Henson, No\u00ebl Coward and\u00f2 da lui offrendogli un ruolo nella rivista \"Sigh no More\". Secondo le parole di Payn, quell'incontro segn\u00f2 l'inizio della sua relazione professionale e personale con Coward, che sarebbe durata per tutta la vita.\nIl legame personale e professionale con No\u00ebl Coward.\nCoward si impegn\u00f2 costantemente per promuovere la carriera del proprio compagno, tanto che arriv\u00f2 a sopravvalutarlo ampiamente. Nelle sue interpretazioni Payn riceveva critiche favorevoli, ma sembrava mancare dello spirito di iniziativa che era necessario per divenire una star, come egli stesso riconobbe. Anche Coward se ne rese conto e scrisse \"\u00abEgli \u00e8, temo, un uomo che ha bisogno di un traino. So che la sua carriera teatrale non \u00e8 stata brillante, ma vi sono altre imprese da perseguire. Lui dorme e dorme ed i giorni passano. Io lo amo caramente e per sempre, ma questa sua mancanza di iniziativa in ogni ambito \u00e8 un cattivo auspicio per il futuro. Io intendo, e ne sono felice, vegliare su di lui per il resto della vita, ma deve fare qualcosa\u00bb\".\nIl 1951 vide Payn recitare al Lyric Theatre di Hammersmith nello spettacolo \" The Lyric Revue\" che raccoglieva il contributo di molti autori; oltre a Coward, vi parteciparono infatti anche Michael Flanders, Donald Swann e Cole Lesley. Lo spettacolo ebbe un buon successo e venne spostato al Teatro del West End, mentre l'anno seguente ne venne fatta una rivisitazione, intitolata \"The Globe Revue\", che ebbe sei mesi di repliche. La prima commedia americana di Payn fu \"Tonight at 8:30\", scritta da Coward, in cui recit\u00f2 con Gertrude Lawrence, spettacolo che ebbe successo ovunque, ma non a Broadway. Tornato a Londra, recit\u00f2 in altri lavori del suo compagno, \"Pacific 1860\", \"Ace of Clubs\", \"After the Ball\", \"Waiting in the Wings\". Bench\u00e9 le prestazioni di Payn fossero accolte con favore, gli spettacoli in s\u00e9 non furono un successo. Nel 1960 ebbe un ruolo da protagonista ne \"Il divo Garry\", un'altra opera di Coward.\nNel 1949 Payn cominci\u00f2 a lavorare saltuariamente anche nel cinema, debuttando nel film \"Boys in Brown\", un dramma carcerario con Dirk Bogarde e Richard Attenborough, mentre fu accanto a Coward in \"Lo spirito, la carne, il cuore\" (1950) e in \"Un colpo all'italiana\" (1969), nel quale Coward interpret\u00f2 il ruolo della mente criminale e Payn quello del suo ossequioso assistente.\nNel 1973 Coward mor\u00ec e Payn lasci\u00f2 le scene per occuparsi con grande dedizione ed impegno della Coward Estate. Il commediografo Philip Hoare scrisse che \"\u00abGraham ha sconfessato la concezione che No\u00ebl aveva di lui, quella di un illetterato, piccolo sciocco, sia nell'amministrazione della Coward Estate, sia con la pubblicazione delle proprie memorie. Egli era un uomo generoso e semplice, e mancher\u00e0 a molti amici\u00bb\".\nNel 1988 Payn don\u00f2 la \"Firefly Estate\", che era stata propriet\u00e0 sua e del compagno, al Jamaica National Heritage Trust, poich\u00e9 da quando era rimasto solo non riusciva pi\u00f9 ad andarci.\nSi ritir\u00f2 quindi nella casa che aveva condiviso con Coward in Svizzera, dove mor\u00ec il 4 novembre del 2005."}
{"id": "3596840", "revid": "1543377", "url": "https://it.wikipedia.org/wiki?curid=3596840", "title": "Hassan Darsi", "text": "Biografia.\nDopo 7 anni di studi artistici presso la Scuola di Visual Arts e Visual Mons in Belgio, \u00e8 tornato in Marocco nel 1989 dove attualmente vive e lavora.\nNel 1995 ha fondato il progetto la Source du Lion a Casablanca, che organizza eventi di arte contemporanea.\nIl lavoro artistico di Hassan Darsi \u00e8 fortemente influenzato dalle sue esperienze, la sua vita quotidiana, il suo ambiente. Le sue opere sono aperte alle letture ambivalenti e si sforzano di rivelare situazioni di conflitto in senso figurato.\nHassan Darsi ha partecipato a numerose mostre internazionali nei centri d'arte, musei e biennali: Senegal, Sudafrica, Libano, Spagna, Francia, Germania, Stati Uniti, Cecoslovacchia, Paesi Bassi, Belgio, Marocco. Le sue opere sono presenti in collezioni pubbliche e private in Marocco e all'estero, ad esempio nel Museo di Arte Contemporanea di Anversa, Galleria MC2A a Bordeaux, Artoth\u00e8que di Schiedam nei Paesi Bassi, Ministero delle Finanze in Marocco.\nHassan Darsi ha presentato i suoi progetti in varie tavole rotonde e conferenze in tutto il mondo.\nEsposizioni.\n2009\n2008\n2007\n2006\n2000\nBibliografia.\n\"Imagined Museums: Art and Modernity in Postcolonial Morocco\" di Katarzyna Pieprzak Univ Of Minnesota Press (February 12, 2010), 280 pages, Lingua Inglese ISBN 0816665184"}
{"id": "3596842", "revid": "74801", "url": "https://it.wikipedia.org/wiki?curid=3596842", "title": "Tom McGrath", "text": "Biografia.\nTom McGrath era nato a Rutherglen, piccolo centro di circa abitanti, che nel 1975 \u00e8 stata assorbita da Glasgow, diventando parte dell'area amministrativa della Scozia detta South Lanarkshire.\nLa sua era una famiglia operaia cattolica di origini italiane. Il padre era elettricista e la madre casalinga.\nConobbe la futura moglie, Maureen Herron, nel 1962. Lei studiava alla \"Glasgow School of Art\", mentre Tom era studente del \"Commercial College\". L'anno successivo si sposarono e si trasferirono a Bermondsey, un sobborgo a sud-est di Londra. Dalla loro unione nasceranno quattro figlie.\nDurante la met\u00e0 degli anni 1960 fece parte della emergente cultura underground nel Regno Unito, partecipando al \"Project Sigma\" di Alexander Trocchi. Divenne anche amico di un altro anticonformista di Glasgow, lo psichiatra Ronald Laing.\nPer due anni collabor\u00f2 alla rivista \"Peace News\" (a partire dalla primavera del 1964) e fu tra i fondatori, nel 1966, del periodico underground \"International Times\".\nNel 1968 McGrath si laure\u00f2 presso l'Universit\u00e0 di Glasgow in \"English &amp; Drama\".\nDurante i primi anni 1970 lavor\u00f2 con Billy Connolly al \"The Great Northern Welly Boot-Show\".\nDal 1974 al 1977 \u00e8 stato direttore artistico del \"Third Eye Centre\" (nome ispirato da Sri Chinmoy), un centro culturale che aveva sede al 350 di Sauchiehall Street, strada al centro di Glasgow. Dal 1992 \u00e8 sede del \"Centre for Contemporary Arts\", galleria d'arte, spazio teatrale, caff\u00e8 e cinema.\nDurante questo periodo scrisse il suo primo lavoro teatrale \"Laurel and Hardy\" (1976), una rivisitazione dei due celebri comici Stanlio &amp; Ollio. L'opera, rappresentata al \"Traverse Theatre\" di Edimburgo, ebbe un buon successo e gi\u00e0 nello stesso anno venne riproposta a Londra.\nNel 1977 conobbe Jimmy Boyle.\nBoyle era un carcerato, riconosciuto colpevole di omicidio e condannato all'ergastolo, venendo imprigionato nella \"HM Prison Barlinnie\", un carcere situato nei sobborghi della citt\u00e0 scozzese di Riddrie. In prigione seppe per\u00f2 riscattarsi, diventando scrittore e scultore, e ritornando cittadino libero. L'opera teatrale \"The Hardman\" (1977) nacque dalla collaborazione di Boyle e McGrath.\nNel 1978 fu cofondatore, con Joe Gerber e Tom Laurie del \"Glasgow Theatre Club\".\nIl teatro ebbe la prima sede nella zona di Glasgow detta Gorbals, a sud del fiume Clyde. Verr\u00e0 poi trasferito e inaugurato come \"Tron Theatre\" nel 1981.\nLavor\u00f2 poi come direttore letterario associato allo \"Scottish Arts Council\" con sede al \"Royal Lyceum Theatre\" di Edimburgo. La sua collaboratrice Ella Wildridge diventer\u00e0 la sua compagna nei suoi ultimi venti anni.\n\"The Innocent\", lavoro autobiografico di McGrath del 1979 racconta del suo uso di droga e della sua tossicodipendenza durata due anni (durante gli anni 1960). L'opera teatrale fu allestita da Howard Davies della \"Royal Shakespeare Company\".\nNel 1986 scrisse la sceneggiatura per un cortometraggio commissionato dal COSLA (\"Convention of Scottish Local Authorities\") e prodotto da Glasgow Film e da Video Workshop. Il film fu scritto come un dramma/commedia e portato in tour in Scozia dopo essere stato rappresentato al Festival di Edimburgo.\n\u00c8 del 1993 la sua opera \"Buchanan\", narrazione della vita del pugile Ken Buchanan.\nTom McGrath \u00e8 morto di tumore al fegato a Kingskettle, a 68 anni. Gli sopravvissero Ella Wildridge e tre delle quattro figlie avute dalla moglie Maureen (Julie, Sonia e Alice), e cinque nipoti."}
{"id": "3596851", "revid": "123974380", "url": "https://it.wikipedia.org/wiki?curid=3596851", "title": "Alex Renfroe", "text": "Carriera.\nInizia la carriera al college giocando anche il torneo NCAA con i Belmont Bruins, di cui \u00e8 stato anche il capitano e miglior giocatore nell'ultima stagione. Nel 2009-10 si trasferisce in Europa al VEF Riga, dove diventa MVP della Lega Baltica. La stagione successiva firma in Croazia per il Basket Zagabria, dove gioca la Lega Adriatica e l'EuroChallenge. \nNel 2011-12 gioca in Italia per il Basket Brindisi nel campionato di Legadue dove riesce a conquistare la promozione in Serie A dopo 10 gare di play-off.\nIl 24 settembre 2012 si trasferisce in Spagna al CB Valladolid.\nL'11 maggio 2018 viene ingaggiato dalla Societ\u00e0 Sportiva Felice Scandone, venendo tesserato per i play-off."}
{"id": "3596853", "revid": "1719883", "url": "https://it.wikipedia.org/wiki?curid=3596853", "title": "Autoritratto entro uno specchio convesso", "text": "L'Autoritratto entro uno specchio convesso \u00e8 un dipinto a olio su tavola convessa (diametro 24,4\u00a0cm) del Parmigianino, databile al 1524 circa e conservato nel Kunsthistorisches Museum di Vienna.\nStoria.\nL'opera \u00e8 citata ampiamente da Vasari che la ricord\u00f2 tra i dipinti di piccolo formato che l'artista prepar\u00f2 per portare con s\u00e9 a Roma, nel viaggio del 1525. In particolare l'autoritratto doveva essere un biglietto da visita delle capacit\u00e0 virtuose dell'artista, come lo stesso Vasari scrisse affinch\u00e9 \u00abgli facesse entratura ... agli artefici di professione\u00bb, dilungandosi a ricordare la genesi, la qualit\u00e0 e l'apprezzamento dell'opera: \u00abper investigare le sottigliezze dell'arte, si mise un giorno a ritrarre se stesso, guardandosi in uno specchio da barbieri, di que' mezzo tondi. Nel che fare, vedendo quelle bizzarrie che fa la ritondit\u00e0 dello specchio, nel girare che fanno le travi de' palchi, che torcono e le porte e tutti gl'edifizi che sfuggono stranamente, gli venne voglia di contrafare per suo capriccio ogni cosa. Laonde, fatta fare una palla di legno al tornio, e quella divisa per farla mezza tonda e di grandezza simile allo specchio, in quella si mise con grande arte a contrafare tutto quello che vedeva nello specchio e particolarmente se stesso tanto simile al naturale, che non si potrebbero stimare, n\u00e9 credere. E perch\u00e9 tutte le cose che s'appressano allo specchio crescono, e quelle che si allontanano diminuiscono, vi fece una mano che disegnava un poco grande, come mostrava lo specchio, tanto bella che pareva verissima; e perch\u00e9 Francesco era di bellissima aria et aveva il volto e l'aspetto grazioso molto e pi\u00f9 tosto d'Angelo che d'uomo, pareva la sua effigie in quella palla una cosa divina. Anzi gli successe cos\u00ec felicemente tutta quell'opera, che il vero non istava altrimenti che il dipinto, essendo in quella il lustro del vetro, ogni segno di riflessione, l'ombre et i lumi s\u00ec propri e veri, che pi\u00f9 non si sarebbe potuto sperare da umano ingegno\u00bb.\nL'opera venne donata a papa Clemente VII e in seguito fu regalata a Pietro Aretino, nella cui casa la vide, da bambino, Vasari stesso. Pass\u00f2 poi allo scultore vicentino Valerio Belli e, dopo la sua morte nel 1546, al di lui figlio Elio. Tramite l'intermediazione di Andrea Palladio, l'autoritratto - all'epoca gi\u00e0 famoso - pass\u00f2 nel 1560 a Venezia, allo scultore Alessandro Vittoria, che lo destin\u00f2 in eredit\u00e0 all'imperatore Rodolfo II. Arrivato a Praga nel 1608, venne poi trasferito nelle raccolte imperiali di Vienna, dove venne esposto nella Schatzkammer con attribuzione al Correggio. Dal 1777 si trova nel museo viennese.\nDescrizione e stile.\nLa tavola mostra appunto il giovane artista che ritrae il suo volto al centro di una stanza distorta dalla visione dello specchio convesso, con in primo piano una mano appoggiata sul ripiano dove sta lo specchio, che diventa oblunga e deforme, ma finissima nella stesura pittorica. \nSi tratta della mano destra (va considerato infatti che si tratta di uno specchio), con la sinistra che \u00e8 fuori dal campo visivo, impegnata probabilmente a dipingere. \nUn anellino d'oro \u00e8 infilato al mignolo e la manica plissettata \u00e8 dipinta con veloci e sicure pennellate di bianco. Curioso \u00e8 anche l'abito, rappresentato a grandi linee con pennellate veloci e sicure, una pelliccia da inverno padano, dalla quale sbuca il polsino a sbuffo della camicia bianca di batista. I capelli sono curati, a caschetto, il volto da adolescente (aveva ventun'anni), di angelica bellezza, come scrisse Vasari.\nLa stanza mostra se non la ricchezza almeno l'agiatezza della famiglia: un soffitto a cassettoni e una finestra \"impannata\", cio\u00e8 copribile per tre quarti da un panno per proteggere dal freddo e filtrare la luce come si addiceva a uno studio di pittori. Non si vedono mobili, sintomo di una certa austerit\u00e0.\nNegli studi sul manierismo, l\"Autoritratto entro uno specchio convesso\" \u00e8 diventato una sorta di emblema di quel periodo dell'arte, grazie alla presenza della visione anamorfica. Varie letture, talvolta bizzarre, sono state proposte sulla scia della sua fama e in base alla conoscenza dell'interesse dell'artista per l'alchimia. In particolare Fagiolo dell'Arco vi vedeva una rappresentazione dell'opus alchemico (1969-1970), con la rotondit\u00e0 della tavola che corrisponderebbe alla \"prima materia\", lo specchio allo sperimentalismo alchemico, e l'espressione alla malinconia, tipica qualit\u00e0 del carattere dell'alchimista. Freedman (1986) e Boehm (1986) vi lessero un ritratto dell'animo interiore. Oggi queste interpretazioni sono considerate in genere troppo sottili, confermando piuttosto la giustificazione vasariana dello sfoggio virtuoso per l'\"entratura\" nella competitiva corte pontificia."}
{"id": "3596861", "revid": "107506555", "url": "https://it.wikipedia.org/wiki?curid=3596861", "title": "Our Friends in the North", "text": "Our Friends in the North \u00e8 una fiction britannica, prodotta dalla BBC e originariamente trasmessa in nove puntate su BBC Two all'inizio del 1996. Racconta la storia di quattro amici nella citt\u00e0 di Newcastle upon Tyne nel Nord Est dell'Inghilterra dall'altro ha messo in reali eventi politici e sociali il Newcastle e la Gran Bretagna nel suo complesso durante l'era rappresentata, tra cui le elezioni generali, la polizia e la corruzione del governo locale, lo sciopero dei minatori nel Regno Unito e la grande tempesta del 1987. \nLa serie \u00e8 comunemente considerata una dei pi\u00f9 riusciti drammi televisivi della BBC degli anni novanta, scritto da The Daily Telegraph come \"Una produzione in cui tutti hanno lavorato per servire la visione dello scrittore\". In un sondaggio di professionisti nel settore dalla British Film Institute nel 2000, era al 25\u00ba posto in una lista dei 100 migliori programmi televisivi britannici del XX secolo.\nTrama.\nCiascuno dei nove episodi della serie si svolge durante l'anno per il quale prende il nome, 1964, 1966, 1967, 1970, 1974, 1979, 1984, 1987 e 1995. Gli episodi seguono i quattro personaggi principali e come cambia la loro vita, e le carriere e le relazioni sullo sfondo degli avvenimenti politici e sociali del Regno Unito al momento.\nI quattro amici sono Domenico 'Nicky' Hutchinson (interpretato da Christopher Eccleston), Maria Soulsby (Gina McKee), George 'Geordie' Peacock (Daniel Craig) e Terry 'Tosker' Cox (Mark Strong). La serie inizia nel 1964 con il ritorno di Nicky da un periodo di lavoro con i diritti civili in movimento nel sud degli Stati Uniti. Geordie spera di formare un pop di gruppo con il suo compagno di Tosker.\nTuttavia, Nicky \u00e8 convinto di mollare il lavoro per corrompere il politico locale Austin Donohue (Alun Armstrong), influenzato dall'idealismo apparente di Donohue e il desiderio di cambiare Newcastle per il meglio. Questo \u00e8 molto fastidioso per il sindacalista padre Felix (Peter Vaughan), che non vuole sprecare il figlio per l'opportunit\u00e0 di migliorarlo. Nicky termina il rapporto con Maria quando dorme con Tosker e rimane incinta, poi si sposano, il che significa che va anche fuori dell'universit\u00e0. In fuga dalla ragazza incinta Geordie parte per Londra, dove cade nella squallida malavita barone con Benny Barrett (Malcolm McDowell).\nGeordie \u00e8 inizialmente di successo come impiegato da Barrett nel suo Soho discoteche e sexy shop. Nicky, nel frattempo, si rende conto dell'entit\u00e0 dei rapporti corrotti di Donohue con l'imprenditore edile John Edwards (Geoffrey Hutchings) e si dimette con disgusto.\nDai primi anni settanta, la polizia ha usato la mano pesante nell'attivit\u00e0 di Barrett, e la loro corruzione, ma non prima che Barrett abbia ingannato Geordie, mandandolo in prigione come ritorsione per un affare. Nel 1979, Nicky \u00e8 tornato alla politica tradizionale e si erge come un membro del Parlamento nelle elezioni politiche per il Partito laburista, ma viene sconfitto dal partito conservatore candidato (Saskia Wickham) dopo una campagna diffamatoria. Geordie riparte poco prima delle elezioni, per non essere visto di nuovo nella serie fino al 1987."}
{"id": "3596866", "revid": "2051852", "url": "https://it.wikipedia.org/wiki?curid=3596866", "title": "M\u00e9lanie Henique", "text": "Apertamente lesbica, nel 2015 \u00e8 stata vittima di un violento attacco omofobo. Un gruppo di ragazzi la ha insultata ed aggredita fisicamente mentre era con alcune sue amiche nei pressi di un locale ad Amiens. Le percosse le hanno causato delle lesioni ed in particolare la frattura del setto nasale che le ha comportato la necessit\u00e0 di essere operata ed interrompere gli allenamenti.\nPrimati personali.\nI suoi primati personali in vasca da 50 metri sono:\nI suoi primati personali in vasca da 25 metri sono:"}
{"id": "3596869", "revid": "287204", "url": "https://it.wikipedia.org/wiki?curid=3596869", "title": "Melanie Henique", "text": ""}
{"id": "3596875", "revid": "154893", "url": "https://it.wikipedia.org/wiki?curid=3596875", "title": "Impatto cosmico", "text": ""}
{"id": "3596883", "revid": "767487", "url": "https://it.wikipedia.org/wiki?curid=3596883", "title": "Asylum (film 1997)", "text": "Asylum \u00e8 un film del 1997 diretto da James Seale.\nInterpretato da Robert Patrick, Malcolm McDowell, Sarah Douglas, Debra Wilson, Henry Gibson e Jason Schombing, venne trasmesso in anteprima su HBO il 6 maggio 1997.\nTrama.\nNicholas Tordone \u00e8 un investigatore privato traumatizzato dal suicidio di suo padre che va sotto copertura in un istituto mentale per scoprire le reali cause della morte del genitore."}
{"id": "3596887", "revid": "59976", "url": "https://it.wikipedia.org/wiki?curid=3596887", "title": "VINCI", "text": ""}
{"id": "3596889", "revid": "59976", "url": "https://it.wikipedia.org/wiki?curid=3596889", "title": "Dow Jones EURO STOXX 50", "text": ""}
{"id": "3596891", "revid": "1543377", "url": "https://it.wikipedia.org/wiki?curid=3596891", "title": "Vaidas Slavickas", "text": "Carriera.\nClub.\nEsordisce nella massima serie lituana, con la maglia del FK S\u016bduva, nel 2005, con la quale conquista per due volte la Coppa di Lituania e per una la Supercoppa di Lituania.\nEsordisce nelle competizione europee nella vecchia Coppa UEFA 2007-2008 e nel 2012, grazie al piazzamento al secondo posto in campionato della sua squadra, esordisce in Europa League (edizione 2012/2013), con quattro presenze.\nNel gennaio del 2013 viene acquistato dal FK Ekranas\nNazionale.\nViene convocato nella nazionale maggiore nel Gruppo 7 valido per le qualificazioni del Campionato mondiale di calcio 2010 senza scendere per\u00f2 in capo, l'esordio arriva in un'amichevole il 22 novembre 2008.\nViene nuovamente convocato nella prima partita delle qualificazioni al campionato mondiale 2014."}
{"id": "3596893", "revid": "767487", "url": "https://it.wikipedia.org/wiki?curid=3596893", "title": "Il maggiore Barbara", "text": "Il maggiore Barbara \u00e8 un film del 1941 diretto da Gabriel Pascal, adattamento della commedia omonima di George Bernard Shaw. La pellicola segna il debutto ufficiale di Deborah Kerr.\nTrama.\nBarbara \u00e8 la giovane figlia di un ricco industriale, proprietario di una fabbrica di cannoni, che si \u00e8 arruolata nell'Esercito della Salvezza e l\u00ec ha raggiunto il grado di maggiore profondendo grande impegno nella propria missione. Un giorno, un giovane professore di greco di nome Adolphus la sente parlare e finge di essersi convertito alla causa e si arruola anch'egli. Intanto il padre di Barbara \u00e8 preoccupato per quella che vede come una forma di fanatismo e cerca un modo per riportarla in seno alla famiglia. Poich\u00e9 l'Esercito versa in gravi difficolt\u00e0 questi propone alla figlia di accettare una donazione, ma essa rifiuta sdegnata giudicandoli soldi impuri, il suo comandante per\u00f2 non \u00e8 dello stesso avviso e accetta il denaro proveniente da fabbricanti di alcolici e armi.\nIndignata Barbara lascia l'esercito, e Adolfo, bisognoso di lavoro, finisce a lavorare proprio nella fabbrica del padre di lei. Insieme i due giovani ripartiranno da l\u00ec con la loro battaglia contro il male."}
{"id": "3596897", "revid": "1543377", "url": "https://it.wikipedia.org/wiki?curid=3596897", "title": "Citt\u00e0 di Jesi", "text": "Il Citt\u00e0 di Jesi \u00e8 stato un dirigibile che ha partecipato alla prima guerra mondiale nelle file della Regia Marina. Suo comandante in guerra fu il futuro ammiraglio Bruno Brivonesi.\nStoria del progetto.\nDopo aver partecipato alla realizzazione insieme a Gaetano Arturo Crocco dei primi dirigibili militari italiani, realizzati presso lo stabilimento di Vigna di Valle, sul lago di Bracciano l'ingegner Rodolfo Verduzio, capitano del Genio militare del Regio Esercito, elabor\u00f2 il progetto di un nuovo dirigibile pi\u00f9 grande, denominato \u201cV\u201d (Veloce).\nL'aeronave venne costruita presso lo Stabilimento Costruzioni Aeronautiche di Vigna di Valle tra il 1913 ed il 1914, per conto della Regia Marina, mentre le parti metalliche vennero realizzate dalla ditta Savigliano. Il V 1, denominato successivamente \"Citt\u00e0 di Jesi\", era per molti aspetti un mezzo innovativo nell'ambito della progettazione dei dirigibili italiani.\nTecnica.\nSi trattava di un dirigibile semirigido, con struttura in duralluminio, ricoperto in stoffa di cotone impermeabile, dotato di una lunghezza di 90 metri, un diametro di 19 ed un volume di 14.650 metri cubi. La propulsione era affidata a quattro motori Maybach-Itala D.1 a benzina, che sviluppavano ognuno la potenza complessiva di 180 CV, azionanti due eliche. Tali propulsori gli consentivano di raggiungere la considerevole velocit\u00e0 di 90\u00a0km/h (50 nodi).\nParticolarmente progettata era l'aerodinamica dell'involucro, con particolare attenzione alla navicella del dirigibile, posizionata non appesa ma a contatto con la trave reticolare di carena, in modo da consentire all'equipaggio di accedere direttamente all'interno della stessa e dell'involucro. Un sistema di diaframmi longitudinali contribuivano a mantenere l'involucro fusiforme ed a sostenere la trave. La prua era particolarmente robusta per consentire all'involucro di resistere alla pressione dovuta alla maggiore velocit\u00e0.\nImpiego operativo.\nNell'ottobre 1913, mentre il dirigibile era ancora in allestimento, venne nominato suo comandante il capo del reparto aeronautico della Regia Marina, capitano di fregata Guido Scelsi, mentre fu destinato al ruolo di comandante in seconda il tenente di vascello Bruno Brivonesi. Le prove di collaudo si svolsero dapprima a Vigna di Valle e poi all'aeroporto di Ferrara-San Luca.\nQualche volo privo di contatti con il nemico mise in evidenza che il dirigibile soffriva di alcuni problemi, specie nel raffreddamento dei motori, per risolvere i quali il suo progettista, ingegner Verduzio, venne mandato a Ferrara dove rest\u00f2 per qualche settimana sino a fine luglio, quando, dopo qualche volo di collaudo, si giudic\u00f2 che i problemi fossero risolti e che il \"Citt\u00e0 di Jesi\" fosse ormai pronto ad operare. Per questo motivo al comandante Brivonesi fu ordinato di effettuare quanto prima \u2013 quando cio\u00e8 le condizioni meteo lo avrebbero permesso \u2013 un'incursione aerea contro Pola, principale base della Marina imperiale austro-ungarica. Dopo essersi informato circa la situazione a Pola dal comandante del dirigibile \"P 4\", che aveva gi\u00e0 svolto due attacchi ai danni di tale base, Brivonesi stabil\u00ec di attaccare nella notte tra il 4 ed il 5 agosto 1915.\nCausa tuttavia un forte temporale sviluppatosi su Ferrara nel pomeriggio del 4 agosto, la missione venne rimandata di un giorno. Il 5, di sera, le condizioni meteo vennero ritenute buone, pertanto ci si prepar\u00f2 alla missione: per alleggerire l'aeronave vennero rimosse le due mitragliere in dotazione, sostituite con pistole e fucili, ed uno dei motori. Alle nove di sera del 5 agosto (od un'ora prima) il \"Citt\u00e0 di Jesi\" lasci\u00f2 i piloni d'ormeggio e fece rotta verso l'Adriatico, con un carico di 20 bombe dirompenti da 25\u00a0kg e cinque incendiarie da 5\u00a0kg da sganciare sull'Arsenale di Pola, oltre ad una scorta di carburante per otto ore di volo. L'equipaggio era formato da sette uomini: il comandante Brivonesi, i tenenti di vascello Giacinto Valerio (comandante in seconda), Raffaele De Courten e Ugo Rossigni (allievi piloti), il secondo capo nocchiere Ettore Satta (timoniere), il silurista Arnolfo Lami (aiuto motorista) ed un motorista civile, Giovanni Sanfedele.\nQuando il dirigibile giunse in vista delle coste dell'Istria si inizi\u00f2 a sganciare la zavorra liquida e solida, in modo da salire di quota, ed alle 23.40, con Pola ormai visibile e l'aeronave a 2500 metri di quota, il comandante Brivonesi ordin\u00f2 il posto di combattimento e prese il controllo dei timoni di direzione. Quando il \"Citt\u00e0 di Jesi\", salito ancora fino a 2700 metri, si venne a trovare ormai vicinissimo alla costa, un proiettore lo illumin\u00f2 da prua a poppa e poi lo inquadr\u00f2 stabilmente, scatenando l'accensione di numerosi altri proiettori, i cui fasci si concentrarono sull'aeronave, e l'apertura del fuoco contraereo. Il comandante Brivonesi decise di proseguire perch\u00e9 riteneva la quota a cui si trovava il dirigibile tale da porlo pressoch\u00e9 fuori tiro, ma l'intensit\u00e0 dei fasci di luce dei proiettori era tale da rendere impossibile identificare gli obiettivi sul terreno: pertanto, una volta giunto con sicurezza sulla verticale della terraferma, e valutando la notevole estensione degli obiettivi militari, ordin\u00f2 l'immediato sgancio di tutte le bombe. Dopo aver sganciato gli ordigni, il dirigibile inizi\u00f2 ad accostare verso sinistra per raggiungere il mare aperto, ma nel corso della virata venne colpito a poppa dalla contraerea: i compartimenti poppieri dell'involucro iniziarono a perdere rapidamente idrogeno, provocando l'inclinazione, l'appoppamento e la perdita di controllo dell'aeronave, che sal\u00ec sino a 3000 metri e poi inizi\u00f2 a perdere quota sempre pi\u00f9 in fretta, nonostante le manovre dell'equipaggio, che mise i timoni a salire. Mentre precipitava il dirigibile persisteva inoltre nell'accostata a sinistra, essendo rimasti i timoni verticali in quella posizione. Il comandante Brivonesi, constatato che la discesa era inarrestabile \u2013 essendo ormai i compartimenti poppieri in via di rapido svuotamento \u2013, cerc\u00f2 quanto meno di rallentarla, facendo gettare fuori bordo cavi, bussola, \u00e0ncora, armi e munizioni, tutta la riserva di carburante e quella di acqua del serbatoio ausiliario di prua, e spegnendo tutti i motori (per evitare che la zona poppiera dell'involucro, afflosciandosi, finisse sulle eliche in movimento). Mentre il dirigibile precipitava verso il mare, tutto l'equipaggio si rifugi\u00f2 in un locale ricavato nella travatura metallica; poco dopo il \"Citt\u00e0 di Jesi\" fin\u00ec in acqua nelle acque antistanti porticciolo istriano di Veruda. La navicella and\u00f2 distrutta nell'impatto, mentre l'involucro poppiero si afflosci\u00f2, completamente deformato, sulla superficie; l'involucro prodiero, ancora pieno di gas, conserv\u00f2 almeno in parte la propria forma, restando impennato verso il cielo. Il comandante Brivonesi, poco dopo l'impatto, and\u00f2 a prelevare la bandiera di combattimento per evitarne la cattura, mentre si rese evidente l'inattuabilit\u00e0 dell'allagamento ed autoaffondamento dell'aeronave, in tali condizioni. Poco dopo la travatura cedette buttando in mare i sette uomini \u2013 tutti illesi \u2013, che vennero poi recuperati e fatti prigionieri da un'imbarcazione austroungarica.\nLa carcassa del \"Citt\u00e0 di Jesi\", trainata entro il porto di Veruda per essere studiata dai militari austro-ungarici, venne successivamente smantellata."}
{"id": "3596898", "revid": "1149807", "url": "https://it.wikipedia.org/wiki?curid=3596898", "title": "La forza dell'amore (telenovela)", "text": "La forza dell'amore (\"Nano\") \u00e8 una telenovela argentina, trasmessa in patria nel 1994 su Canal 13, e in Italia tra il dicembre 1995 e luglio 1996 su Rete 4 e successivamente ripresa da Lady Channel e dalla rete locale Antenna Sicilia. I protagonisti sono Gustavo Berm\u00fadez nel ruolo di Manuel e Araceli Gonzalez all'epoca al suo primo ruolo da protagonista, nei panni della ragazza sordomuta Azzurra. Per questo personaggio Araceli Gonzalez ottenne nel 1994 il premio Mart\u00edn Fierro come \"attrice rivelazione dell'anno\". \nNel 2009 \u00e8 stata ritrasmessa da Lady Channel. \nAttualmente, dall'8 giugno 2020, viene ritrasmessa sul canale tematico Donna TV.\nTrama.\nLa protagonista \u00e8 Azzurra, divenuta sordomuta 15 anni prima, in seguito al trauma di aver assistito all'omicidio dei suoi genitori. Scappata viene accolta da Dora, che gestisce una scuola per sordomuti, e la cresce come una figlia qui stringe un solido legame con l'insegnante Fiorella.\nManuel Spada \u00e8 un ecologista proprietario di un parco acquatico e addestratore di orche; orfano di madre, morta alla sua nascita, \u00e8 stato cresciuto da suo padre Aldo e dalla sua seconda moglie, Letizia, appartenente ad una ricca famiglia di imprenditori, i Del Maniero Lopez, insieme ai quali sono vissuti.\nQuando Manuel incontra Azzurra riconosce in lei la fanciulla di cui si era innamorato nella sua adolescenza e che poi era scomparsa e scopre inoltre di esserne ancora innamorato, sebbene sia sposato con Rossella, figlia di un socio di suo padre. Manuel non ha conosciuto l'amore con Rossella, donna instabile che presenta evidenti squilibri mentali, ma ci riuscir\u00e0 con Azzurra, tutto diventa pi\u00f9 difficile quando scopre che la ragazza \u00e8 sordomuta. \nDopo molte peripezie Manuel e Azzurra riusciranno a coronare il loro sogno d'amore: avranno una bambina e si sposeranno; scopriranno inoltre che a compiere l'omicidio dei genitori di Azzurra era stato il padre di Manuel, Aldo."}
{"id": "3596899", "revid": "932277", "url": "https://it.wikipedia.org/wiki?curid=3596899", "title": "Principisti e madamisti", "text": "I principisti e\" i \"madamisti furono le due fazioni che si contesero il potere sul ducato di Savoia dopo la morte del duca Vittorio Amedeo I nel 1637, durante la guerra dei trent'anni, che coinvolse il ducato nelle ostilit\u00e0 tra Francia e Spagna. La contesa, di origine squisitamente familiare, prese il nome di guerra civile piemontese.\nI madamisti, filo-francesi, appoggiavano la vedova del duca, la \"madama reale\" Maria Cristina, sorella del re di Francia Luigi XIII e reggente del ducato per i figli, prima Francesco Giacinto (fino alla sua morte nel 1638) e poi Carlo Emanuele II. I principisti, filo-spagnoli, appoggiavano invece i fratelli del duca defunto, Tommaso di Savoia, principe di Carignano, e il cardinale Maurizio, che parteggiavano per la Spagna e si opponevano alla reggenza della cognata."}
{"id": "3596903", "revid": "205250", "url": "https://it.wikipedia.org/wiki?curid=3596903", "title": "Pietro Mezzaroma", "text": "Biografia.\nFondatore di Mezzaroma costruzioni, fa parte di un'importante famiglia di imprenditori edili romani, cos\u00ec come il fratello Gianni (che lavora in proprio insieme ai figli Marco e Cristina Mezzaroma, moglie di Claudio Lotito), e ai propri figli (tra cui l'ex presidente del Massimo Mezzaroma).\nFiglio di un falegname, Amerigo, lavora insieme ai fratelli con il padre nella falegnameria di famiglia. Alla fine degli anni cinquanta, a seguito del \"boom edilizio\", si ampliarono costruendo le prime case a Ostia. In trent'anni i Mezzaroma hanno comprato e venduto terreni in mezza citt\u00e0 e costruito interi quartieri: Cinecitt\u00e0, Tor Bella Monaca, San Basilio, Torrino, Dragoncello e la parte nuova dell'Eur.\n\u00c8 stato, insieme ai fratelli Gianni e Roberto Mezzaroma, a capo della Impreme, che nel 1996 fall\u00ec, creando uno \"strappo\" insanabile tra lui e il fratello Gianni (il quale usc\u00ec dall'azienda per poi mettersi in proprio, creando il Gruppo Mezzaroma Costruzioni). In precedenza, Pietro Mezzaroma, nel maggio del 1993, rilev\u00f2 la Roma con Franco Sensi da Giuseppe Ciarrapico. Rimasero in regime di compropriet\u00e0 per sei mesi, per poi a novembre cedere le proprie quote a Franco Sensi."}
{"id": "3596905", "revid": "42368852", "url": "https://it.wikipedia.org/wiki?curid=3596905", "title": "Propriet\u00e0 fisiche", "text": ""}
{"id": "3596906", "revid": "767487", "url": "https://it.wikipedia.org/wiki?curid=3596906", "title": "The Void - Allarme nucleare", "text": "The Void - Allarme nucleare (\"The Void\") \u00e8 un film del 2001 diretto da Gilbert M. Shilton.\nTrama.\nLa fisica Eva Soderstrom scopre che il dott. Thomas Abernathy sta per creare un buco nero artificiale che metterebbe in pericolo l'intero pianeta. Eva \u00e8 doppiamente sconvolta, poich\u00e9 si tratta del medesimo esperimento che anni prima era costato la vita a suo padre.\nCon l'aiuto del dottor Price far\u00e0 di tutto per annullare la catastrofe."}
{"id": "3596910", "revid": "42369117", "url": "https://it.wikipedia.org/wiki?curid=3596910", "title": "Spiaggia 101 tour", "text": ""}
{"id": "3596920", "revid": "599013", "url": "https://it.wikipedia.org/wiki?curid=3596920", "title": "Craig Callahan", "text": "\u00c8 un'ala grande di 204 centimetri.\nCarriera.\nDopo il college di North Carolina at Wilmington, parte per l'Europa dove gioca tra Germania, Spagna, Repubblica Ceca e Belgio.\nInizia in Boemia, giocando per il Mlekarna Kunin, poi si ferma per due stagioni al Prostejov. Il suo talento viene notato e firma un biennale al Basket Manresa, poi la sua carriera si ferma all'Basket Bremerhaven dove gioca dal 2008 al 2011, con una piccola parentesi in Belgio, al Mons-Hainaut.\nNel 2011, sfruttando l'acquisizione del passaporto di naturalizzato italiano, firma per il Basket Brindisi nel campionato di Legadue nel quale riesce a conquistare la promozione in Serie A.\nIl 31 luglio 2012 firma per la Sigma Barcellona.\nIl 14 agosto 2013 firma per la Scaligera Basket Verona.\nNella stagione 2014-2015 veste la maglia biancorossa della Pallacanestro Varese, mentre l'anno successivo gioca per la Virtus Roma.\nIl 15 agosto 2016 firma con la Pallacanestro Cant\u00f9."}
{"id": "3596923", "revid": "1305772", "url": "https://it.wikipedia.org/wiki?curid=3596923", "title": "Daniel Weiss", "text": ""}
{"id": "3596926", "revid": "767487", "url": "https://it.wikipedia.org/wiki?curid=3596926", "title": "Sutlej Medal", "text": "La Sutlej Medal era una medaglia di campagna militare coniata per ricompensare quanti avessero partecipato alla campagna di Sutlej tra il 1845 ed il 1846 (meglio conosciuta come Prima guerra anglo-sikh).\nLa medaglia venne approvata il 17 aprile 1846 e venne poi autorizzata per quanti avessero prestato servizio militare nel Punjab dal 7 settembre 1848 al 14 marzo 1849. In totale vennero anche autorizzate tre barrette, ma nessuno ebbe la concessione di tutte le barrette contemporaneamente; la medaglia venne perlopi\u00f9 concessa senza barrette in quanto gran parte delle unit\u00e0 presenti nel Punjab non presero parte attiva a combattimenti e scontri.\nBarrette.\nLa Sutlej Medal venne concessa anche per la partecipazione alla Battaglia di Mudki ma per l'occasione non venne creata alcuna barretta in quanto il nome della battaglia veniva inciso direttamente sul retro della medaglia.\nDescrizione.\nLa \"medaglia\" \u00e8 costituita da un disco d'argento sul quale \u00e8 raffigurata sul diritto l'effigie della regina Vittoria d'Inghilterra rivolto verso sinistra e corredato dal titolo \"VICTORIA REGINA\" in latino. Sul retro la medaglia presenta la figura della vittoria che corona i vincitori avendo ai piedi le armi deposte. Attorno si trova la legenda \"ARMY OF THE SUTLEJ\" e sotto la figura si legge il luogo di concessione \"MOODREE\" e la data \"1846\".\nIl \"nastro\" era blu con una due strisce rosse ai lati."}
{"id": "3596930", "revid": "729019", "url": "https://it.wikipedia.org/wiki?curid=3596930", "title": "Stazione di Quintino Sella", "text": "La stazione di Quintino Sella \u00e8 una fermata di Bari posta sulla linea ferrovia Bari-Barletta, gestita dalla societ\u00e0 Ferrotramviaria.\nMovimento.\nLa fermata \u00e8 servita dai treni regionali in servizio sulle linee denominate FR 1, FR 2, FM 1 e FM 2 delle ferrovie del Nord Barese."}
{"id": "3596931", "revid": "729019", "url": "https://it.wikipedia.org/wiki?curid=3596931", "title": "Stazione di Brigata Bari", "text": "La stazione di Brigata Bari \u00e8 una fermata di Bari posta sulla linea ferrovia Bari-Barletta, gestita dalla societ\u00e0 Ferrotramviaria.\nMovimento.\nLa fermata \u00e8 servita dai treni regionali in servizio sulle linee denominate FR 1, FR 2, FM 1 e FM 2 delle ferrovie del Nord Barese."}
{"id": "3596935", "revid": "125354764", "url": "https://it.wikipedia.org/wiki?curid=3596935", "title": "Hart of Dixie", "text": "Hart of Dixie \u00e8 una serie televisiva statunitense trasmessa per quattro stagioni dal 26 settembre 2011 al 27 marzo 2015 sul network The CW.\nL'episodio pilota venne distribuito in anteprima dal 12 settembre dello stesso anno sulla piattaforma online iTunes.\nIn Italia, la serie \u00e8 andata in onda su Mya dal 4 settembre 2012 e in chiaro su Canale 5 dal 18 maggio 2013 e poi su La 5. Qualche episodio \u00e8 stato trasmesso anche su Boing nel 2014 ed \u00e8 replicata in vari orari e collocazioni, negli anni successivi su Italia 1.\nLo show \u00e8 ambientato nella fittizia cittadina di Bluebell, situata in Alabama.\nIl primo episodio della serie \u00e8 stato girato a Wilmington (North Carolina) dove erano gi\u00e0 state girate \"Dawson's Creek\" e \"One Tree Hill\", ma in seguito la produzione ha deciso di continuare a girare la serie a Burbank (citt\u00e0 nella Contea di Los Angeles) all'interno degli studio della Warner Bros. (dove sono stati girati anche\" Pretty Little Liars\" ed \"Una mamma per amica\").\nTrama.\nLa giovane dottoressa Zoe Hart, non avendo ottenuto la borsa di studio per la specializzazione in chirurgia cardio-toracica, si ritrova su un pullman diretto in una localit\u00e0 dispersa dell'Alabama dopo la proposta da parte di un misterioso uomo di esercitare nella sua clinica, ricevuta durante la sua cerimonia di laurea. Costretta ad esercitare come medico di base, sul punto di lasciare e a disagio per la mancanza dei lussi di New York, sua citt\u00e0 natale, scoprir\u00e0 dalla segretaria che in realt\u00e0 l'ex proprietario e medico che le ha lasciato la clinica era il suo vero padre.\nProduzione.\nIl 1\u00ba febbraio 2011 venne annunciato che il network The CW aveva ordinato un pilota per la serie. Il 17 maggio il network scelse ufficialmente la serie, che sarebbe andata in onda a partire dall'autunno 2011. Si tratta della seconda serie in cui il produttore esecutivo, Josh Schwartz, e la star della serie, Rachel Bilson, hanno lavorato insieme in televisione dopo \"The O.C.\". Il 12 ottobre 2011 The CW ordin\u00f2 una stagione completa per la serie di 22 episodi.\nIl titolo della serie \u00e8 un gioco di parole fra il cognome della protagonista, Hart, e uno dei soprannomi dell'Alabama, \"Heart of Dixie\" (Cuore di Dixie). Dixie infatti \u00e8 un soprannome di etimologia incerta con il quale ci si riferisce agli abitanti e, pi\u00f9 in generale, alle regioni del Sud degli Stati Uniti.\nL'11 maggio 2012 la The CW ha ufficialmente rinnovato la serie per una seconda stagione, in onda negli Stati Uniti dal 2 ottobre 2012.\nIl 26 aprile 2013 la The CW ha ufficialmente rinnovato la serie per una terza stagione, in onda negli Stati Uniti dal 7 ottobre 2013.\nL'8 maggio 2014 la serie \u00e8 stata rinnovata per la quarta stagione, cos\u00ec come annunciato dall'emittente televisiva e dall'attrice Jaime King sul suo profilo Instagram. La quarta stagione andr\u00e0 in onda su The CW a partire dal 15 dicembre 2014.\nIl 13 marzo 2015 \u00e8 stato comunicato ufficialmente che la serie sarebbe terminata con la quarta stagione. Il 7 maggio 2015 il canale CW ha ufficialmente cancellato la serie dopo 4 stagioni per scarsi ascolti."}
{"id": "3596937", "revid": "729019", "url": "https://it.wikipedia.org/wiki?curid=3596937", "title": "Stazione di Francesco Crispi", "text": "La stazione di Francesco Crispi \u00e8 una fermata di Bari posta sulla linea ferrovia Bari-Barletta, gestita dalla societ\u00e0 Ferrotramviaria.\nMovimento.\nLa fermata \u00e8 servita dai treni regionali in servizio sulle linee denominate FR 1, FR 2, FM 1 e FM 2 delle ferrovie del Nord Barese."}
{"id": "3596939", "revid": "466539", "url": "https://it.wikipedia.org/wiki?curid=3596939", "title": "Punjab Medal", "text": "La Punjab Medal era una medaglia di campagna militare coniata per ricompensare quanti avessero partecipato alla campagna nel Punjab tra il 1848 ed il 1849, operazioni che portarono al termine degli scontri all'annessione del Punjab ai domini britannici in India.\nLa medaglia venne approvata il 2 aprile 1849 e venne concessa a quanti avessero prestato servizio nel Punjab dal 7 settembre 1848 al 14 marzo 1849. Vennero autorizzate anche tre barrette, anche se nessuna medaglia ebbe mai le tre barrette contemporaneamente.\nDescrizione.\nLa \"medaglia\" \u00e8 costituita da un disco d'argento sul quale \u00e8 raffigurata sul diritto l'effigie della regina Vittoria d'Inghilterra rivolto verso sinistra e corredato dal titolo \"VICTORIA REGINA\" in latino. Sul retro la medaglia presenta un paesaggio indiano nel quale a destra si trova un ufficiale di cavalleria inglese che riceve la resa dei soldati sikh a sinistra.\nIl \"nastro\" era blu con una due strisce gialle ai lati."}
{"id": "3596943", "revid": "122502294", "url": "https://it.wikipedia.org/wiki?curid=3596943", "title": "Theo Middelkamp", "text": "Professionista dal 1934 al 1951, fra i suoi successi figurano i Campionati del mondo del 1947 (nella corsa iridata fu inoltre terzo nel 1936 e secondo nel 1950), tre Campionati olandesi e due tappe al Tour de France.\nCarriera.\nPassato professionista nel 1934, si mise subito in luce vincendo diverse corse, soprattutto kermesse e criterium nei natii Paesi Bassi e nel vicino Belgio. Nel 1936 partecip\u00f2 al Tour de France e riusc\u00ec ad aggiudicarsi la settima tappa che prevedeva un percorso che da Aix-les-Bains portava a Grenoble e affrontava il Colle del Galibier. Middelkamp divent\u00f2 il primo olandese a conquistare una tappa nella corsa a tappe francese\nTermin\u00f2 quel Tour al ventitreesimo posto della graduatoria generale, ottenendo anche altri cinque piazzamenti nei dieci nelle varie frazioni. Fu convocato nella nazionale olandese che prese parte ai mondiali di Berna in cui si piazz\u00f2 al terzo posto, diventando quindi il secondo olandese ad aggiudicarsi una medaglia nella competizione iridata, dopo il terzo posto di Marinus Valentijn nel 1933.\nNel 1937 si ripresent\u00f2 al Tour, che tuttavia abbandon\u00f2 alla quinta tappa. Si distinse ancora con molte vittorie in circuiti e kermesse: nel 1938 si aggiudic\u00f2 il titolo nazionale, bissando il successo ottenuto nel 1934 nella categoria indipendenti e si aggiudic\u00f2 la sua seconda e ultima tappa al Giro di Francia. Continu\u00f2 a vincere criterium e kermesse anche nel 1939 ma lo scoppio della seconda guerra mondiale ferm\u00f2 la sua carriera.\nNel 1943 vinse ancora il campionato nazionale e furono sue, fra il 1943 e il 1944, numerose kermesse e criterium. Nel 1945 vinse il terzo e ultimo campionato olandese, mentre l'anno seguente fu secondo. Nel 1947 si fregi\u00f2 del titolo mondiale, diventando il primo olandese a raggiungere tale traguardo. Continu\u00f2 a correre e vincere criterium e kermesse fino al 1951, anno del suo ritiro, raggiungendo nel 1950 un secondo posto nei mondiali di Moorslede. Terminata la carriera sportiva apr\u00ec un pub e lavor\u00f2 anche come commentatore per la televisione olandese."}
{"id": "3596946", "revid": "729019", "url": "https://it.wikipedia.org/wiki?curid=3596946", "title": "Stazione di Fesca-San Girolamo", "text": "La stazione di Fesca-San Girolamo \u00e8 una stazione ferroviaria di Bari, posta sulla linea Bari\u2013Barletta gestita dalla Ferrotramviaria quale localit\u00e0 di diramazione delle linee gestite da tale societ\u00e0.\nStoria.\nInaugurata con il nome di Lamasinata, la stazione , con ci\u00f2 sostituendo la precedente linea tranviaria.\nNel 1999 fu bandita la gara di appalto per la realizzazione di una nuova linea a doppio binario fra Bari e il quartiere San Paolo; consegnata nel 2008, situato alla progressiva chilometrica 4+125.\nLa stazione di Fesca-San Girolamo assunse importanza, oltre che come localit\u00e0 di diramazione, anche quale polo d'interscambio grazie alla costruzione di un parcheggio per 70 autobus e 1300 automobili.\nMovimento.\nLa fermata \u00e8 servita dalla linea FM 1 del servizio metropolitano delle Ferrovie del Nord Barese."}
{"id": "3596948", "revid": "1086846", "url": "https://it.wikipedia.org/wiki?curid=3596948", "title": "Associazione Calcio Cesena 2011-2012", "text": "Questa voce raccoglie le informazioni riguardanti l'Associazione Calcio Cesena nelle competizioni ufficiali della stagione 2011-2012.\nStagione.\nPer la stagione 2011-12 il Cesena ha nella propria rosa il romeno Mutu, ex Juventus e Fiorentina. La partita con il Napoli del 10 settembre viene disputata, per la prima volta in A, su un campo in erba sintetica. Dopo 4 sconfitte iniziali, alla quinta giornata la formazione ottiene il primo punto (per effetto di un pareggio con il Chievo). La prima vittoria, invece, giunge soltanto a novembre dopo il cambio in panchina vincendo a Bologna per 1-0. Una settimana pi\u00f9 tardi, i bianconeri fanno altri 3 punti sconfiggendo il Genoa e lasciando l'ultima posizione.\nNel penultimo turno di andata, viene battuto anche il Novara (diretto concorrente per la salvezza) per 3-1. Il Cesena chiude il girone d'andata con soli 15 punti. Nella fase di ritorno, i romagnoli non abbandonano per\u00f2 i bassifondi della classifica, fa solo 2 punti nelle prime 5 gare di ritorno e Arrigoni da le dimissioni, sostituito da Mario Beretta. La retrocessione \u00e8 certa gi\u00e0 a fine aprile dopo 5 punti fatti in 10 giornate e dopo la sconfitta con la Juventus. A una giornata dal termine, i novaresi \"vendicano\" la sconfitta imponendosi per 3-0: il Cesena termina all'ultimo posto, con 22 punti (10 in meno dei piemontesi) frutto di solo 4 vittorie, 10 pareggi e ben 24 sconfitte. \nMaglie e sponsor.\nIl fornitore ufficiale di materiale tecnico per la stagione 2011-2012 \u00e8 Adidas, mentre lo sponsor di maglia \u00e8 Technogym. Prima maglia bianca con inserti neri e scollo a V, il modello \u00e8 quello gi\u00e0 visto, tra le altre, per la nazionale spagnola. Sul petto lo sponsor Technogym viene confermato e da mesi aveva gi\u00e0 annunciato il prolungamento dell'accordo con i romagnoli. I calzoncini sono neri, i calzettoni bianchi. Per le trasferte divisa nera e la novit\u00e0 blu con inserti bianchi. Dietro il colletto di tutte le maglie troviamo la scritta \"Associazione Calcio Cesena\" colorata di verde, bianco e rosso. Capitolo personalizzazioni: nere per la prima divisa, argentate per le restanti. La novit\u00e0 maggiore riguarda la terza divisa, di colore blu con le rifiniture bianche e il colletto differente rispetto alle prime due casacche, che sostituisce il vecchio verde. Poche novit\u00e0 invece per la divisa del portiere, che vestir\u00e0 un verde pi\u00f9 acceso di quello della scorsa stagione.\nOrganigramma societario.\nArea direttiva\nArea tecnica\nRosa.\n\"Aggiornato al 31 gennaio 2012.\"\nStatistiche.\nStatistiche di squadra.\n\"Statistiche aggiornate al 13 maggio 2012\".\nGiovanili.\nOrganigramma.\nArea direttiva"}
{"id": "3596952", "revid": "729019", "url": "https://it.wikipedia.org/wiki?curid=3596952", "title": "Stazione di Tesoro", "text": "La stazione di Tesoro \u00e8 una fermata ferroviaria di Bari, posta sulla metropolitana del San Paolo gestita dalla Ferrotramviaria.\nStoria.\nLa fermata di Tesoro, come il resto della linea, venne inaugurata il 24 giugno 2008 e aperta all'esercizio il 22 dicembre dello stesso anno.\nMovimento.\nLa fermata \u00e8 servita dai treni metropolitani della linea FM1 delle Ferrovie del Nord Barese, che collega il quartiere San Paolo al centro cittadino. Le frequenza del servizio \u00e8 di un treno ogni 40 minuti."}
{"id": "3596953", "revid": "179980", "url": "https://it.wikipedia.org/wiki?curid=3596953", "title": "Jos\u00e9 Paolo Guerrero", "text": ""}
{"id": "3596956", "revid": "212348", "url": "https://it.wikipedia.org/wiki?curid=3596956", "title": "Pat Saiki", "text": "Biografia.\nDi famiglia nippoamericana, la Saiki, dopo la laurea all'Universit\u00e0 delle Hawaii ottenne un impiego come insegnante.\nNel 1968, come membro del Partito Repubblicano, la Saiki venne eletta alla \"Camera dei Rappresentanti delle Hawaii\" e sei anni dopo ottenne un seggio al \"Senato di stato delle Hawaii\", dove rimase fino al 1982.\nNel 1986 il deputato della Camera dei Rappresentanti nazionale Cecil Heftel rassegn\u00f2 le sue dimissioni prima della scadenza del mandato e cos\u00ec vennero indette delle elezioni speciali che decretassero un sostituto. La Saiki si candid\u00f2, ma venne sconfitta dal democratico Neil Abercrombie.\nQualche mese dopo tuttavia si tennero delle nuove elezioni e stavolta Abercrombie perse nelle primarie e la Saiki batt\u00e9 il rivale democratico, venendo eletta. Questa vittoria segn\u00f2 alcuni primati importanti: la Saiki infatti era la prima persona repubblicana a conquistare un seggio alla Camera per lo stato delle Hawaii, nonch\u00e9 la seconda in tutto il Congresso (dopo il senatore Hiram Fong); inoltre fu la seconda donna ad essere eletta al Congresso dalle Hawaii dopo la democratica Patsy Mink.\nNel 1988 la Saiki venne rieletta, ma nel 1990 decise di non cercare un'ulteriore rielezione per candidarsi invece al Senato, sfidando il democratico in carica Daniel Akaka. La gara non ebbe esito favorevole per la Saiki e ci\u00f2 si ripet\u00e9 nel 1994, quando cio\u00e8 venne sconfitta da Ben Cayetano nell'elezione a governatore.\nDopo l'uscita dalla scena politica, la Saiki rimase comunque nel campo sponsorizzando l'elezione di alcuni candidati repubblicani a varie cariche locali."}
{"id": "3596957", "revid": "729019", "url": "https://it.wikipedia.org/wiki?curid=3596957", "title": "Stazione di Cittadella (Bari)", "text": "La stazione di Cittadella (detta anche \"Cittadella della Polizia\") \u00e8 una fermata ferroviaria di Bari, posta sulla ferrovia Bari-San Paolo gestita dalla Ferrotramviaria.\nStoria.\nLa fermata di Cittadella, come il resto della linea, venne inaugurata il 24 giugno 2008 e aperta all'esercizio il 22 dicembre dello stesso anno.\nServizio.\nLa fermata \u00e8 servita dai treni metropolitani della linea FM1 delle Ferrovie del Nord Barese, che collega il quartiere San Paolo al centro cittadino. Le frequenza del servizio \u00e8 di un treno ogni 40 minuti.\nMovimento.\nLa fermata \u00e8 servita dai treni metropolitani della linea FM1 delle Ferrovie del Nord Barese, che collega il quartiere San Paolo al centro cittadino. Le frequenza del servizio \u00e8 di un treno ogni 40 minuti."}
{"id": "3596959", "revid": "767487", "url": "https://it.wikipedia.org/wiki?curid=3596959", "title": "La talpa (film 2011)", "text": "La talpa (\"Tinker Tailor Soldier Spy\") \u00e8 un film del 2011 diretto da Tomas Alfredson. Pellicola di spionaggio con sceneggiatura scritta da Bridget O'Connor e Peter Straughan, basata sull'omonimo romanzo del 1974 di John le Carr\u00e9.\nIl film \u00e8 interpretato da Gary Oldman, nei panni del protagonista George Smiley, affiancato da Colin Firth, Tom Hardy, Mark Strong, Ciar\u00e1n Hinds e Benedict Cumberbatch. Ambientata nella Londra dei primi anni settanta, la storia segue le indagini per trovare un agente doppiogiochista sovietico tra i vertici dei servizi segreti britannici.\nRealizzato dalla Working Title Films e finanziato dalla societ\u00e0 di produzione francese StudioCanal, il film \u00e8 stato presentato in concorso alla 68\u00aa Mostra internazionale d'arte cinematografica di Venezia, dove \u00e8 stato accolto molto positivamente dalla critica e dal pubblico, ed ha anche ricevuto una standing ovation.\nIl film \u00e8 stato un successo sia di critica sia al botteghino. Ai Premi Oscar 2012, il film ha ricevuto tre candidature: \"migliore sceneggiatura non originale\", \"migliore colonna sonora\", e Gary Oldman ha ricevuto la sua prima candidatura come \"miglior attore\".\nTrama.\nOttobre 1973. Controllo, il capo del servizi segreti britannici (denominati \"Circus\"), invia l'agente Jim Prideaux a Budapest, nell'Ungheria comunista, per incontrare un generale ungherese che aveva promesso di vendere informazioni importanti al fine di salvaguardare il Circus. Tuttavia, Prideaux viene ferito e catturato dagli agenti sovietici. Al fallimento della missione segue un incidente internazionale e sia Controllo che il suo braccio destro George Smiley sono costretti al pensionamento anticipato. Controllo, ormai anziano e gi\u00e0 malato, muore poco dopo in una clinica.\nPercy Alleline diventa il nuovo capo del Circus, Bill Haydon \u00e8 nominato suo vice, inoltre rimangono al vertice dei servizi segreti anche Roy Bland e Toby Esterhase. Negli ultimi tempi tutti e quattro hanno avuto successo nell'ottenere materiale segreto dell'intelligence sovietica, ritenuto di eccezionale importanza, grazie ad un progetto da loro denominato \"Operazione Strega\". Prima del loro licenziamento, invece, sia Controllo che Smiley avevano diffidato delle informazioni di questo progetto. Il \"materiale dell'operazione strega\" viene condiviso con gli americani, a patto che gli alti funzionari del Circus possano avere accesso a tutte le informazioni dell'intelligence statunitense.\nDopo qualche tempo Smiley viene richiamato ufficiosamente da Oliver Lacon, sottosegretario del dicastero del tesoro, che gli chiede di indagare sulle affermazioni dell'agente Ricki Tarr, il quale in una telefonata gli ha riferito di avere prove della presenza di una talpa, ossia un agente doppiogiochista al soldo dei sovietici, infiltrata proprio ai vertici del \"Circus\", confermando cos\u00ec un sospetto che lo stesso Controllo aveva avuto tempo prima, quando era ancora a capo del servizio.\nSmiley accetta di indagare e ottiene da Lacon il permesso di potersi avvalere di alcuni fidati collaboratori, tra cui Peter Guillam (giovane agente ancora in servizio al Circus) e Mendel (un anziano ex agente, esperto in compiti di sorveglianza, copertura e protezione). Poich\u00e9 la sua indagine deve svolgersi in assoluto segreto, al di fuori e all'insaputa del Circus, Smiley, sotto falso nome, prende in affitto un piccolo e anonimo appartamento nella periferia di Londra, da utilizzare come base operativa.\nL'indagine inizia con l'interrogatorio degli agenti che hanno lasciato il Circus nel periodo in cui anche Controllo e Smiley stesso erano stati licenziati. Una di questi \u00e8 Connie Sachs, costretta anch'ella alle dimissioni da Alleline dopo aver sostenuto che Alexei Polyakov, un addetto culturale sovietico a Londra, era uno degli agenti di Karla, il capo del KGB, che controllava e collaborava con una possibile talpa presente nel Circus.\nDopo aver interrogato Connie, Smiley torna a casa e vi trova nascosto proprio l'agente Ricki Tarr che, braccato sia dai sovietici che dai vertici del Circus, gli racconta che era stato inviato a Istanbul per indagare su un funzionario sovietico di nome Boris. Tarr aveva capito che era un agente segreto e che non si poteva corrompere; invece la moglie Irina, anch'ella al soldo dei servizi segreti sovietici, sembrava avere informazioni interessanti. Cos\u00ec Tarr era rimasto ad Istanbul e aveva intrapreso una relazione con la donna sia per amore che per guadagnarne la fiducia. Irina, per\u00f2, sapeva che l'uomo era uno degli agenti del Circus, e gli aveva proposto di negoziare le sue informazioni legate all'esistenza di una talpa, posta al vertice del Circus e in contatto col KGB, a patto che potesse ottenere una nuova vita in Occidente.\nLa spia aveva quindi inviato la richiesta di Irina alla stazione di Londra, ma la risposta - stranamente concisa - arriv\u00f2 solo diverse ore dopo. Tarr, capendo che il suo messaggio era stato probabilmente intercettato dalla talpa, cerc\u00f2 invano di salvare la donna venendo a sapere soltanto che era stata rapita e imbarcata su una nave per Odessa; accusato di aver rivelato informazioni ai russi e di aver disertato dopo aver ucciso l'agente britannico, decise di nascondersi. Proprio l'estrema tempestivit\u00e0 e la sicurezza dimostrata dai russi nella loro azione, seguita alla richiesta di Tarr a Londra, dimostrava dunque che al Circus c'era una talpa.\nSmiley chiede a Peter Guillam, agente del Circus e suo stretto collaboratore durante le indagini, di rubare dagli archivi del Circus alcuni documenti fra i quali i registri dei contatti riguardanti la notte in cui Tarr aveva inviato il suo messaggio. Guillam porta i documenti a Smiley che trova la pagina di quella notte tagliata, il che suggerisce che la versione dei fatti raccontata da Tarr sia vera.\nDopo aver esaminato i registri, Smiley si reca ad incontrare un altro tra gli agenti licenziati per interrogarlo, come aveva fatto con Connie Sachs: Jerry Westerby, agente di turno nella notte in cui Jim Prideaux era stato ferito a Budapest. L'ex agente rivela a Smiley che quella notte, seguendo il protocollo di emergenza, aveva chiamato a casa lo stesso Smiley per chiedergli le istruzioni da seguire per risolvere quella difficile situazione, ma era assente e quindi rispose Ann, la moglie.\nFra i documenti sottratti da Guillam al Circus, Smiley scopre fra l'altro un'incongruenza: tutti credevano infatti che Jim Prideaux fosse rimasto ucciso durante la fallita missione in Ungheria, mentre dai documenti contabili esaminati risulta che il Circus ha corrisposto dei compensi a Jim Prideaux anche dopo tale missione, il che suggerisce che l'agente non sia morto. In realt\u00e0 Jim Prideaux era stato imprigionato e successivamente liberato dai russi, ma poi licenziato dal servizio e costretto a diventare insegnante in una scuola di periferia. Smiley cos\u00ec lo rintraccia e l'uomo gli rivela che lo scopo specifico della sua missione in Ungheria era quello di ottenere il nome della talpa da un generale ungherese pronto a disertare. Controllo aveva dato dei nomi in codice ai possibili sospettati: \"Calderaio\" (Percy Alleline), \"Sarto\" (Bill Haydon), \"Soldato\" (Roy Bland), \"Povero\" (Toby Esterhase) e \"Mendicante\" (George Smiley). \nPrideaux gli racconta i particolari del suo interrogatorio e anche di aver visto una prigioniera bionda uccisa davanti ai suoi occhi (si tratta di Irina). Tuttavia ci\u00f2 che lo aveva sorpreso durante gli interrogatori era che i sovietici gi\u00e0 sapevano dell'inchiesta di Controllo sulla talpa: gli interrogatori in realt\u00e0 erano mirati solo a scoprire fino a che punto tale indagine era progredita.\nSmiley capisce che Percy Alleline, Bill Haydon, Roy Bland e Toby Esterhase si riuniscono regolarmente per incontrare Polyakov in una casa londinese sicura e sconosciuta, sottratta anche ai controlli di spesa del governo, al fine di ottenere il materiale dell'Operazione Strega, svelando quindi che Polyakov era il messaggero tra il Circus e la fonte segreta denominata \"Strega\". Ad ogni incontro i quattro funzionari, a turno, danno a Polyakov del materiale d'intelligence di bassa qualit\u00e0, per aiutarlo a mantenere la sua copertura con i sovietici, ma uno di questi uomini, la talpa, gli cede invece informazioni fondamentali che in tal modo garantiscono ai sovietici accesso al materiale condiviso dai servizi americani. Dunque Smiley stringe ormai il cerchio delle sue indagini, poich\u00e9 la talpa non pu\u00f2 che essere uno dei quattro che hanno accesso alla casa: \"Calderaio\", \"Sarto\", \"Soldato\" o \"Povero\".\nDurante un incontro riservato, Smiley riferisce al ministro e al sottosegretario Lacon il risultato delle sue indagini, dalle quali emerge anche l'enormit\u00e0 del danno provocato dalla talpa. Smiley ottiene cos\u00ec dai due esponenti del governo di avere carta bianca per procedere con l'operazione che dovr\u00e0 mettere in trappola la talpa.\nSmiley procede mettendo alle strette quello che appare come l'anello debole nel gruppo dei quattro sospettati: Toby Esterhase. Con la minaccia di estradarlo in Austria, dove era rimasto un criminale ricercato, Smiley ottiene l'indirizzo della casa e quindi allestisce una trappola per la talpa: Tarr \u00e8 inviato nella sede di Parigi e da l\u00ec annuncia alla sede di Londra di conoscere il nome dalla talpa, che si accorge del messaggio di Tarr e d\u00e0 appuntamento a Polyakov nella casa, per concertare l'omicidio di Tarr per mano dei sovietici. Smiley, gi\u00e0 appostato all'interno della casa, alla fine bracca la talpa: \u00e8 Bill Haydon.\nUna volta rinchiuso a Sarratt, il centro per gli interrogatori del Circus, Haydon rivela di aver sedotto la moglie di Smiley su ordine di Karla, per compromettere l'imparzialit\u00e0 di Smiley e dirottare su altri gli eventuali sospetti che questi avrebbe potuto avanzare nei suoi confronti. Haydon gli rivela inoltre che Prideaux gli aveva confidato i sospetti di Controllo prima di partire per l'Ungheria, vista la loro stretta amicizia e lui aveva provveduto a riferirli ai sovietici.\nMentre il Circus progetta lo scambio di Haydon coi sovietici, Prideaux, ormai certo di esser stato tradito dall'amico, lo uccide freddandolo con un fucile di precisione. Alla fine della missione, nominato direttore temporaneo del Circus al posto di Alleline, Smiley avr\u00e0 l'arduo compito di ricostruire dall'interno il servizio segreto.\nProduzione.\nIl romanzo di John le Carr\u00e9 era gi\u00e0 stato adattato per il piccolo schermo nel 1979, nella miniserie televisiva \"La talpa\" diretta da John Irvin ed interpretata da Alec Guinness. Fu lo sceneggiatore Peter Morgan a suggerire alla Working Title Films di realizzare un potenziale adattamento cinematografico del libro \"La talpa\".\nTim Bevan, co-presidente della societ\u00e0, subito entusiasta, rifer\u00ec di aver contattato personalmente Morgan affinch\u00e9 trascrivesse la sceneggiatura. In realt\u00e0 lo stesso Bevan ammise che alcuni anni prima, dopo aver visionato il film tedesco \"Le vite degli altri\", aveva pensato di finanziare un thriller inglese sul tema dello spionaggio, un film che esteriormente fosse un \u00abvero giallo\u00bb ma che possedesse anche \u00abdegli spunti drammatici\u00bb. Bevan inoltre rifer\u00ec: \u00abA vent'anni dalla caduta del Muro di Berlino, ci troviamo in un mondo molto differente e ho pensato che realizzare un film sulla guerra fredda con il beneficio della distanza poteva rivelarsi un'idea interessante. [...] Ho pensato: perch\u00e9 non realizzare un thriller in lingua inglese sull'argomento? [...] Appena Morgan menzion\u00f2 il libro, lo ricordai benissimo come uno dei capolavori fra i romanzi di le Carr\u00e9 e una pietra miliare sulla guerra fredda\u00bb.\nBevan inizi\u00f2 a lavorare alla preparazione del lungometraggio con il collega e co-presidente della Working Title, Eric Fellner e la produttrice Robyn Slovo, che aveva gi\u00e0 collaborato tempo prima con la societ\u00e0. Subito dopo, le Carr\u00e9 accett\u00f2 la proposta della Working Title di adattare il suo romanzo, diventando inoltre produttore esecutivo del film, ma insistendo affinch\u00e9 gli autori non ne rimanessero troppo fedeli. Tim Bevan afferm\u00f2 che nel film era stato realizzato un vero e proprio \u00abnumero di equilibrismo\u00bb in quanto, a suo parere, n\u00e9 era stata esplicata la trama con troppa semplicit\u00e0, senza quindi sminuirne la complessit\u00e0, n\u00e9 la storia era stata affrontata in maniera eccessivamente complessa, in modo tale da non tenere il pubblico a troppa distanza. Conferm\u00f2 inoltre di aver tentato di creare, con l'aiuto degli altri produttori e del regista, un film sia intelligente che redditizio: sapendo infatti che molte persone ultraquarantenni, soprattutto inglesi, avevano letto il libro o comunque conoscevano la serie tv, immaginava che, per questa ragione, esistesse gi\u00e0 un pubblico di base numeroso che avrebbe potuto vedere il film.\nIl budget del film si aggir\u00f2 attorno ai 21 milioni di dollari, grazie al sostegno finanziario della casa di produzione francese StudioCanal. Tutti i produttori esecutivi del film, oltre a Morgan e Le Carr\u00e9, sono stati: Douglas Urbanski, tra l'altro manager di Gary Oldman; Debra Hayward, collaboratrice di Bevan e Fellner alla Working Title Films; Oliver Courson, manager della StudioCanal; Liza Chasin, presidente della filiale americana della Working Title Films; e Ron Halpern, manager della StudioCanal.\nSceneggiatura.\nL'adattamento cinematografico era stato inizialmente avviato da Peter Morgan dopo aver scritto una bozza della sceneggiatura, offerta alla Working Title Films. Morgan abbandon\u00f2 successivamente il film come sceneggiatore per motivi personali, rimanendo per\u00f2 in veste di produttore esecutivo. A seguito della partenza di Morgan, la Working Title ingaggi\u00f2 Peter Straughan e sua moglie Bridget O'Connor per scrivere una nuova sceneggiatura per il film.\nStraughan ammise che sia lui che la O'Connor erano nervosi prima di iniziare l'adattamento del romanzo, soprattutto perch\u00e9 la serie TV era diventata un'icona televisiva degli anni settanta. Solo quando Le Carr\u00e9 aveva dato loro la sua benedizione i due erano riusciti a calmarsi definitivamente. Straughan afferm\u00f2 inoltre di aver letto il libro pi\u00f9 volte, di aver poi elaborato un grafico con la struttura di base del film e solo successivamente di aver trascritto diverse bozze della sceneggiatura. La coppia si incontr\u00f2 molto spesso con John le Carr\u00e9 durante le iniziali fasi di stesura per discutere sul romanzo, e per ascoltare i suoi ricordi sui servizi segreti britannici. Fu uno dei ricordi di Le Carr\u00e9 ad aver ispirato la scena della festa di Natale, che invece non era presente nel libro: \u00abJohn ci ha raccontato di una festa alquanto particolare che era sfuggita di mano agli invitati \u2014 ha spiegato Straughan \u2014 Gli agenti segreti infatti gettavano bottiglie fuori dalla finestra, e la polizia continuava a richiamarli\u00bb. Straughan dichiar\u00f2 che Le Carr\u00e9 molto spesso, durante i loro incontri, li aveva incoraggiati a \u00abfare il film del film e non il film tratto dal libro\u00bb in modo che l'opera fosse di loro propriet\u00e0 intellettuale e non troppo attaccata alle vicende del romanzo.\nIl produttore Bevan rivel\u00f2 che i due sceneggiatori avevano lavorato a stretto contatto anche con Alfredson per circa un anno in totale. Nei progetti di Straughan, della O'Connor e di Alfredson la sceneggiatura doveva mantenere la complessit\u00e0 del libro, trattando anche i rapporti dei diversi personaggi, basandosi sulle questioni di amicizia, tradimenti e fedelt\u00e0 gi\u00e0 immaginate da Le Carr\u00e9. Straughan ammise che sia lui che la O'Connor si erano interessati maggiormente delle preoccupazioni sociali principali del romanzo, in particolare del costo umano della guerra fredda che costitu\u00ec, secondo loro, il cuore emotivo del labirinto del romanzo. Non solo, i due sceneggiatori vollero anche approfondire l'aspetto dell'omosessualit\u00e0 nel loro adattamento: negli anni '70 in Gran Bretagna non veniva ammessa e spesso c'erano degli agenti segreti che non potevano dichiararsi pubblicamente perch\u00e9 altrimenti avrebbero potuto subire ricatti.\nIl film fu dedicato a Bridget O'Connor, deceduta di cancro a 49 anni nel settembre 2010, durante la fase di produzione. Bridget O'Connor e Peter Straughan per la loro sceneggiatura vinsero, tra l'altro, il \"BAFTA alla migliore sceneggiatura non originale\" e il \"San Francisco Film Critics Circle Award alla migliore sceneggiatura non originale\" e furono candidati all\"'Oscar alla migliore sceneggiatura non originale\". Alla cerimonia di premiazione dei Premi BAFTA 2012 Straughan sul palco, scherzando, riferendosi alla moglie le dedic\u00f2 il premio: \u00abLei aveva scritto tutti i pezzi migliori, mentre io invece preparavo il caff\u00e8 [...] Era molto viscerale, aveva un senso dell'umorismo nero come la pece!\u00bb\nRegia.\nInizialmente Park Chan-wook fu considerato come regista del film ma alla fine decise di rifiutare. Intervistato, rifer\u00ec successivamente: \u00abNon ero sicuro della mia capacit\u00e0 di adattare il film senza danneggiare l'originale romanzo e mi sono preoccupato di come soddisfare sia le persone che avevano letto il libro sia chi non l'aveva fatto\u00bb ha anche affermato: \u00abHo davvero apprezzato il film e l'ho visto due volte al cinema. Ma proprio perch\u00e9 sapevo che mi sarebbe piaciuto cos\u00ec tanto, ho deciso di non dirigerlo\u00bb.\nMentre la produzione continuava a cercare un regista per il film, Tim Bevan dichiar\u00f2 di aver ricevuto una telefonata privata da Tomas Alfredson. Il cineasta svedese aveva infatti saputo che la Working Title Films avrebbe realizzato \"\"La talpa\",\" e interessato si era messo in contatto con loro. Bevan ricord\u00f2: \u00abMi aspettavo che si presentasse alla soglia un giovane svedese alla moda. Invece entr\u00f2 un uomo altissimo, pi\u00f9 o meno della mia et\u00e0, ed era piuttosto taciturno\u00bb. Inoltre John le Carr\u00e9, dopo essere venuto a sapere che Alfredson aveva fatto domanda alla produzione, avendo visto e apprezzato il suo precedente film \"Lasciami entrare\", spinse per scegliere lui. Il regista svedese Tomas Alfredson fu confermato a dirigere la pellicola il 9 luglio 2009. \"La talpa\" \u00e8 stato il suo primo film in lingua inglese.\nAlfredson, intervistato sulla direzione della pellicola, rivel\u00f2: \u00abBisognava darsi da fare... La prima volta che abbiamo riunito gli attori nella sala conferenze, c'era molta concentrazione sul set. Dopo per\u00f2 mi sono rimboccato le maniche e mi sono messo al lavoro. Tuttavia \u00e8 stato un lusso poter avere cos\u00ec tanti attori di talento che lavoravano insieme per raggiungere lo stesso obiettivo\u00bb. Il regista rivel\u00f2 inoltre: \u00abNon sono un gran lettore di romanzi di spionaggio. Sono altre le qualit\u00e0 del libro che mi hanno attratto: per esempio i rapporti tra i vari personaggi. [...] Credo che ormai la guerra fredda sia lontana. Il romanzo sembra scritto durante la guerra fredda, la serie TV \u00e8 stata girata alla fine della guerra fredda... e ora una distanza storica ci separa da quell'epoca. Abbiamo lo stesso periodo visto da tre prospettive diverse. Io ho cercato di immaginarlo da questa terza prospettiva\u00bb.\nTomas Alfredson afferm\u00f2 di essere stato, prima dell'inizio delle riprese, molto nervoso soprattutto a causa del cast, che a suo parere era composto da alcuni tra i migliori attori inglesi. Ha anche confermato di non essersi ispirato a nessuna spy-story del passato, anzi semmai l'ispirazione era arrivata osservando alcuni dipinti e captando l'atmosfera di alcuni brani musicali. Dichiar\u00f2 anche di aver pianificato con cura il suo lavoro prima delle riprese, e di aver scelto inquadrature e riprese sempre lontane con lenti molto forti, in modo tale che la macchina da presa sembrasse un voyeur, come una terza persona che spiasse i protagonisti. A suo dire, in questo modo si sarebbe dilatata la tensione di quello che succedeva nel film.\nPer la sua regia nel film, Tomas Alfredson vinse diversi premi come il \"BAFTA al miglior film britannico\", l\"'International Online Film Critics' Poll al miglior regista\", il \"Premio FIPRESCI\" al festival di Stoccolma. \u00c8 stato inoltre candidato a diversi altri premi: al \"BAFTA al miglior regista\", al \"Satellite Award per il miglior regista\", al \"British Independent Film Award al miglior regista\", al \"Georgia Film Critics Association Award alla miglior regia\", all' \"Empire Awards per il miglior regista\" e, al Festival di Venezia, il film era candidato al \"Leone d'oro al miglior film\".\nCasting.\nIl casting fu affidato a Jina Jay, gi\u00e0 nota per aver diretto il casting di \"Harry Potter e il prigioniero di Azkaban\". Jay rivel\u00f2: \u00abIn questo film ogni attore ha bisogno di mantenere la propria parte all'interno di un complesso e mutevole cerchio di relazioni. Cos\u00ec \u00e8 stato chiaro sin dall'inizio che la sfida fosse come inserire quei \"pezzi\" di quell'insieme complesso in un modo che fosse bilanciato\u00bb e inoltre ha detto \u00ablavorare su \"La talpa\" con Tomas e Robyn \u00e8 stato una vera gioia, e io mi sono sentita sempre fortunata\u00bb. Slovo disse che il casting inizi\u00f2 durante la 3\u00aa stesura della sceneggiatura.\nPer lanciare il film, Jay in primo luogo esplor\u00f2 assieme ad Alfredson e alla produttrice Robyn Slovo i singoli personaggi e i loro specifici sentimenti, per poi scrivere un elenco di suggerimenti accompagnati, dice, da: \u00abdiscussioni sulle mie idee preferite per il ruolo\u00bb. Gary Oldman fu scelto per interpretare il ruolo del protagonista, George Smiley. La produttrice Robyn Slovo afferm\u00f2 che la scelta di Oldman era stata tutto merito di Jina Jay. Non solo, inizialmente, per il ruolo del protagonista \"Smiley\", i produttori e il regista stavano prendendo in considerazione attori di almeno una decina di anni pi\u00f9 vecchi di lui.\nDavid Thewlis e Ralph Fiennes furono considerati per dei ruoli non specificati, ma alla fine non entrarono nel cast. Successivamente si sono uniti invece Colin Firth e Mark Strong. Michael Fassbender fu in trattative per il ruolo di Ricki Tarr, ma il programma delle riprese andava in conflitto con il suo lavoro in \"X-Men - L'inizio\", cos\u00ec i produttori decisero di affidare la parte a Tom Hardy. Jared Harris era stato scelto per far parte del cast, ma dovette abbandonare il progetto, a causa di conflitti di programmazione con \"Sherlock Holmes - Gioco di ombre\", venendo sostituito quindi da Toby Jones.\nJina Jay, per il suo contributo al film, ha vinto l\"'Online Film &amp; Television Association Award al miglior casting\".\nInterpreti.\nConsiderato uno dei \"\u00abmigliori cast di tutti i tempi\u00bb\", il cast de \"La talpa\" \u00e8 composto, secondo il parere alcuni critici cinematografici, dal gotha del cinema britannico. Il regista Tomas Alfredson si \u00e8 detto entusiasta dei talentuosi attori scelti, rivelando che \u00abcon un cast come questo chiunque avrebbe lavorato bene, a Hollywood o altrove\u00bb:\nTra gli altri: Stephen Graham interpreta \"Jerry Westerby\" un'agente dell'MI6; Simon McBurney interpreta \"Oliver Lacon\" il sottosegretario del ministero del tesoro; Svetlana Khodchenkova interpreta \"Irina\", un'agente sovietica disertrice; Kathy Burke interpreta \"Connie Sachs\" un'agente costretta alla pensione in quanto aveva indagato sul messaggero dell'\"operazione strega\"; infine Roger Lloyd Pack interpreta \"Mendel\", uno dei collaboratori di Smiley durante la sua indagine.\nRiprese.\nLe riprese del film si sono svolte tra Londra, Budapest ed Istanbul.\nIl periodo in cui si sono svolte \u00e8 compreso tra il 7 ottobre e il 22 dicembre 2010. Dell'intero periodo di riprese, circa 50 giorni sono stati spesi presso Londra o nelle sue vicinanze. Le scene interne sono state girate principalmente in una ex-caserma a Mill Hill, a nord di Londra.\nLa Blythe House a Kensington Olympia, ad ovest di Londra, \u00e8 stata utilizzata come esterno per il \"Circus\". L'edificio \u00e8 in realt\u00e0 un magazzino del \"Victoria &amp; Albert Museum\" (V &amp; A), del \"British Museum\" e dello \"Science Museum\", dove \u00e8 conservata la maggior parte degli artefatti non mostrati al pubblico. La responsabile del \"V &amp; A\", Rachel Lloyd, \u00e8 stata fondamentale nel coordinare la logistica delle riprese, lei stessa ha rivelato: \u00abLa sicurezza degli oggetti durante il periodo di riprese \u00e8 stata mantenuta alla perfezione attraverso un dialogo sufficiente, regolare e onesto col \"Location-team\" del film\u00bb. \"La talpa\" non \u00e8 l'unico film ad essere stato girato a Blythe House: il luogo \u00e8 stato ampiamente utilizzato tra la fine degli anni '70 e i primi anni '80, come location per film e serie tv inglesi di spionaggio e poliziesche, tra cui \"Gli infallibili tre\" e \"Minder\". Blythe House \u00e8 stata scelta anche perch\u00e9 nei pressi c'era un ampio parcheggio che ha offerto totale privacy per le riprese, per la troupe e per il cast.\nLa sala interna del P\u00e1rizsi Udvar di Budapest \u00e8 servita da location per la scena del bar ungherese, ossia quella in cui in cui Jim Prideaux viene ferito.\nL'Empress Coach Works ad Haggerston \u00e8 stato utilizzato come set per la \"casa di Polyakov\". Le altre scene sono state girate all'Hampstead Heath e all'Hampstead Ponds, dove cio\u00e8 si vede Smiley nuotare, e anche all'interno del dipartimento di fisica dell'Imperial College London. Le riprese esterne dell'Islay Hotel, un fatiscente albergo che Smiley utilizza inizialmente come base della sua indagine, e che secondo la descrizione del film si trovava vicino alla Liverpool Street Station, sono state girate presso Wilkin Street.\nGli eventi, che nel romanzo si svolgono in Cecoslovacchia, nel film sono stati spostati in Ungheria, vista la riduzione del 20% delle produzioni cinematografiche nel paese. La troupe ha girato a Budapest per cinque giorni. Poco prima di Natale, il team ha anche girato a Istanbul per nove giorni. La produzione inoltre scelse Hoyte van Hoytema come direttore della fotografia, e Dino Jons\u00e4ter come editore. Entrambi avevano collaborato con Alfredson nel suo film precedente: \"Lasciami entrare\".\nScenografia.\nLa scenografia del film fu affidata a Maria Djurkovic, famosa per aver curato la scenografia di \"Billy Elliot\" e \"The Hours\". Per aiutarla, come decoratrice del set, si scelse Tatiana MacDonald.\nIn realt\u00e0, come ha rivelato la produttrice Robyn Slovo, il regista Alfredson era molto indeciso nello scegliere lo scenografo adatto al film. Lui e gli altri produttori hanno incontrato, in fase di produzione, tra i 12 e i 14 progettisti, perch\u00e9 per il regista il design era fondamentale. Solo alla fine si \u00e8 deciso di propendere per la Djurkovic.\nL'arredamento segue l'atmosfera cupa e paranoica dell'intelligence britannica degli anni '70, attraverso camere insonorizzate, file di schedari industriali, e molti archivi segreti.\nSecondo la Djurkovic \u00abtutto deve funzionare sulla forma\u00bb. I colori utilizzati nella scenografia oscillano tra il verde spento dei mobili al giallo senape, soprattutto utilizzato nelle stanze insonorizzate dove gli agenti si incontrano: scrivanie di metallo, lampade e altri mobili r\u00e9tro devono creare l'atmosfera lugubre entro la quale si muovono i personaggi. Sempre secondo la Djurkovic: \u00abPer far s\u00ec che la scenografia funga da carattere predominante del film, deve sembrare autentica\u00bb. Per creare una scenografia di questo tipo la Djurkovic ha riferito di \u00abaver avuto i giusti contatti da cui attingere informazioni\u00bb\nHa inoltre riferito: \u00abLe pareti del reparto scenografico sono state riempite di riferimenti da cima a fondo. Tomas \u00e8 un vero cultore di immagini; \u00e8 davvero straordinario e di solito non gli piacciono le cose ovvie. \u00c8 cos\u00ec audace che ho potuto spingermi un po' all'estremo \u2014 e inoltre \u2014 Per esempio, c'\u00e8 una scena deprimente nella cella di una prigione. L'arredatrice ed io abbiamo scovato una carta da parati a tenui quadrettini rosa e azzurri con piccoli fiori dorati. L'ho mostrata a Tomas, e mi ha detto: \"L'adoro!\"\u00bb\nLa scenografa e il regista, inoltre, desideravano assolutamente evitare quegli elementi stereotipati degli anni '70 come ad esempio le carte da parati con grandi disegni geometrici marroni e arancioni. Visto il tenore della storia e i suoi personaggi, hanno optato per qualcosa di relativamente misurato e sottile: ad esempio la sala del Circus \u00e8 totalmente rivestita da materiale fonoassorbente e non da carta da parati.\nLa Djurkovic ha rivelato che Alfredson aveva l'idea che il Circus fosse costituito da un nucleo esterno all'edificio e, che dentro questo, ci fosse un nucleo interno. All'interno del palazzo c'erano diversi piani: il quinto piano, quello superiore, \u00e8 stato utilizzato come epicentro del Circus, e proprio al centro del piano c'era la \"Sala Conferenze\". Alfredson ha avuto l'idea che gli uffici dei protagonisti fossero blocchi singoli. Nel mezzo di tutti i blocchi ci doveva essere un super-blocco, che fungeva proprio da \"Sala Conferenze\". Essendo lo spazio pi\u00f9 segreto del \"Circus\", in cui i protagonisti si incontravano, questi doveva distinguersi dagli altri. Per differenziarlo allora la Djurkovic decise di ricoprire le pareti non di una semplice carta da parati ma di uno speciale materiale insonorizzante giallo, che avrebbe di certo avuto un grande impatto visivo.\nPer il suo lavoro la Djurkovic ha vinto l' \"European Film Award alla migliore scenografia\", il \"British Independent Film Award al miglior contributo tecnico\", il \"London Film Critics Circle Award al migliore contributo tecnico\" ed \u00e8 stata candidata al \"BAFTA alla migliore scenografia\" e all' \"Art Directors Guild Award alla migliore scenografia in un film storico\". Non solo, il sito internet \"Art DepartMental\" ha posizionato il lavoro della Djurkovic nel film al 3\u00ba posto tra le \"10 migliori scenografie dell'anno\".\nCostumi.\nI costumi del film furono disegnati e curati da Jacqueline Durran, divenuta famosa per essere stata la costumista di \"Espiazione\" e \"Orgoglio e pregiudizio\".\nLa Durran ha dovuto \"tessere\" nei costumi ogni sfaccettatura dei personaggi, pur cercando di metterne in luce la natura riservata. In ogni caso, secondo lei, gli abiti dei membri dell'intelligence, storicamente, erano rimasti semplici e stabili, per questo motivo i suoi collaboratori si sono molto allontanati dagli stereotipi degli anni '70. \u00abQuando si guardano gli uomini del 1973, non sembra che stiano indossando abiti anni '70. \u2013 afferma la costumista \u2013 Infatti 40 anni fa i vestiti erano meno accessibili, e la gente indossava gli stessi abiti pi\u00f9 a lungo\u00bb. Le spie, in particolare, secondo lei, non erano mai state particolarmente di moda, e ha scoperto che le boutique che visitavano si trovavano tra Savile Row, Jermyn Street, Bond Street, Mayfair, oltre che qualche altro piccolo negozio in Burlington Arcade. \u00abCos\u00ec \u00e8 stata davvero questa zona che ho usato come pietra di paragone per il film \u2013 conferma la Durran \u2013 soprattutto per stabilire se i vestiti che le persone indossavano erano il giusto tipo di vestiti, e se potevo immaginare che i miei costumi sarebbero potuti provenire da quei negozi\u00bb.\nLa Durran ha citato il costume di George Smiley come esempio dell'attenzione di Alfredson ai dettagli e ai particolari, spiegando che \u00abTomas ha sempre dichiarato che desiderava che Gary indossasse un vestito grigio\u00bb. Fu commissionato quindi ad un ex sarto di Savile Row di realizzare un vestito grigio scuro a tre pezzi in stile anni '50. Inizialmente il regista desiderava che Smiley indossasse solo quell'abito, tutti i giorni. Dopo per\u00f2 Alfredson, Oldman e la Durran hanno prediletto l'idea di utilizzare anche un cambio. Si decise cos\u00ec di adottare un semplice tweed grigio scuro. Per quanto riguarda gli altri personaggi, la Durran ha affermato di aver scelto un dettaglio significativo per ognuno e di essersi assicurata che questo venisse mantenuto costantemente nei costumi.\nPer quanto riguarda il costume di Peter Guillam, interpretato da Benedict Cumberbatch, la costumista ha pensato che, essendo il pi\u00f9 giovane tra i membri dell'ufficio, questi fosse pi\u00f9 alla moda. Per lui la Durran ha pensato che sarebbe stato l'unica persona tra i protagonisti, che avrebbe indossato un pantalone leggermente svasato. Secondo lei, quindi, il vestito appropriato per lui, sarebbe stato catturato dallo stile fresco e misterioso che emanava il pantalone.\nInvece per il costume di Bill Haydon, interpretato da Colin Firth, la Durran ha immaginato un completo unico che lo rendesse \"appariscente\". Secondo lei Haydon sarebbe stato il tipo che avrebbe comprato degli abiti un po' pi\u00f9 alla moda, per esempio, avrebbe potuto indossare cravatte di seta indiana o altri abiti esotici, ma in ogni caso non avrebbe avuto un suo vero modo di vestire.\nInvece Ricki Tarr, interpretato da Tom Hardy, secondo la costumista, era l'unico personaggio possibile di cui creare pi\u00f9 costumi diversi. Mentre creava i suoi abiti, ha rivelato di averlo paragonato ai personaggi interpretati da Steve McQueen, perch\u00e9 era il tipo \u00abtutto-pantaloni dalle gambe molto dritte\u00bb e perch\u00e9 \u00aba volte indossava scarpe da ginnastica e a volte portava mocassini e una giacca gialla\u00bb. Per Tom Hardy la Durran ha creato diversi costumi, alcuni dei quali non sono apparsi nel film.\nLa Durran per i suoi costumi \u00e8 stata candidata al \"BAFTA ai migliori costumi\".\nFotografia.\nLa fotografia del film fu affidata all'olandese Hoyte van Hoytema, che gi\u00e0 aveva collaborato con Tomas Alfredson nel suo film \"Lasciami entrare\" per il quale haveva vinto il \"Guldbagge Award alla migliore fotografia\", il premio cinematografico svedese pi\u00f9 prestigioso.\nQuando si \u00e8 iniziato a preparare il film, Hoytema ha rivelato che un riferimento visivo fondamentale visivo \u00e8 stato \"London, City of Dreams\", un libro fotografico di Erwin Fieger, che ritraeva la vita quotidiana negli anni sessanta a Londra. \u00abLe immagini, scattate con obiettivi estremamente lunghi, presentano una visione voyeuristica, ma anche molto poetica di Londra \u2014 osserva Hoytema \u2014 Avevano l'aspetto di un documentario, ma, ovviamente, erano state effettuate con grande cura e precisione. Mi sono ispirato a quello\u00bb.\nIl concetto di base dietro la fotografia del film \u00e8 stato quello di trovare un'atmosfera sincera della Londra degli anni settanta. \u00abQuando parlavamo della fotografia... molto spesso ci riferivamo al modo in cui trovare un linguaggio che sottolineasse la visione di Tomas sull'MI6, ossia quella di un mondo molto burocratico: servizi segreti claustrofobici e non sempre cos\u00ec affascinanti e brillanti \u2014 spiega Hoytema \u2014 Una societ\u00e0 di uomini molto solitari in un periodo molto buio, quello della Guerra Fredda. Era importante che il film non fosse troppo fresco o pulito\u00bb\nLui e Alfredson hanno deciso di cercare un'immagine granulosa e tendenzialmente incolore. Desideravano che la grana della pellicola fosse visibile, perci\u00f2 Hoytema ha condotto una serie di ricerche prima di scegliere, come pellicole negative: la Fuji Reala per il materiale grafico diurno; e l'Eterna 500T per il materiale grafico notturno. Entrambe sono state prodotte dall'azienda giapponese Fujifilm.\nInfatti il team desiderava che il pubblico potesse \"captare\" realmente il periodo. Il regista e Hoytema hanno cos\u00ec deciso di utilizzare molte texture e una trasandata fotografia analogica per catturare i tempi della storia. Questo risultato sarebbe stato molto pi\u00f9 difficile da raggiungere attraverso i media digitali: per questo motivo il film \u00e8 stato girato su pellicola. \u00abVolevamo che la fotografia puzzasse \u2014 ha affermato Hoytema scherzando \u2014 Se fosse possibile ottenere dell' \"odore\" con le immagini, sarebbe una cosa bellissima\u00bb. Per \"La talpa\" il fotografo ha favorito uno zoom meccanico. \u00abQuando guardo i film degli anni '70, mi piace il fatto che gli zoom siano cos\u00ec funzionali e solidi. Essi hanno un inizio e una fine, e mi piaceva utilizzare questa tecnica anche per questo film\u00bb.\nIl film \u00e8 stato principalmente girato con un'unica telecamera, anche grazie ad una scenografia creata per servire una sola telecamera. Per\u00f2, a causa della grande quantit\u00e0 di dialogo nella sceneggiatura, \u00e8 stata utilizzata, in alcune scene, una seconda telecamera per catturare le molteplici interpretazioni. Le due macchine da presa erano: una \"Panavision Panaflex Millennium\" e una \"Panavision Primo Lenses\". Il motivo principale per cui \u00e8 stato scelto Panavision, come ha spiegato Hoytema, \u00e8 il sistema di filtraggio della sua parte anteriore. Come ha rivelato il fotografo: \u00abIo possiedo questo strano amore per le riprese esterne, luminose e aperte nel modo pi\u00f9 ampio possibile\u00bb.\nUn'altra decisione stilistica \u00e8 stata inquadrare i personaggi attraverso oggetti come porte, corridoi e finestre, o posizionarli temporaneamente dietro questi oggetti. Un esempio di questa strategia mostra Smiley mentre entra a casa sua. La telecamera principale si trovava all'interno della casa mentre due camere secondarie erano poste dietro l'entrata anteriore, e lo inquadravano attraverso un paio di porte diverse. L'agente \u00e8 cos\u00ec stato messo a fuoco, mentre ci\u00f2 non \u00e8 avvenuto con gli altri oggetti, ed esiste la sensazione, \u00abinconfondibile\u00bb, secondo Hoytema, di essere osservati.\nPer il suo lavoro Hoytema \u00e8 stato candidato al \"BAFTA alla migliore fotografia\", all' \"European Film Awards per la miglior fotografia\", al \"Las Vegas Film Critics Society Award alla migliore fotografia\" e all' \"American Society of Cinematographers Award alla migliore fotografia\".\nMontaggio.\nPer attuare il montaggio la produzione scelse lo svedese Dino Jons\u00e4ter, gi\u00e0 collaboratore di Tomas Alfredson nel suo precedente film, \"Lasciami entrare\". Jons\u00e4ter e il regista, hanno rivelato di essere stati dell'opinione che l'emozione della storia era basata sulla sua complessit\u00e0, sui colpi di scena, e sulla diffidenza creata dalla paranoia. \u00abLa vita emotiva della storia \u00e8 almeno tanto importante quanto la trama \u2014 ha affermato Jons\u00e4ter \u2014 La creazione del senso di paranoia \u00e8 stato l'elemento chiave del film. \u00c8 qualcosa di pi\u00f9 della semplice tensione... Direi, che \u00e8 proprio questo il pi\u00f9 grande risultato del film!\u00bb.\nIl regista e montatore hanno cos\u00ec determinato un corso di azioni per raccontare la storia: \u00abIn primo luogo, una delle cose che abbiamo deciso di unire al film \u00e8 stata la complessit\u00e0 del libro. Questa \u00e8 una parte fondamentale di qualsiasi storia \u2014 dice Jons\u00e4ter \u2014 In secondo luogo, abbiamo deciso di creare un film dal ritmo lento. Quando si hanno talmente tante cose da raccontare e si ha cos\u00ec poco tempo... bisogna stare attenti a non accelerare il passo. Si deve essere in grado di lasciare ad ogni scena il tempo di cui ha bisogno...\u00bb.\nAnche se il film si sposta avanti e indietro nel tempo, i realizzatori sono stati molto attenti a non avere alcun dettaglio fuori posto. Anzi, tutti, compreso Jons\u00e4ter, hanno cercato di far valere tutti i minimi particolari, come ad esempio due paia occhiali diversi che Smiley indossa a seconda del tempo, per portare il pubblico a comprendere quando \u00e8 ambientata la scena. Afferma Jons\u00e4ter: \u00abQuesto \u00e8 uno degli aspetti che pi\u00f9 ho apprezzato del lavoro insieme a Tomas: lavorare sui dettagli e sull'autenticit\u00e0\u00bb Rivela inoltre che: \u00abLavorare su ogni dettaglio \u00e8 ci\u00f2 che rende il film solido e affidabile e crea un legame con il pubblico\u00bb.\nNon solo, anche se il film non \u00e8 mai stato formalmente testato, i realizzatori erano a conoscenza della confusione che una trama cos\u00ec complessa avrebbe potuto creare su un pubblico, perci\u00f2 hanno ascoltato con attenzione chi lo aveva visto. Le modifiche sono state adeguate sulla base delle osservazioni.\nJons\u00e4ter ha confermato che per il montaggio ha utilizzato AVID. Il montatore ha anche provato con Final Cut Pro ma avendo avuto non pochi problemi con questo, ha preferito AVID di cui ha usato le versioni 5.1 e 5.5. Durante il montaggio, oltre che con il regista, Jons\u00e4ter ha lavorato a stretto contatto anche con i supervisori sonori Stephen Griffiths e Andy Shelley e per questo motivo la fase del missaggio sonoro \u00e8 iniziata presto.\nIl film \u00e8 stato montato in tutto in sei mesi. La canzone finale del film, interpretazione di Julio Iglesias della canzone francese \"La Mer\", montata assieme alle immagini finali delle sottotrame dei vari personaggi e alle immagini della nuova assunzione di Smiley al Circus come nuovo direttore, \u00e8 stata scelta perch\u00e9 il team ha immaginato che George Smiley avrebbe ascoltato questa musica quando era solo. Alfredson ha descritto la canzone come: \u00abTutto ci\u00f2 che non ha a che vedere col mondo del MI6\u00bb. La scena in cui Smiley ascolta il brano \u00e8 stata girata, ma alla fine fu tagliata da Alfredson e Jons\u00e4ter per evitare di dargli troppa importanza.\nIl montaggio del film \u00e8 stato candidato al \"BAFTA al miglior montaggio\" e all' \"Online Film Critics Society Award al miglior montaggio\".\nEffetti speciali.\nGli effetti speciali sono stati completati durante la fase di post-produzione da Framestore tra giugno e luglio 2011. Il lavoro \u00e8 stato completato negli uffici che la societ\u00e0 possiede a Londra e a Reykjav\u00edk e la supervisione degli effetti visivi \u00e8 stata condotta sul set da Christian Kaestner, che ha lavorato con la troupe a Londra e ad Istanbul. Durante il successivo periodo di post-produzione, gli effetti visivi sono stati controllati da Sirio Quintavalle.\nTomas Alfredson desiderava che le riprese fossero svolte in 35mm e la scansione a 4K per ottenere e mantenere l'atmosfera di autenticit\u00e0 e di paranoia che voleva. \u00abCon la Working Title Films abbiamo avuto un ottimo rapporto \u2014 afferma Kaestner \u2014 Hanno richiesto circa 30 scene digitali, per ottenere l'autenticit\u00e0 a cui Tomas puntava, attraverso un lavoro invisibile e di alta qualit\u00e0\u00bb.\nAd esempio, \u00e8 stata ritoccata dal computer la sede del \"Circus\": si intravede per poco tempo, un moderno e grigio edificio cubico situato all'interno del cortile del palazzo. Questo edificio in realt\u00e0 \u00e8 stato inserito artificialmente in CG dal team di Framestore nella reale Blythe House di Kensington Olympia.\nLo stesso \u00e8 avvenuto ad un gufo in fiamme che appare per pochi secondi nel film mentre Jim Prideaux (Mark Strong) impartisce una lezione di francese in una scuola privata per ragazzi. Improvvisamente infatti un gufo scivola gi\u00f9 dal camino acceso e, in fiamme, arriva in classe. Jim Prideaux afferra un righello e, con un unico colpo ben assestato, stordisce l'uccello. Fumo, fuoco e brace sono stati generati dal computer, cos\u00ec come sono state monitorate le piume del manichino che fungeva da gufo che Strong ha colpito al momento giusto: \u00ab\u00c8 stato sorprendente \u2014 spiega Quintavalle \u2014 rimanere fedeli alle azioni del personaggio di Strong. Il suo tempismo \u00e8 stato notevole!\u00bb.\nOltre che Framestore, la produzione ha deciso di contattare anche \"The Chimney Pot\", una societ\u00e0 di Stoccolma, che si \u00e8 occupata di circa 100 scatti tra cui scene in cui vengono aggiunti treni e altri punti di riferimento nello sfondo oltre che la scena in cui il corpo di Tufty Thesinger, assassinato, viene trovato in decomposizione, mentre delle mosche, create artificialmente, sono in bilico sulla sua ferita al collo.\nUn'altra scena realizzata da \"The Chimney Pot\" \u00e8 quella in cui Peter Guillam (Benedict Cumberbatch) si reca in archivio. Inizialmente, la scena era stata concepita come una \"cucitura visiva\" in 2D di alcuni pezzi e mobili catturati sul set di Londra. Tuttavia, la complessit\u00e0 e l'esistenza di soli oggetti di scena e non di una vera e propria stanza, avevano richiesto una soluzione 3D. \u00abAbbiamo girato un sacco di riferimenti per questa scena \u2014 dice il supervisore degli effetti visivi di \"The Chimney Pot\" Fredrik Nord, responsabile della supervisione del lavoro con il produttore esecutivo Fredrik Zander e con Anneli Oscarsson e Emma Stenborg \u2014 Abbiamo anche registrato la composizione di un sacco di piatti, delle librerie e degli altri oggetti e ne abbiamo preso le misure\u00bb. Tornato a Stoccolma, Nord ha iniziato a costruire sul computer l'intero archivio impostato in Softimage XSI, completo di texture di librerie, scale, travi e tubi: \u00abLa sfida \u2014 afferma \u2014 era di capire quanti piani ci sarebbero stati, quanti ascensori ecc... ed era anche comprendere in che modo metterli in relazione\u00bb. Il supervisore del 3D Ruslan Ogorodnik ha poi ripreso la scena, aggiungendovi l'illuminazione e tutti i dettagli con 3ds Max e V-Ray.\nColonna sonora.\nNello stesso periodo di distribuzione del film \u00e8 stata pubblicata la colonna sonora, composta dallo spagnolo Alberto Iglesias. L'album, intitolato \"Tinker Tailor Soldier Spy: Original Motion Picture Soundtrack\" \u00e8 distribuito sotto l'etichetta \"Silva Screen Records\".\nDi seguito sono indicate le tracce contenute nell'album:\nDurante il film, anche se non sono stati inclusi nell'album, sono presenti quattro brani: \"The Second Best Secret Agent in the Whole Wide World\" intonato da Sammy Davis Jr. durante la prima delle tre delle scene natalizie in cui gli agenti del Circus festeggiano; \"La Mer\", canzone francese di Charles Trenet interpretata da Julio Iglesias nel finale; la canzone patriottica svedese \"You Blessed Land\" cantata da Jussi Bj\u00f6rling; \u00e8 inoltre presente, durante la seconda delle tre delle scene natalizie l'\"Inno sovietico\".\nPer questa colonna sonora il compositore Alberto Iglesias ha ricevuto numerosi premi tra cui l' \"European Film Award alla miglior colonna sonora\", l' \"Hollywood Film Festival Award al miglior compositore\", il \"Music &amp; Sound Award alla migliore composizione\" e lo \"Spanish Film Music Critics Award al miglior compositore spagnolo\". Ha inoltre vinto il \"World Soundtrack Award alla migliore colonna sonora\" e il \"World Soundtrack Award al miglior compositore\". \u00c8 stato candidato all\"'Oscar alla migliore colonna sonora\", al \"BAFTA alla migliore colonna sonora\". Il sito internet \"Film Music Media\" ha posizionalo al 3\u00ba posto tra le \"10 migliori colonne sonore dell'anno\" l'album del film.\nPromozione.\nLa campagna pubblicitaria del film si \u00e8 principalmente incentrata su una campagna virale online, oltre alle tradizionali tipologie promozionali come poster, trailer e clip incentrate sui diversi aspetti della produzione, degli attori, dei personaggi e della storia.\nIl film \u00e8 stato promosso anche attraverso social network, concorsi e soprattutto tramite degli eventi, soprattutto premi\u00e8re speciali nelle maggiori citt\u00e0 (Londra, Parigi, New York, Los Angeles) e interviste televisive e radiofoniche agli attori, ai produttori e al regista.\nLocandine.\nPer la promozione della pellicola vennero diffuse numerose locandine:\nCampagna virale.\nPer celebrare l'uscita nazionale del film, e per far lievitare gli incassi, la societ\u00e0 di distribuzione Studio Canal ha commissionato al gruppo \"Impact Promotions\" di creare una campagna virale di guerriglia marketing per supportare on-line il lancio del film e aumentare cos\u00ec il passaparola.\nPer fare ci\u00f2 alcuni membri del team, travestiti da spie degli anni settanta, hanno fatto finta di diffondere dei dossier segreti su automobili, panchine, davanzali, tavoli, bar e altri luoghi londinesi. \u00c8 stato anche girato un video sulla loro azione nella settimana precedente all'uscita del film, avvenuta il 16 settembre 2011.\nIl gruppo si \u00e8 cos\u00ec mescolato ai pendolari e ai turisti di Londra nelle maggiori stazioni ferroviarie, come quella di Liverpool Street, Waterloo e Charing Cross.\nLa maggior parte delle persone, incuriosita dai fascicoli segreti che venivano consegnati e dagli elaborati costumi delle persone, ha risposto molto positivamente alla promozione: la squadra si \u00e8 impegnata attivamente con il pubblico inconsapevolmente coinvolto, ponendo domande come: \"Ti \u00e8 caduto questo?\" o \"Qual \u00e8 la parola in codice?\" o ancora \"Hai visto la talpa?\". In realt\u00e0 per\u00f2 la campagna era legata a un concorso online su Facebook che ha permesso agli utenti di postare le foto dei fascicoli segreti del film trovati per avere la possibilit\u00e0 di vincere cimeli cinematografici. L'attivit\u00e0 del team ha cos\u00ec contribuito a generare 7 000 abbonati alla settimana di apertura, con decine di commenti positivi e foto dei fascicoli trovati in varie zone di Londra postate sul social network.\nDistribuzione.\nL'anteprima del film \u00e8 avvenuta durante la 68\u00aa Mostra internazionale d'arte cinematografica di Venezia, dove la pellicola \u00e8 stata presentata in concorso. In seguito viene distribuito nel Regno Unito e in Irlanda il 16 settembre 2011. I diritti americani per la distribuzione del film sono stati acquistati dalla Universal Pictures, che ha poi passato i diritti alla Focus Features, filiale della Working Title Films, che ha stabilito l'uscita nelle sale statunitensi per il 18 novembre 2011. Della distribuzione negli Stati Uniti si \u00e8 occupato James Schamus, il CEO della Focus Features, che al Wall Street Journal ha rivelato di aver preferito di pubblicizzare il film attraverso delle premi\u00e8re nelle citt\u00e0 chiave, prima di distribuirlo nei cinema, perch\u00e9 ci\u00f2, secondo lui, avrebbe permesso di generare un entusiastico passaparola sulle prestazioni di Oldman e degli altri membri del cast. Nel mese di gennaio infatti, il film \u00e8 stato riproposto in centinaia di sale statunitensi.\nIn Italia, l'uscita nelle sale cinematografiche \u00e8 avvenuta il 13 gennaio 2012, distribuito da Medusa Film.\nDate di uscita.\nLa premi\u00e8re inglese del film \u00e8 avvenuta a Londra il 13 settembre 2011 In Belgio il film \u00e8 stato presentato in anteprima l'11 ottobre al \"Ghent International Film Festival\", nei Paesi Bassi \u00e8 stato presentato all\u2019\"Amsterdam Film Week\" il 2 novembre, in Svezia \u00e8 avvenuta allo \"Stockholm International Film Festival\" il 9 novembre. In Estonia il film \u00e8 stato presentato al \"Tallinn Black Nights Film Festival\" il 18 novembre mentre in Bulgaria \u00e8 stato presentato al \"Cinemania Film Festival\" in contemporanea a Sofia e a Varna il 19 novembre.\nNegli Stati Uniti il film \u00e8 stato presentato inizialmente in uscita limitata il 9 dicembre 2011\nNel 2011 la pellicola \u00e8 stata distribuita nel Regno Unito, in Svezia e in altri 11 paesi:\nNel 2012, invece, il film \u00e8 stato distribuito negli Stati Uniti, in Italia e in altri 21 paesi del mondo:\nIn Italia il film \u00e8 uscito nello stesso weekend di: \"Shame\" di Steve McQueen, \"Non avere paura del buio\" di Troy Nixey, \"L'incredibile storia di Winter il delfino\" di Charles Martin Smith, \"La chiave di Sara\" di Gilles Paquet-Brenner, \"L'industriale\" di Giuliano Montaldo, \"L'era legale\" di Enrico Caria e \"Succhiami\" di Craig Moss.\nDivieti.\nDiversi sono gli elementi del film che portarono a divieti nei paesi in cui esso venne distribuito.\nNegli Stati Uniti la Motion Picture Association of America (\"MPAA\") ha espresso un rating R (\"restricted\"), ossia vietato ai minori di 17 anni, non accompagnati dai genitori a causa di contenuti legati a \u00abviolenza, un po' 'di sessualit\u00e0/nudit\u00e0 e linguaggio\u00bb\nIn Italia, cos\u00ec come in Francia, invece il film \u00e8 stato distribuito con il visto censura \"film per tutti\".\nI maggiori divieti si sono avuti in India, in Malaysia e a Singapore dove, al momento della distribuzione, la visione del film \u00e8 stata consentita ad un pubblico di soli adulti, dai 18 anni in su in modo obbligatorio.\nEdizioni estere.\nEdizione italiana.\nL'edizione italiana del film, distribuita da Medusa Film presenta il titolo \"La talpa\", scelto dai distributori anche perch\u00e9 sia il libro che la serie tv sono state tradotte allo stesso modo. Il doppiaggio italiano \u00e8 stato curato da \"Cinecitt\u00e0 Digital Factory\", in collaborazione con la societ\u00e0 \"PCM Audio\" che si \u00e8 occupata anche della sonorizzazione. La direzione del doppiaggio \u00e8 stata affidata a Mario Cordova che, assistito da Roberta Schiavon, ha diretto un cast composto, tra gli altri, da Stefano De Sando, Giorgio Lopez, Marco Foschi, Luca Biagini, Antonio Sanna e Roberto Stocchi.\nCome fonico di Doppiaggio, ossia colui che si occupa di registrare i dialoghi da sostituire agli originali, \u00e8 stato scelto Marco Del Riccio. Come fonico di mix, ossia il finalizzatore del suono e del missaggio, \u00e8 stato scelto Fabrizio Pesce.\nInvece, come sincronizzatore, cio\u00e8 colui che cerca di perfezionare il sincronismo tra il labiale e le singole parole pronunciate dal doppiatore, \u00e8 stato chiamato Paolo Brunori.\nIl doppiaggio del film ottenne diverse candidature all' \"Italian Online Film Actors &amp; Dubbers Award\", tra le quali una per il \"miglior doppiatore\", successivamente vinta, a Stefano De Sando, per aver doppiato il protagonista Gary Oldman.\nEdizione francese.\nL'edizione francese del film ha come titolo \"La taupe\" ed \u00e8 stata distribuita da \"StudioCanal\". Il doppiaggio francese \u00e8 avvenuto grazie alla societ\u00e0 \"Les Studios de St-Ouen\". La direzione del doppiaggio \u00e8 stata affidata a Isabelle Brannens che ha diretto un cast composto da doppiatori molto conosciuti in Francia come: Jacques Roehrich, che doppia Gary Oldman; Christian Gonon che presta la voce a Colin Firth, Gilbert Beugniot che interpreta John Hurt. Tra gli altri troviamo: Eric Herson-Macarel (Mark Strong), Luc-Antoine Diqu\u00e9ro (David Dencik), Patrick Bonnel (Ciar\u00e1n Hinds), Alain Courivaud (Simon McBurney), Christine Murillo (Kathy Burke), e Adrien Antoine (Tom Hardy). Come traduttore, \u00e8 stato ingaggiato Bruno Chevillard.\nEdizione spagnola.\nL'edizione spagnola del film ha come titolo \"El topo\" ed \u00e8 stata distribuita da \"DeAPlaneta\". Il doppiaggio spagnolo \u00e8 avvenuto grazie alla societ\u00e0 \"SonoBlock\" di Barcellona. La direzione del doppiaggio \u00e8 stata affidata a Juan Fern\u00e1ndez, attore e doppiatore che ha diretto un cast composto da attori e doppiatori molto conosciuti in Spagna come: Pere Molina, che presta la voce a Gary Oldman; Jordi Brau che doppia invece Colin Firth e Ricardo Solans che interpreta John Hurt. Tra gli atri troviamo: Juan Carlos Gustems (Mark Strong), Jos\u00e9 Posada (Benedict Cumberbatch) e Ra\u00fal Llorens (Tom Hardy).\nCome traduttore, che \u00e8 colui che si occupa di tradurre e adattare i dialoghi da una lingua all'altra, \u00e8 stata scelta Sally Templer. Invece, come regolatore, \u00e8 stato ingaggiato lo stesso direttore del doppiaggio, Juan Fern\u00e1ndez.\nIn Messico il film, titolato \"El esp\u00eda que sab\u00eda demasiado El topo\", \u00e8 stato doppiato dalla societ\u00e0 \" New Art Dub\".\nLa direzione del doppiaggio \u00e8 stata affidata a X\u00f3chitl Ugarte, che ha diretto un cast comprendente:\nSalvador Delgado (Gary Oldman), \u00d3scar G\u00f3mez (Colin Firth), Irwin Daay\u00e1n (Tom Hardy), Ra\u00fal Anaya (Mark Strong), Jorge Santos (Ciar\u00e1n Hinds), Edson Matus (Benedict Cumberbatch), Arturo Mercado (John Hurt).\nEdizioni home video.\n\"La talpa\" \u00e8 stato reso disponibile in versione home video negli Stati Uniti a partire dal 20 marzo 2012. In Italia invece, a partire dal 25 luglio 2012 sono state messe in vendita da Medusa Film due differenti edizioni, entrambe a doppio disco:\nI contenuti speciali disponibili sono:\nNegli Stati Uniti l'edizione home-video ha incassato in totale 4,513,258 $. Il sito \"The Numbers\" che recensisce DVD e Blu-Ray della maggior parte dei film delle diverse stagioni cinematografiche dice de \"La talpa\": \u00abLa talpa \u00e8 un film incredibile, ed \u00e8 migliore di alcuni dei film che agli Oscar hanno avuto la candidatura come \"miglior film\". Ha un ritmo deliberato e una trama che richiede la massima attenzione, ma ne vale la pena. Per il DVD vale la pena verificare, mentre il Blu-ray Combo Pack \u00e8 l'affare migliore.\u00bb\nAccoglienza.\nIncassi.\nLa pellicola \u00e8 uscita il 16 settembre 2011 nelle sale cinematografiche britanniche. Gi\u00e0 nella prima settimana ha spopolato al box office, con un guadagno iniziale di circa 6,9 milioni di sterline. Il film \u00e8 rimasto al 1\u00ba posto al botteghino inglese per tre settimane consecutive. Nel Regno Unito il film ha guadagnato, secondo i dati aggiornati al 19 febbraio 2012, circa $. Con tale incasso il film \u00e8 divenuto il \"26\u00ba maggior incasso inglese per l'anno 2011\".\nNegli Stati Uniti il film ha esordito il 9 dicembre 2011 in sole 4 sale, guadagnando un totale di $, con una media per copia di $. In tutto la pellicola, negli Stati Uniti, ha guadagnato, secondo i dati aggiornati al 22 marzo 2012, $.\nIn Germania i dati relativi al 25 marzo 2012 affermano che in totale il film ha guadagnato \u20ac pari a circa $.\nCon questo guadagno la pellicola, in Germania \u00e8 diventato l'\"82\u00ba maggior incasso tedesco per l'anno 2011\" In Francia il film ha incassato in totale nel suo primo weekend di programmazione, ossia l'8 febbraio 2012 al 12 febbraio 2012 \u20ac pari a circa $. Secondo i dati del 4 marzo 2012, il film in Francia ha guadagnato totalmente \u20ac, ossia $. Con tale incasso, in Francia, il film \u00e8 divenuto il \"64\u00ba maggior incasso francese per l'anno 2012\".\nGli incassi del film in Italia, classificatosi 2\u00ba al botteghino durante weekend d'apertura (13-15 gennaio 2012) dove ha incassato in tutto \u20ac, ammontano a \u20ac (aggiornati all'8 luglio 2012). Con questo guadagno la pellicola, in Italia \u00e8 divenuto il \"61\u00ba maggior incasso italiano per la stagione 2011/2012\".\nBox Office Mojo riporta che il film ha guadagnato globalmente $. Con questo guadagno il film \u00e8 diventato l' \"81\u00ba maggior incasso internazionale per l'anno 2011\".\nCritica.\n\"La talpa\" ha ricevuto recensioni molto positive da parte della critica internazionale. Il film possiede correntemente, un rating d'approvazione pari all'83%, basato su 202 recensioni raccolte dall'aggregatore Rotten Tomatoes, con la dicitura, \"La talpa \u00e8 un puzzle denso di ansia, paranoia e spionaggio, che il regista Tomas Alfredson ha unito assieme con la massima abilit\u00e0\". A titolo di confronto, l'aggregatore Metacritic, che assegna un punteggio posto in un intervallo 0-100 sulla base delle recensioni da parte della critica pi\u00f9 affidabile, ha calcolato un punteggio di 85 sulla base di 42 recensioni, equo a \"successo universale\". Invece l'aggregatore \"Movie Review Intelligence\" assegna, sulla base di 49 recensioni della critica statunitense, un punteggio dell'86%, con la dicitura \"recensioni sensazionali\".\nLa critica italiana ha risposto in modo particolarmente favorevole al film. Paolo Mereghetti scrive sul Corriere della Sera: \u00abIl film mette in campo un gruppo di attori tutti davvero perfetti nel restituire le sfumature dei singoli personaggi e le complessit\u00e0 di un mestiere che ha ben poco di eroico e di gratificante. Ma che per lo spettatore pu\u00f2 essere l'occasione per riconciliarsi con un cinema professionale, avvincente e, perch\u00e9 no? Intelligente!\u00bb e assegna al film cinque stelle. Lo stesso punteggio \u00e8 conferito al film dal suo collega Valerio Caprara, che scrive su Il Mattino: \u00abUn film di gran classe, tratto da un bestseller di qualit\u00e0 e adatto - deo gratias - a un pubblico adulto desideroso di avvincenti coinvolgimenti e non solo di lauree in cinefilia. La talpa, inoltre, \u00e8 in grado di suscitare un fenomeno del tutto sconosciuto a intere generazioni di spettatori da multiplex: l'accesa discussione all'uscita dal cinema. Bisogna anche aggiungere, per amore di verit\u00e0, che la proiezione della copia sottotitolata all'ultima Mostra di Venezia aveva seminato crisi di comprensione persino tra le file degli agguerritissimi convenuti: si spera che adesso, grazie alla versione italiana, il suaccennato dibattito sui personaggi, gli intrecci e il tourbillon d'ambientazioni si svolga in modi e toni meno precari o smarriti\u00bb. Il critico cinematografico Marianna Cappi su MYmovies scrive: \u00abIl vero valore aggiunto del film, il tocco che quasi riscrive il genere di appartenenza di questa pellicola, \u00e8 il suo cuore sentimentale, addirittura romantico. Trattenuto, imploso, mostrato per piccoli indizi, quasi fossero distrazioni, il sentimento amoroso (tragico ma vitalissimo) \u00e8 ci\u00f2 che scalda il film di Alfredson da cima a fondo: il punto debole che fa la sua forza, il dettaglio che fa la sua grandezza\u00bb, assegnando al film quattro stelle. Invece il critico Maurizio Acebi su Il Giornale scrive: \u00ab\u00c8 l'antitesi degli 007 cinematografici, film caratterizzati per il DNA tutto azione e seduzione. Eppure, La talpa, tratto dall'omonimo romanzo di John le Carr\u00e9, \u00e8 una delle migliori spy-story viste negli ultimi anni. A dimostrazione che quando hai un regista che sa fare il suo mestiere (il bravissimo e talentuoso svedese Tomas Alfredson, gi\u00e0 ammirato dietro la macchina da presa dell'horror d'autore Lasciami entrare) ed un cast praticamente perfetto (dai protagonisti ai comprimari), si possono tirar fuori grandi film pur senza spettacolarizzazioni, effetti speciali e belle donne\u00bb e attribuisce al film un giudizio di cinque stelle.\nIl film pi\u00f9 volte \u00e8 stato osannato come un capolavoro, e un cult del genere spionaggio, dalla critica internazionale e da quella italiana. Il critico Valerio Sammarco su Cinematografo.it intitola la sua recensione sulla pellicola \"Dal capolavoro di Le Carr\u00e9 a quello di Alfredson: che cerca la spia infiltrata e trova il cinema\" e scrive: \u00abnessuna concessione allo spettacolo, esaltazione silenziosa di ogni singolo dettaglio, estetica della sottrazione mirata a ritrovare il senso pi\u00f9 profondo, efficace, di ogni singola parola in ogni singolo dialogo, di ogni inquadratura o movimento di macchina, solo in apparenza saltuariamente accessori, o di raccordo\u00bb, e continua \u00ablo spettatore \u00e8 invitato a compiere una scelta [...] ad accettare o meno l'invito, a scommettere o meno sulla propria capacit\u00e0 d'osservazione\u00bb. Su Vogue, il critico Emanuele Lugli scrive sul film: \u00abun capolavoro! [...] \"Tinker Tailor Soldier Spy\" (utilizziamo il titolo originale) \u00e8 infatti un capolavoro di ellissi, una procedura di retorica che lascia tutto ci\u00f2 che non \u00e8 essenziale fuori della storia\u00bb paragonandolo addirittura a film come \"Pulp Fiction\" e \"Il Gattopardo\".\nPrimati.\n\"La talpa\" \u00e8 apparso in pi\u00f9 di cento \"top ten\" di premi internazionali, giornali, riviste cinematografiche e siti internet. Nella \"top thirty\" nel sito Metacritic per i migliori film nel 2011, che raccoglie le \"top ten\" delle pi\u00f9 importanti riviste americane, \"La talpa\" si \u00e8 classificata 11\u00aa a pari merito con \"Margaret\". In particolare la rivista cinematografica inglese \"Empire\", considerata una delle pi\u00f9 autorevoli riviste britanniche nel campo cinematografico, ha stilato la classifica dei \"100 migliori film britannici\" della storia e ha posizionato \"La talpa\" al 94\u00ba posto. In pi\u00f9 il sito internet \"Close-Up Film\", attivo nel campo cinematografico, ha elevato il film al rango di \"miglior film di spionaggio di tutti i tempi\". Anche il sito internet \"Stuff.tv\" include la pellicola tra i \"migliori 25 film di spionaggio di sempre\". Il sito \"CultBox\" lo include nella lista dei \"5 migliori film di spionaggio della storia\". Inoltre, il sito \"Britscene\" pone la pellicola al 3\u00ba posto tra i \"migliori 10 film britannici di spionaggio\". Successivamente, dalla sua uscita, il film appare al 66\u00ba posto tra i \"100 migliori film della storia\" sul sito \"Filmtotaal\". Il critico cinematografico Kenneth Turan, del Los Angeles Times l'ha considerato il \"miglior racconto di spionaggio dei nostri tempi\". Il film \u00e8 apparso sulle seguenti liste dei \"migliori dieci film del 2011/2012\":\n\"La talpa\" \u00e8 apparso inoltre nell'edizione 2012 dei \"1001 Movies You Must See Before You Die\", ed \u00e8 anche stato scelto come film di copertina. La sua presenza \u00e8 stata riconfermata anche nell'edizione 2013 della raccolta. Il sito \"FlickFeast.com\" lo ha inserito al 10\u00ba posto nella classifica dei \"10 migliori adattamenti cinematografici di tutti i tempi\". La pellicola \u00e8 inoltre presente nelle seguenti liste dei \"migliori dieci film britannici del 2011\":\nRiconoscimenti.\nSia Working Title Films che StudioCanal hanno puntato molto sulla candidatura del film agli Oscar, promuovendolo sia attraverso alcuni manifesti promozionali (i cosiddetti For Your Consideration), sia proponendo la pellicola nelle sale cinematografiche statunitensi nel gennaio precedente alla cerimonia di assegnazione. \"La talpa\" ha ricevuto tre candidature ai Premi Oscar 2012: \"miglior attore protagonista\" a Gary Oldman, \"migliore sceneggiatura non originale\" a Bridget O'Connor, Peter Straughan e \"miglior colonna sonora\" a Alberto Iglesias.\nAi Premi BAFTA 2012 la pellicola ha ricevuto undici candidature tra cui: \"miglior film\", \"migliore regia\" a Tomas Alfredson e \"miglior attore protagonista\" a Gary Olman. Alla cerimonia di premiazione il film ha ricevuto due premi: \"miglior film britannico\" e \"migliore sceneggiatura non originale\".\nAlla cerimonia di premiazione degli Empire Awards 2012 la pellicola \u00e8 stata il dominatore della serata in quanto ha ricevuto tre premi: \"miglior film britannico\", \"miglior thriller\" e \"miglior attore protagonista\" a Gary Olman. Il film aveva inoltre ricevuto precedentemente altre due candidature: \"miglior film\" e \"miglior regista\" a Tomas Alfredson.\nAi \"San Francisco Film Critics Circle Awards\" la pellicola ha ricevuto due premi: \"miglior attore\" a Gary Olman e \"migliore sceneggiatura non originale\" a Bridget O'Connor e Peter Straughan.\n\"La talpa\", ai \"Richard Attenborough Regional Film Awards\", premi cinematografici intitolati al regista Richard Attenborough, ha vinto tre premi: \"miglior film britannico\", \"miglior attore britannico\" a Gary Olman, e \"migliore sceneggiatura\" a Bridget O'Connor e Peter Straughan.\nTematiche.\nIl film mostra allo spettatore numerose tematiche. Molte di queste sono state riprese dal libro di John le Carr\u00e9. \u00abNaturalmente non si pu\u00f2 inserire ogni dettaglio presente in un romanzo di 349 pagine in un film \u2014 afferma Alfredson \u2014 Ma si possono prendere i temi, cogliere gli elementi e delineare i momenti per cercare di descrivere quanto accade\u00bb.\nNon solo, rivela anche che con \"La talpa\" crede di aver realizzato un film sulla fedelt\u00e0 e sugli ideali: valori che, a suo parere, sono di grande attualit\u00e0 \u00abprincipalmente perch\u00e9 forse sono cos\u00ec rari di questi tempi\u00bb.\nL'aspetto di attualit\u00e0 odierno, che il film riprende, che \u00e8 lo stesso di trenta anni fa, e che rimarr\u00e0 tale in eterno, riflette il modo in cui le persone tradiscono la loro fiducia reciproca. La talpa \u00e8 quindi soprattutto una storia di amore e amicizia, di lealt\u00e0 e tradimento, di perdono e vendetta, che tenta di descrivere le dinamiche sociali e i rapporti umani.\nLe Carr\u00e9 ha affermato: \u00abQuesto mondo segreto, per me, rappresentava anche una metafora sul mondo in cui viviamo; ci inganniamo l'un l'altro, inganniamo noi stessi, inventiamo delle storielle e recitiamo la vita invece che viverla\u00bb.\nCon le sue tematiche di inganno e tradimento oltre che di onest\u00e0 e disonest\u00e0, questa \u00e8 una storia su persone che indagano sulle vite degli altri \u2013 pur non essendo sincere riguardo alla propria. \u00c8 una storia universale.\nIl film \u00e8 un saggio sull'essere uomo in un posto di lavoro cos\u00ec particolare. \u00c8 un film sulla solitudine, i personaggi sono alienati e soli, possono contare solo sull'onest\u00e0 degli uni verso gli altri. Per questo, in quel mondo, \u00e8 importante la lealt\u00e0. Sono persone che hanno sacrificato la loro vita, l'amore. Questi uomini, le spie, sono l'anello sacrificale della pace raggiunta. Per il regista infatti \u00abQuesta storia incarna e riflette in particolare le eterne e drammatiche questioni di amicizia, tradimento e fedelt\u00e0\u00bb,\nUn altro tema trattato \u00e8 quello dell'omosessualit\u00e0. Infatti in quel periodo, nel Regno Unito, cos\u00ec come negli altri paesi, questa non veniva ammessa e c'erano spie e agenti che non potevano dichiararsi apertamente altrimenti sarebbero stati uccisi o ricattati. Un altro tema \u00e8 quello della bisessualit\u00e0. Per esempio il personaggio di Bill Haydon \u00e8 infatti bisessuale.\nIl film, inoltre, non \u00e8 del tutto privo di umorismo. Pi\u00f9 scene tendono a prendere in giro il mondo sovietico o pi\u00f9 in generale, anche il mondo dello spionaggio. Una di queste, ad esempio \u00e8 la scena in cui, durante la festa di Natale, un uomo travestito da Lenin, inizia a cantare l'inno sovietico.\nIl film, comunque \u00e8 una storia di spionaggio e come tale presenta anche un modello di \u00abvero giallo\u00bb. Il mondo dello spionaggio, ritratto come mondo malinconico e \u00abimpostato in piccole stanze intrise di nicotina e burocratico sudore\u00bb, rimane uno dei temi centrali del film. I personaggi, ritratti come giocatori solitari, cos\u00ec come le spie reali, hanno rinunciato alla loro vita per perseguire uno scopo. Il motivo ricorrente della scacchiera si adatta al \"modus operandi\" tattico con cui lo spionaggio viene eseguito: ogni mossa, ogni tipo di strategia ha delle implicazioni e delle sottigliezze che devono essere chiaramente esaminate e meditate prima di essere attuate. E le spie sono quei \"giocatori\" che attuano e ponderano su tali strategie. Il traditore quindi \u00e8 la metafora del punto debole di una intelligence governativa che dovrebbe essere inattaccabile e inaffondabile, ma \u00e8 anche immagine e allegoria dei punti deboli che ogni personaggio possiede, cos\u00ec come ogni essere umano. I personaggi, come ripreso dal motivo della scacchiera, appaiono come delle pedine di un gioco pi\u00f9 grande di loro, il gioco sporco della politica. Personaggi dunque, nel film, visti come malinconici prigionieri delle loro missioni e del loro lavoro, che sono diventati una vera e propria \"vita parallela\" che ha finito per soffocare le loro realt\u00e0 interiori.\nMerchandising.\nI prodotti derivati dal film furono diretti verso una vasta gamma di oggetti.\nMoltissimi sono stati i concorsi organizzati grazie a Studio Canal per commerciare il film, in cui sono stati messi in palio numerosi prodotti tra cui, soprattutto, il DVD e il Blu-Ray del film. Altri esempi sono stati gli album con la colonna sonora di Alberto Iglesias, le tante t-shirt con il logo del film o le penne con registratori vocali simili agli strumenti spionistici degli anni settanta. Dopo l'uscita del film \u00e8 stato rimesso in vendita il libro tascabile di Le Carr\u00e9 da cui \u00e8 stato adattato il film, avente come copertina la locandina del film.\nLa Studio Canal ha anche messo in vendita dei Post-it semi-adevisi e alcune scacchiere di lusso, come quella utilizzata da Smiley, in cui \u00e8 riportato il logo del film: le scacchiere sono di legno, cubiche e pieghevoli, e con loro sono compresi dei cassetti di legno di dimensioni ridotte in cui sono contenuti tutti i pezzi della dama e degli scacchi.\nHa avuto successo la vendita della \"Tinker Tailor Soldier Spy - Limited Deluxe Edition\". L'edizione in tiratura comprendeva numerosi articoli come: il DVD, il Blu-Ray, la colonna sonora, l'omonimo romanzo di Le Carr\u00e9. Non solo, includeva anche un diario su misura, alcune fotografie esclusive dal set e delle carte da gioco su misura. Il costo dell'edizione limita oscillava sulle \u00a3 50, pari circa a 60 \u20ac.\nCuriosit\u00e0.\nUna serie di curiosit\u00e0 rese note durante la distribuzione del film:"}
{"id": "3596962", "revid": "287204", "url": "https://it.wikipedia.org/wiki?curid=3596962", "title": "La talpa (film)", "text": ""}
{"id": "3596963", "revid": "729019", "url": "https://it.wikipedia.org/wiki?curid=3596963", "title": "Stazione di San Gabriele", "text": "La stazione di San Gabriele \u00e8 una fermata ferroviaria di Bari, posta sulla ferrovia Bari-San Paolo gestita dalla Ferrotramviaria.\nStoria.\nLa fermata di San Gabriele, come il resto della linea, venne inaugurata il 24 giugno 2008 e aperta all'esercizio il 22 dicembre dello stesso anno.\nMovimento.\nLa fermata \u00e8 servita dai treni metropolitani della linea FM1 delle Ferrovie del Nord Barese, che collega il quartiere San Paolo al centro cittadino. Le frequenza del servizio \u00e8 di un treno ogni 40 minuti(50 i giorni festivi)."}
{"id": "3596965", "revid": "729019", "url": "https://it.wikipedia.org/wiki?curid=3596965", "title": "Stazione di Ospedale", "text": "La stazione di Ospedale (detta anche \"Ospedale San Paolo\") \u00e8 una stazione ferroviaria di Bari, della ferrovia Bari-San Paolo gestita dalla Ferrotramviaria.\nStoria.\nLa stazione di Ospedale, come il resto della linea, venne inaugurata il 24 giugno 2008 e aperta all'esercizio il 22 dicembre dello stesso anno.\nMovimento.\n\u00c8 servita dai treni metropolitani della linea FM1 delle Ferrovie del Nord Barese, che collega il quartiere San Paolo al centro cittadino. Le frequenza del servizio \u00e8 di un treno ogni 40 minuti."}
{"id": "3596967", "revid": "647919", "url": "https://it.wikipedia.org/wiki?curid=3596967", "title": "Aeroporto Internazionale di Belfast-Aldergrove", "text": ""}
{"id": "3596972", "revid": "767487", "url": "https://it.wikipedia.org/wiki?curid=3596972", "title": "Japan Cup 2009 (ciclismo)", "text": "La Japan Cup 2009, diciottesima edizione della corsa e valida come evento dell'UCI Asia Tour 2010, si svolse il 25 ottobre 2009. Fu vinta dal danese Chris Anker S\u00f8rensen che termin\u00f2 la gara in 4h06'19\"."}
{"id": "3596978", "revid": "446353", "url": "https://it.wikipedia.org/wiki?curid=3596978", "title": "INS Eilat (K-40)", "text": ""}
{"id": "3596980", "revid": "21981", "url": "https://it.wikipedia.org/wiki?curid=3596980", "title": "Locomotiva Gruppo 816", "text": ""}
{"id": "3596984", "revid": "21981", "url": "https://it.wikipedia.org/wiki?curid=3596984", "title": "Reno (fiume italiano)", "text": ""}
{"id": "3596988", "revid": "1494169", "url": "https://it.wikipedia.org/wiki?curid=3596988", "title": "Andrea Longo", "text": ""}
{"id": "3596992", "revid": "124808", "url": "https://it.wikipedia.org/wiki?curid=3596992", "title": "Truth in Numbers?", "text": ""}
{"id": "3597000", "revid": "106908", "url": "https://it.wikipedia.org/wiki?curid=3597000", "title": "Volos (Grecia)", "text": ""}
{"id": "3597003", "revid": "1305772", "url": "https://it.wikipedia.org/wiki?curid=3597003", "title": "Tinker, Tailor, Soldier, Spy", "text": ""}
{"id": "3597006", "revid": "110157", "url": "https://it.wikipedia.org/wiki?curid=3597006", "title": "Elite One 2010-2011", "text": "L'Elite One 2010-11 \u00e8 stata il 51\u00ba campionato camerunese di calcio; ha visto la vittoria finale del Cotonsport Garoua, giunto al decimo titolo. Cominciata il 13 novembre, \u00e8 terminata il 25 luglio.\nCollegamenti esterni.\nStatistiche su Soccerway"}
{"id": "3597016", "revid": "42371044", "url": "https://it.wikipedia.org/wiki?curid=3597016", "title": "Phyllodactylus europaeus", "text": ""}
{"id": "3597018", "revid": "21981", "url": "https://it.wikipedia.org/wiki?curid=3597018", "title": "Ferrovia Verona-Bologna", "text": ""}
{"id": "3597029", "revid": "42371159", "url": "https://it.wikipedia.org/wiki?curid=3597029", "title": "Deinonicosauri", "text": ""}
{"id": "3597032", "revid": "599013", "url": "https://it.wikipedia.org/wiki?curid=3597032", "title": "Matteo Maestrello", "text": "Carriera.\nSi forma professionalmente nelle giovanili della Benetton Treviso. La prima esperienza agonistica la pratica ad Imola in serie B d'Eccellenza per poi passare la stagione successiva tra i professionisti. Gioca e vince il campionato di Legadue con la Virtus Bologna; gli anni successivi continua a giocare nella seconda serie italiana con Basket Club Ferrara, Basket Draghi Novara, Pallacanestro Reggiana e, dopo una breve parentesi in Serie A Dilettanti all'inizio della stagione 2009-2010 con l'Olimpia Basket Matera, torna in Legadue con l'Andrea Costa Imola e l'anno successivo con la Reyer Venezia Mestre dove alla fine dell'anno centra la seconda promozione in serie A. \nNel 2011 ha giocato con l'Enel Brindisi vincendo la Coppa Italia di Legadue e conquista la terza promozione in serie A nei play-off.\nL'8 agosto 2012 torna a vestire la maglia dell'Andrea Costa Imola.\nNell'estate del 2013 rientra al Treviso Basket per partecipare al Campionato di Divisione Nazionale B.\nNella stagione 2014-15 inizia con il B.V.O. Caorle in serie C regionale Veneto per poi passare orgogliosamente alla squadra della sua citt\u00e0 il B.C. Jesolo in serie D, di cui \u00e8 tuttora capitano.\nNei due anni successivi porta il B.C. Jesolo fino alla serie B nazionale centrando due promozioni consecutive in C Silver e in C Gold."}
{"id": "3597033", "revid": "123906007", "url": "https://it.wikipedia.org/wiki?curid=3597033", "title": "Sharon van Rouwendaal", "text": "Carriera.\nReduce dai suoi primi successi a livello giovanile, con la medaglia d'oro vinta nei 1500\u00a0m sl e tre argenti conquistati nei 200\u00a0m sl, nei 400\u00a0m sl e negli 800\u00a0m sl durante gli europei di Belgrado 2008, Sharon van Rouwendaal ha fatto il suo debutto a livello \"senior\" ai successivi europei in vasca corta di Fiume 2008. Due anni pi\u00f9 tardi, in occasione degli europei in vasca corta di Eindhoven 2010, ha vinto le sue prime medaglie con un doppio secondo posto nei 100\u00a0m dorso e nei 200\u00a0m dorso.\nSi \u00e8 riconfermata ad alti livelli vincendo la medaglia di bronzo ai mondiali di Shanghai 2011 nei 200\u00a0m dorso. In seguito ha preso parte alle Olimpiadi di Londra 2012 non riuscendo a raggiungere le finali nelle due distanze stile dorso; ha inoltre gareggiato nella staffetta 4x100\u00a0m misti giungendo con i Paesi Bassi al sesto posto e stabilendo il nuovo record olandese insieme alle compagne Moniek Nijhuis, Inge Dekker e Ranomi Kromowidjojo.\nNuotatrice versatile, Sharon van Rouwendaal \u00e8 in grado di competere anche sulla distanza dei 5\u00a0km e dei 10\u00a0km in acque libere, specialit\u00e0 che le hanno fruttato due titoli europei ai campionati di Berlino 2014. Ai Giochi della XXXI Olimpiade a Rio de Janeiro conquista la medaglia d'oro nella 10\u00a0km. Agli europei di nuoto di Glasgow 2018 ha vinto la medaglia d'oro nella 5 chilometri a squadre, gareggiando coi compagni di nazionale Esmee Vermeulen, Pepijn Smits e Ferry Weertman."}
{"id": "3597034", "revid": "107831", "url": "https://it.wikipedia.org/wiki?curid=3597034", "title": "Sharon Van Rouwendaal", "text": ""}
{"id": "3597037", "revid": "363629", "url": "https://it.wikipedia.org/wiki?curid=3597037", "title": "La Via Lattea", "text": ""}
{"id": "3597038", "revid": "729019", "url": "https://it.wikipedia.org/wiki?curid=3597038", "title": "Battaglia di Damietta (1973)", "text": "La battaglia di Damietta (in arabo: \u0645\u0639\u0631\u0643\u0629 \u0628\u0644\u0637\u064a\u0645; in ebraico: \u05e7\u05e8\u05d1 \u05d3\u05de\u05d9\u05d9\u05d8) fu uno scontro navale, avvenuti durante la guerra del Kippur il 9 ottobre 1973 nelle acque al largo di Damietta tra sei motocannoniere lanciamissili israeliane classe Sa'ar e quattro unit\u00e0 omologhe egiziane della Classe Osa.\nContesto.\nIl comando navale israeliano, dopo che il 7 ottobre le forze navali israeliane avevano riportato un brillante successo nei confronti dei siriani nei pressi del porto di Latakia, la sera dell'8 ottobre invi\u00f2 una \"task force\" di sei motovedette lanciamissili Sa'ar e Reshef allo scopo di affrontare le motovedette lanciamissili egiziane al largo del delta del Nilo. Tra le unit\u00e0 israeliane c'era la \"\"Reshev\" che aveva partecipato allo scontro di due giorni prima dei pressi di Latakia.\nLe navi israeliane erano equipaggiate di missili antinave Gabriel, di nuova concezione, di progetto e produzione interamente israeliano, e il cui raggio d'azione, 20 km, era appena la met\u00e0 del raggio d'azione dello SS-N-2 Styx, l'omologo missile di produzione sovietica con cui erano equipaggiate le unit\u00e0 egiziane. La sfida, oltre che tecnica, era anche psicologica, poich\u00e9 una motovedetta egiziana della classe Komar con uno Styx aveva affondato il cacciatorpediniere israeliano, Eilat, nell'anno della guerra dei sei giorni, il 1967, anche se al di fuori delle ostilit\u00e0.\nIl successo avrebbe significato il dominio israeliano delle acque che erano teatro del conflitto, e quindi la libert\u00e0, per Israele, di non subire attacchi via mare.\nLa reazione egiziana fu immediata con l'invio di quattro motovedette Osa.\nLo scontro.\nLo scontro ebbe inizio il 9 ottobre e dopo qualche minuto le unit\u00e0 egiziane spararono una prima salva di missili Styx contro le unit\u00e0 israeliane. La \"Herev\" risult\u00f2 danneggiata e fu costretta ad abbandonare lo scenario, a cui segu\u00ec a distanza di pochi secondi una seconda salva che caus\u00f2 delle lievi avarie alla \"Keshet\"\", che non pot\u00e9 partecipare al successivo inseguimento; le unit\u00e0 egiziane, avendo esaurito la scorta di missili tentarono un rapido rientro alla loro base di Abu Quir (arabo \u0623\u0628\u0648 \u0642\u064a\u0631) inseguite dalle unit\u00e0 israeliane che non erano state danneggiate che a loro volta lanciarono una salva di missili Gabriel colpendo tre motovedette egiziane, una delle quali affonda subito. Anche la sorte delle altre due motovedette colpite \u00e8 segnata: la prima viene affondata dal fuoco dei cannoni delle motovedette israeliane, la seconda viene affondata nel corso della mattinata dagli aerei israeliani. La motovedetta egiziana rimasta indenne fece rientro alla base.\nConseguenze.\nLa marina israeliana replicando l'impresa di Latakia del 7 ottobre con questa nuova vittoria si assicurava la superiorit\u00e0 navale. Nel giro di pochi giorni la Marina Israeliana fu in grado di dimostrare non solo il proprio ruolo, generalmente sminuito rispetto alla preponderanza degli altri corpi dell'Forze di Difesa Israeliane (esercito e aviazione), ma anche la propria presenza dominante nel Mar Mediterraneo sud-orientale. L'aiuto di nuove tecnologie sviluppate interamente in Israele aveva dato modo di provare anche la bont\u00e0 dell'apparato industriale israeliano, che usciva, per molti versi, dall'aiuto progettuale e produttivo degli Stati Uniti.\nLa pi\u00f9 grande portata bellica delle due battaglie fu sicuramente il battesimo del fuoco per armi che avrebbero rivoluzionato, nei trent'anni successivi, il modo di concepire la battaglia navale. Se nei cinque secoli precedenti le navi risolvevano le loro dispute a colpi di cannone, e nella seconda guerra mondiale il siluro aveva\u00a0\u2013 seppur di poco\u00a0\u2013 allungato le distanze di tiro, dagli anni settanta le navi hanno la possibilit\u00e0 di confrontarsi a decine di miglia di distanza, e lo scontro navale in tutto il mondo \u00e8 diventato un wargame in bilico tra rilevazioni radar, contromisure elettroniche ed efficacia balistica."}
{"id": "3597044", "revid": "162719", "url": "https://it.wikipedia.org/wiki?curid=3597044", "title": "Battaglia di Baltim", "text": ""}
{"id": "3597046", "revid": "599013", "url": "https://it.wikipedia.org/wiki?curid=3597046", "title": "Giorgio Consonni", "text": "Carriera.\nHa giocato in Serie A vestendo la maglia della Pallacanestro Varese dal 1968 al 1971."}
{"id": "3597048", "revid": "1543377", "url": "https://it.wikipedia.org/wiki?curid=3597048", "title": "Derby Central Library", "text": "La Derby Central Library \u00e8 stata costituita nel 1879 assieme al Derby Museum and Art Gallery e posta in un edificio di mattoni rossi, progettato in stile gotico decorato da Richard Knill Freeman e donata a Derby da Michael Thomas Bass. E la principale biblioteca pubblica di Derby e la biblioteca di riferimento, la pi\u00f9 grande filiale della Derby City Libraries gestita dalla autorit\u00e0 unitaria che governa la citt\u00e0.\nStoria.\nPrima del Public Libraries Act del 1850 esistevano un certo numero di biblioteche itineranti a Derby; di solito queste biblioteche erano gestite da librai e si basavano sul pagamento di una sottoscrizione da parte dei soci.\nLa prima libreria \"permanente\" a Derby fu fondata nel 1811 a Queen Street: questa libreria era aperta a persone che dagli anni trenta del secolo potevano permettersi di acquistare una quota di quattro ghinee e pagare un abbonamento annuale di un'altra ghinea; nel 1832 questa biblioteca aveva 84 membri. La collezione di libri incorporava anche i 4.000 volumi della libreria della Derby Philosophical Society. Nel 1863 il botanico Alexander Croall fu nominato primo bibliotecario e curatore e l'anno successivo il museo e la biblioteca furono uniti. Croall lasci\u00f2 nel 1875 per diventare il curatore del Stirling Smith Museum and Art Gallery..\nAnche se la possibilit\u00e0 era stata presa in considerazione dal consiglio comunale, il comune di Derby non si avvalse dei vantaggi dei poteri forniti dalla legge del 1850 per alcuni anni. Poi nel 1878 il settimo Duca di Devonshire don\u00f2 la sua collezione di libri e carte sul Derbyshire al Comune. Un edificio adatto ad accogliere questo materiale si rese necessaria, ma solo l'anno successivo il Comune fu in grado di fornire al popolo di Derby un servizio biblioteca gratuito, grazie al dono del munifico Michael Thomas Bass.\nSabato 28 giugno 1879 Mr. Bass inaugur\u00f2 ufficialmente il Derby Free Library and Museum, avvenimento che fu alla base di grande festa nella citt\u00e0. La cerimonia comprese un ricevimento ufficiale dato da Bass alla Midland Railway Station seguito da un pranzo elegante al Midland Hotel e una processione al Market Place, lungo strade decorate piene di una folla entusiasta. Bass giunse poi in municipio per un incontro col sindaco ed infine la festa termin\u00f2 presso la biblioteca stessa, che il filantropo visit\u00f2 prima di tornare sui suoi passi e dichiarare l'edificio aperto.\nLa collezione di libri offerti dalla nuova biblioteca includeva la collezione Devonshire cos\u00ec come il contenuto della Permanent Library e della Philosophical Society. Nel settembre 1898 la raccolta di libri per il prestito arrivava a quasi 20.000 volumi.\nNel 1914 la casa del curatore a fianco della biblioteca fu demolita per far posto ad un ampliamento dell'edificio, destinato ad ospitare la Bemrose Library, recentemente acquisita. Questo fondo, gi\u00e0 di propriet\u00e0 di sir Henry Howe Bemrose era stato acquistato dopo una pubblica raccolta di fondi.\nNel 1964 il Museum and Art Gallery si ampli\u00f2 con un'ala di recente costruzione sulla The Strand, ma l'edificio originale del XIX secolo fu mantenuto, ancora condiviso tra la Biblioteca e il Museo."}
{"id": "3597049", "revid": "767487", "url": "https://it.wikipedia.org/wiki?curid=3597049", "title": "Pradhania gracilis", "text": "La pradhania (Pradhania gracilis) \u00e8 un dinosauro erbivoro appartenente ai sauropodomorfi. Visse nel Giurassico inferiore (Sinemuriano, circa 190 milioni di anni fa) e i suoi resti fossili sono stati ritrovati in India.\nDescrizione.\nQuesto dinosauro \u00e8 conosciuto per alcuni resti molto incompleti, comprendenti un cranio parziale, parte di una mano e alcune vertebre. Le dimensioni dovevano aggirarsi intorno ai quattro metri di lunghezza. Come molti sauropodomorfi primitivi, \"Pradhania\" doveva possedere un corpo relativamente snello, un collo moderatamente allungato e un cranio piccolo e dotato di denti a forma di foglia. \"Pradhania\" possedeva una caratteristica unica (autapomorfia), data da una cresta mediale molto prominente sulla mascella. \nClassificazione.\nQuesto dinosauro \u00e8 stato descritto per la prima volta nel 2007, e i suoi resti provengono dalla formazione Dharmaram in India. \u00c8 stato considerato un sauropodomorfo basale (primitivo) dagli autori dello studio; i sauropodomorfi si originarono da forme arcaiche, piccole e gracili, per poi evolversi verso forme dalla corporatura robusta, quadrupedi e di dimensioni gigantesche (i sauropodi). Secondo lo studio \"Pradhania\" era pi\u00f9 evoluto di forme come \"Thecodontosaurus\" e \"Pantydraco\", ma meno derivato rispetto ai plateosauridi e ai massospondilidi. Un altro team di paleontologi, in uno studio pi\u00f9 recente (Novas et al., 2011), ha invece compiuto un'analisi cladistica secondo la quale \"Pradhania\" risulterebbe un massospondilide.\nUn altro sauropodomorfo rinvenuto negli stessi luoghi e nella stessa formazione, \"Lamplughsaura\", era di dimensioni maggiori e probabilmente pi\u00f9 derivato. "}
{"id": "3597050", "revid": "767487", "url": "https://it.wikipedia.org/wiki?curid=3597050", "title": "Japan Cup 2010 (ciclismo)", "text": "La Japan Cup 2010, diciannovesima edizione della corsa e valida come evento dell'UCI Asia Tour 2011, si svolse il 24 ottobre 2010. Fu vinta dall'irlandese Daniel Martin che termin\u00f2 la gara in 4h02'28\"."}
{"id": "3597051", "revid": "22356", "url": "https://it.wikipedia.org/wiki?curid=3597051", "title": "Pradhania", "text": ""}
{"id": "3597052", "revid": "88740", "url": "https://it.wikipedia.org/wiki?curid=3597052", "title": "Consonni", "text": "Consonni \u00e8 un cognome che pu\u00f2 riferirsi a:"}
{"id": "3597054", "revid": "1543377", "url": "https://it.wikipedia.org/wiki?curid=3597054", "title": "Tsunekazu Ishihara", "text": "Dal 2001 presidente della The Pok\u00e9mon Company, \u00e8 il produttore di numerosi videogiochi Nintendo, in particolare apparenti alla serie Pok\u00e9mon. Oltre ad aver prodotto numerosi film di Pok\u00e9mon, \u00e8 accreditato come uno degli inventori del Pok\u00e9mon Trading Card Game.\n\u00c8 presente nel videogioco \"Pok\u00e9mon Trading Card Game\". Il suo Pok\u00e9mon preferito \u00e8 Exeggutor."}
{"id": "3597056", "revid": "767487", "url": "https://it.wikipedia.org/wiki?curid=3597056", "title": "Lino Paschini", "text": "Carriera.\nHa giocato in Serie A vestendo la maglia della Pallacanestro Varese dal 1968 al 1970, di Udine prima di trasferirsi a Varese, e poi dal 1971 al 1975. Nel 1967 ha partecipato al Campionato europeo con la Nazionale."}
{"id": "3597059", "revid": "110157", "url": "https://it.wikipedia.org/wiki?curid=3597059", "title": "Columbia Museum of Art", "text": "Il Columbia Museum of Art \u00e8 un museo di Columbia (Carolina del Sud), dotato di una ricca collezione d'arte europea e americana.\nLe 25 gallerie del museo hanno sede in quello che \u00e8 stato un centro commerciale. La collezione di arte rinascimentale e barocca \u00e8 stata donata dalla Samuel Kress Foundation, con numerose opere di maestri italiani e francesi, tra cui una rara \"Nativit\u00e0\" a affresco di Sandro Botticelli, o la \"Senna a Giverny\" di Claude Monet. Tra i pezzi della collezione di arte applicata, che conta 3.000 manufatti soprattutto dei secoli XVIII, XIX e XX, spiccano i vetri di Louis Comfort Tiffany. Alcuni pezzi di arte cinese della dinastia Tang sono stati donati tramite la Turner Collection."}
{"id": "3597061", "revid": "287204", "url": "https://it.wikipedia.org/wiki?curid=3597061", "title": "I terribili segreti di Maxwell Sim", "text": "I terribili segreti di Maxwell Sim (titolo originale: \"The Terrible Privacy of Maxwell Sim\") \u00e8 il nono romanzo dello scrittore inglese Jonathan Coe, pubblicato nel 2010.\nTemi.\nIl romanzo \u00e8 incentrato sulla solitudine e sull'isolamento nella societ\u00e0 del XXI secolo, esplorando il paradosso di una societ\u00e0 sempre pi\u00f9 interconnessa tramite i nuovi mezzi di comunicazione, internet, i social network come Facebook (citato nell'opera, nella quale il protagonista si accorge di avere settanta \"amici\" nella sua lista, ma nessuno con cui interagire concretamente)."}
{"id": "3597062", "revid": "767487", "url": "https://it.wikipedia.org/wiki?curid=3597062", "title": "Prasat Mueang Tam", "text": "Prasat Mueang Tam (in thai:\u0e1b\u0e23\u0e32\u0e2a\u0e32\u0e17\u0e2b\u0e34\u0e19\u0e40\u0e21\u0e37\u0e2d\u0e07\u0e15\u0e48\u0e33, in RTGS \"Prasat Hin Mueang Tam\"), \u00e8 un tempio khmer nel distretto di Prakhon Chai della provincia di Buri Ram, in Thailandia.\nLo stile architettonico rientra nei canoni Kleang e Baphuon (in particolare la presenza di kala scolpiti sugli architravi), il che fa supporre sia stato costruito nei decenni a cavallo dell'anno 1000. Vi si veneravano Shiva e Vishnu.\nCome la maggioranza dei templi khmer, Muang Tam \u00e8 orientato a est. La pianta \u00e8 rettangola e concentrica e misura 120 per 127\u00a0m. Un gruppo centrale di cinque torri, disposte su due file su un basamento comune, \u00e8 preceduto da due biblioteche e circondato da un recinto interno. Tra questo e il recinto esterno, entrambi in laterite, vi sono quattro vasche a \"L\". In entrambi i recinti quattro gopura cruciformi si aprono verso i punti cardinali.\nIl gruppo centrale, costituito da torri disposte in due file, con la torre principale affiancata da due delle quattro torri minori in quella anteriore, anzich\u00e9 nella disposizione classica a quinconce, e le vasche a forma di \"L\" costituiscono due strutture abbastanza inusuali nell'architettura khmer. In diversi particolari scultorei il tempio appare non completato. L'iconografia \u00e8 quella usualmente associata ai templi shivaiti e vishnuiti: Shiva e Uma che cavalcano il toro Nandi (architrave della torre centrale, esposto nel piccolo museo associato al tempio), Varu\u1e47a su un cigno, Krishna e Indra sull'elefante sacro a lui associato. \u00c8 stato ritrovato anche un grande lingam.\nIl complesso \u00e8 in buone condizioni e le quattro torri minori, in mattoni, sono state restaurate tra il 1989 e il 1996, ma la torre centrale \u00e8 in rovina.\nA ovest del complesso si trova un piccolo \"baray\" probabilmente ad esso contemporaneo, mentre un baray pi\u00f9 esteso si trova a nord, tra il tempio e Phanom Rung, che dista circa 8\u00a0km a nord-ovest."}
{"id": "3597065", "revid": "580", "url": "https://it.wikipedia.org/wiki?curid=3597065", "title": "John Farey", "text": "Biografia.\nEra nato a Woburn nel Bedfordshire e fu educato ad Halifax nello Yorkshire, dove mostr\u00f2 un'attitudine tale alla matematica, disegno e rilievo, che fu posto sotto la protezione di John Smeaton (1724-1792). Dopo gli studi si trasfer\u00ec a Londra, dove aveva dei parenti, e vi lavor\u00f2 per un certo numero di anni, durante i quali conobbe e spos\u00f2 sua moglie, Sophia Hubert, (1770-1830). Mentre erano a Londra ebbero il loro primo figlio John Farey, Jr. In seguito ebbero altri otto figli, due dei quali morirono durante l'infanzia.\nWoburn e Londra.\nNel 1792 fu nominato sovrintendente da Francis Russell, V duca di Bedford per le sue propriet\u00e0 a Woburn. Dopo la morte del duca, nel 1802 Farey ritorn\u00f2 a Londra, e, dopo aver contemplato la possibilit\u00e0 di emigrare o di prendere una fattoria in campagna, decise di ristabilirsi l\u00ec come geometra e geologo. La possibilit\u00e0 di fare questo passo fu dovuta in gran parte alla sua conoscenza con William Smith (geologo), che nel 1801 era impiegato presso il duca di Bedford in opere di drenaggio e di irrigazione. Il duca, apprezzando la conoscenza di Smith della composizione dei terreni, gli commission\u00f2 nel 1802 di esplorare gli strati di gesso sulle colline a sud di Woburn, al fine di determinarne la vera successione, ed incaric\u00f2 Farey di accompagnarlo. Farey in seguito avrebbe detto che Smith era stato il suo vero maestro ed istruttore nella scienza mineralogica, e le sue pubblicazioni successive mostrano quanto bene egli avesse tratto profitto dagli insegnamenti che aveva ricevuto.\nNel 1805 successe ad Arthur Young come Segretario del Smithfield Club. Il suo lavoro lo port\u00f2 a rilevare in tutto il paese a fronte di una sempre crescente domanda da parte dei proprietari terrieri che desideravano migliorare le loro propriet\u00e0, o sfruttarne i minerali contenuti. Il suo lavoro sulla geologia economica ebbe notevole importanza per la nascente Rivoluzione industriale, individuando nuove risorse di carbone e di minerali metalliferi.\nScrittore.\nFarey \u00e8 stato uno scrittore prolifico, e il professor Hugh Torrens ha rintracciato circa 270 documenti da redatti da lui, quadruplicando il numero riportato dal \"Catalogue of Scientific Papers \" della Royal Society. Farey scrisse su ogni tipo di argomento, spaziando tra orticoltura, geologia, meteorologia, metrologia, decimalizzazione della valuta, musica, matematica al pacifismo.\nDiede un importante contributo alla \"Ree's Cyclopaedia\" con articoli su canali, mineralogia, topografia e con un numero sulle basi scientifiche e matematiche del suono. Varie fonti del diciannovesimo secolo, compreso il \"Dictionary of National Biography\" affermano erroneamente che egli scrisse l'articolo della Rees su Steam, che in realt\u00e0 fu scritto da suo figlio John Farey, Jr. Nel 1809 Farey incontr\u00f2 William Martin che aveva pubblicato un lavoro sui fossili del Derbyshire, per indagare se potevano creare assieme una mappa geologica del Derbyshire. Martin per\u00f2 era troppo malato per incontrarlo una seconda volta e mor\u00ec l'anno successivo.\nL'opera pi\u00f9 famosa di Farey \u00e8 \"General View of the Agriculture and Minerals of Derbyshire\" (3 volumi 1811-17) per il Board of Agriculture. Nel primo di questi volumi (1811) diede un ottimo resoconto della parte superiore della serie di strati britannici, e stese un'esposizione magistrale del Carbonifero e degli altri strati del Derbyshire. In questo lavoro classico, e in un articolo pubblicato sul \"Philosophical Magazine\", vol. 51, 1818, p. 173, dal titolo \"Mr Smith's Geological Claims stated\" richiam\u00f2 con zelo l'attenzione sull'importanza delle scoperte di William Smith.\nLa sequenza di Farey.\nOltre ad essere ricordato dagli storici della geologia, il suo nome \u00e8 pi\u00f9 conosciuto per la sequenza che egli not\u00f2 grazie al suo interesse per la matematica del suono . Farey mor\u00ec a Londra. Successivamente la sua vedova offr\u00ec la sua collezione geologica al British Museum, che la respinse e cos\u00ec and\u00f2 dispersa."}
{"id": "3597075", "revid": "42371925", "url": "https://it.wikipedia.org/wiki?curid=3597075", "title": "ICBC", "text": ""}
{"id": "3597077", "revid": "287204", "url": "https://it.wikipedia.org/wiki?curid=3597077", "title": "Itau Unibanco", "text": ""}
{"id": "3597081", "revid": "42371987", "url": "https://it.wikipedia.org/wiki?curid=3597081", "title": "Mitsubishi UFJ", "text": ""}
{"id": "3597085", "revid": "1305772", "url": "https://it.wikipedia.org/wiki?curid=3597085", "title": "Battaglia di Damietta", "text": ""}
{"id": "3597086", "revid": "599013", "url": "https://it.wikipedia.org/wiki?curid=3597086", "title": "Cr\u00e9dit Suisse", "text": ""}
{"id": "3597089", "revid": "602120", "url": "https://it.wikipedia.org/wiki?curid=3597089", "title": "Sir Francis Legatt Chantrey", "text": ""}
{"id": "3597093", "revid": "182396", "url": "https://it.wikipedia.org/wiki?curid=3597093", "title": "Vir monetalis", "text": ""}
{"id": "3597096", "revid": "42372105", "url": "https://it.wikipedia.org/wiki?curid=3597096", "title": "Douris", "text": ""}
{"id": "3597109", "revid": "484362", "url": "https://it.wikipedia.org/wiki?curid=3597109", "title": "Storia austriaca", "text": ""}
{"id": "3597111", "revid": "411198", "url": "https://it.wikipedia.org/wiki?curid=3597111", "title": "Florian Fortebraccio", "text": ""}
{"id": "3597112", "revid": "287204", "url": "https://it.wikipedia.org/wiki?curid=3597112", "title": "Gran Premio motociclistico di Francia 1962", "text": "Il Gran Premio motociclistico di Francia fu il secondo appuntamento del motomondiale 1962.\nSi svolse il 13 maggio 1962 sul circuito di Clermont-Ferrand. Erano in programma tutte le classi tranne 350 e 500.\n125 e 250 furono dominate dalle Honda di Kunimitsu Takahashi e Jim Redman. In 50, invece, Jan Huberts ottenne la seconda vittoria consecutiva per la Kreidler, e la prima per un centauro olandese nel Mondiale.\nNei sidecar vittoria per Max Deubel. Fritz Scheidegger stup\u00ec in prova presentandosi con un mezzo a telaio ribassato costruito da Rudi Kurth; il centauro elvetico prefer\u00ec per\u00f2 correre la gara con un mezzo pi\u00f9 tradizionale e affidabile."}
{"id": "3597133", "revid": "579907", "url": "https://it.wikipedia.org/wiki?curid=3597133", "title": "Sugizo", "text": ""}
{"id": "3597139", "revid": "1345932", "url": "https://it.wikipedia.org/wiki?curid=3597139", "title": "David Burtka", "text": "Biografia.\nNato a Dearborn e cresciuto a Canton (Michigan), si laurea all'Universit\u00e0 del Michigan e continua i suoi studi artistici alla William Esper Studios di New York.\nTra la fine degli anni novanta e l'inizio dei duemila intraprende la carriera di attore teatrale. Nel 2001 interpreta il ruolo del \"Boy\" nella prima statunitense Off-Broadway di \"The Play About the Baby\" vincendo un Clarence Derwent Award come pi\u00f9 promettente interprete maschile. Debutta a Broadway nel 2003 nel revival \"\" nella parte di Tulsa e interpreta Matt nel musical \"The Opposite of Sex\", ruolo che riprende anche nel 2006.\nNel 2002 esordisce in televisione in un episodio della serie televisiva \"West Wing - Tutti gli uomini del Presidente\" e successivamente appare in \"Crossing Jordan\", \"\" ed interpreta Scooter, l'ex fidanzato di Lily in \"How I Met Your Mother\".\nNel 2011 \u00e8 nel cast del film \"A Very Harold &amp; Kumar Christmas\", terzo capitolo della serie di Harold &amp; Kumar.\nNel 2009 si diploma in arte culinaria al Le Cordon Bleu College di Pasadena realizzando il suo desiderio di diventare uno chef. Attualmente lavora come chef privato a New York e gestisce una compagnia di catering a Los Angeles.\nNel 2014 affianca Jessica Lange, interpretandone il marito, nel finale di stagione della serie antologica \"\", di Ryan Murphy.\nNel 2015 \u00e8 tornato a recitare a Broadway dopo una lunga assenza col il musical \"It Shoulda Been You\", diretto da David Hyde Pierce e interpretato da Tyne Daly e Sierra Boggess.\nVita privata.\nBurtka dopo aver avuto una relazione di alcuni anni con il produttore Lane Janger, \u00e8 legato dall'aprile 2004 al collega Neil Patrick Harris. Proprio la relazione con Burtka \u00e8 stata la causa del coming out di Harris che nel novembre 2006, sei mesi dopo l'apparizione di Burtka in \"How I Met Your Mother\", ha dichiarato alla rivista \"People\" di essere gay, anche per mettere a tacere le voci che lo accusavano di nepotismo e che sostenevano che Burtka avesse ricevuto la parte solo perch\u00e9 sentimentalmente legato alla star della serie.\nI due attori sono apparsi per la prima volta in pubblico insieme come coppia alla cerimonia degli Emmy Award del 2007, mentre la prima volta insieme sul palco \u00e8 del febbraio 2008 ad un evento di beneficenza della comunit\u00e0 LGBT di New York dove si sono esibiti nel duetto \"Take me or leave me\" del musical \"Rent\".\nIl 12 ottobre 2010 sono diventati genitori di due gemelli, Harper Grace e Gideon Scott, nati da madre surrogata. Si sono sposati in Italia il 7 settembre 2014."}
{"id": "3597146", "revid": "49360742", "url": "https://it.wikipedia.org/wiki?curid=3597146", "title": "Virginradio Tv", "text": ""}
{"id": "3597150", "revid": "1543377", "url": "https://it.wikipedia.org/wiki?curid=3597150", "title": "Torneo Interbritannico 1980", "text": "Il Torneo Interbritannico 1980 fu l'ottantaquattresima edizione del torneo di calcio conteso tra le Home Nations dell'arcipelago britannico. La competizione fu vinta dall'Irlanda del Nord. "}
{"id": "3597153", "revid": "486946", "url": "https://it.wikipedia.org/wiki?curid=3597153", "title": "Joseph Sheungraber", "text": ""}
{"id": "3597154", "revid": "253269", "url": "https://it.wikipedia.org/wiki?curid=3597154", "title": "Gabriel Pascal", "text": "Le origini oscure.\nGabriel Pascal \u00e8 il nome che si diede Pascal stesso ed il suo vero nome rimane, ad oggi, ancora sconosciuto. Anche le sue origini sono misteriose, egli sosteneva di essere un orfano che, dopo essere scappato da un edificio in fiamme, era stato allevato dagli zingari e poi riportato in un Orfanotrofio. Gabriel sosteneva anche che gli zingari gli avessero insegnato a rubare, mendicare e a fare acrobazie. Non \u00e8 chiaro quanto di questi racconti sia vero e quanto invece non lo sia, ma non vi sono documenti ufficiali su Gabriel Pascal anteriori al suo diciassettesimo compleanno, anno in cui venne iscritto alla scuola militare di Hol\u00ed\u010d in Ungheria per mano di un misterioso gesuita. Gabriel si rese conto di non essere portato per la vita militare e di essere invece interessato al teatro che studi\u00f2 all'Accademia del Burgtheater di Vienna. Successivamente si interess\u00f2 al cinema, allora nascente, e fece qualche film in Germania e in Italia.\nIn giovent\u00f9 Gabriel ebbe un figlio con la sorella della propria padrona di casa, Elsie, cui venne imposto il nome di Peter. Non sentendosi in grado di provvedere a loro Gabriel and\u00f2 nei Paesi Bassi e solo dopo la fine della seconda guerra mondiale and\u00f2 a cercarli, trovando che il ragazzo era elencato fra i dispersi della Giovent\u00f9 Hitleriana e che Elsie era stata uccisa da una bomba.\nL'arrivo nel cinema.\nDurante la sua giovinezza Gabriel si era inventato un lavoro mettendo in piedi una sorta di maneggio in Ungheria. Ogni giorno conduceva i cavalli attraverso la foresta fino a un ruscello ed aveva preso l'abitudine di cavalcare a pelo, e senza vestiti, un giorno, cos\u00ec conciato per sbaglio irruppe nel set di un film muto. Il regista anzich\u00e9 rimbrottarlo gli chiese di ripetere quello che aveva fatto, ponendo le basi della sua futura carriera.\nUn altro incontro fortunato Gabriel lo ebbe mentre camminava lungo una scogliera sul Mar Mediterraneo, durante una passeggiata si imbatt\u00e9 in George Bernard Shaw che stava nuotando poco distante. Questi chiese a Gabriel di raggiungerlo ed egli, pur non conoscendolo, assent\u00ec. Il drammaturgo fu impressionato dall'intraprendenza e dalla sfacciataggine del ragazzo tanto che lo invit\u00f2 ad andarlo a trovare qualora fosse stato in cattive acque.\nGi\u00e0 dal 1921 cominci\u00f2 a produrre dei film tedeschi che venivano prodotti in Italia e poi portati in Germania attraverso la UFA ed in quegli anni gir\u00f2 il suo primo film \"Populi Morituri\". La sua principale attivit\u00e0 rimaneva comunque la produzione, in quegli anni produsse infatti diverse commedie nere di cui la pi\u00f9 famosa \u00e8 Un affare misterioso (film 1932) diretta da Richard Oswald, un'antologia di racconti tratti dalle opere di Edgar Allan Poe legati insieme dalle avventure di un gatto nero.\nMeher Baba.\nNel 1934 Gabriel fece un viaggio ad Hollywood e qui fu contattato da Norina Machtabelli, moglie di un ricco industriale che si muoveva nell'industria cosmetica, per il progetto di un film sugli insegnamenti del suo guru Shri Meher Baba. Gabriel si fece subito coinvolgere dal progetto e chiam\u00f2 gli sceneggiatori Hy Kraft (30 aprile 1899-29 luglio 1975) e Karl Vollm\u00f6ller (7 maggio 1878-18 ottobre 1948), per lavorare al progetto, Gabriel fece anche un viaggio in India per incontrare il guru e discutere con lui del film. Quando incontr\u00f2 Meher Baba questi non si dimostr\u00f2 particolarmente ansioso di discutere della pellicola e prefer\u00ec portare Gabriel in giro per l'India suggerendogli di adottare, almeno per quel periodo, lo stile di vita ascetico che lui stesso praticava. A Gabriel piacque molto Meher Baba e, bench\u00e9 poi del film non si sia mai fatto nulla, rimase in contatto con il guru per tutta la vita, incontrandosi o scrivendosi delle lettere dove il santone chiamava Gabriel \"Phoenix\" o \"Black Panter\". Il loro ultimo incontro avvenne a Scarsdale nel 1952.\nIl sodalizio con Shaw.\nAlla fine del suo viaggio in India Gabriel torn\u00f2 a San Francisco senza un soldo, ma con ancora l'intenzione di lavorare nel cinema, si ricord\u00f2 quindi dell'incontro con Shaw avvenuto anni prima e del suo invito ad andarlo a trovare qualora si fosse trovato senza un soldo. All'incontro segu\u00ec l'assenso di Shaw (che allora era uno dei pi\u00f9 grandi commediografi viventi) a che Gabriel producesse il film Pigmalione (film 1938) che venne interpretato da Leslie Howard e Wendy Hiller. Tre anni dopo, sempre in collaborazione con Shaw, produsse e gir\u00f2 Il maggiore Barbara, la pellicola era del 1941 e venne girata a Londra durante i bombardamenti. Questi primi due lavori erano stati un discreto successo, poi nel 1945 progett\u00f2 di dirigere e produrre Cesare e Cleopatra, il film, del 1945, divenne una produzione grandiosa, ma nonostante il denaro e la presenza nel cast di Vivien Leigh la pellicola fu un fallimento sia sul piano finanziario che su quello della critica. Anche la collaborazione con Shaw era diventata difficile, il drammaturgo era infatti contrario a che le sue opere venissero tagliate ed i tagli operati in \"Pigmalione\" lo spinsero, a posteriori, ad opporsi ad ulteriori adattamenti cinematografici dei suoi lavori.\nL'ultimo film che Gabriel produsse fu \"Androclo e il leone\" del 1952, in quel periodo infatti la sua salute peggior\u00f2 in seguito all'insorgere di un cancro.\nLa causa per il possesso dei suoi beni.\nNella primavera del 1954 Gabriel stava progettando un ultimo viaggio in India per vedere Meher Baba. In quello stesso periodo, mentre completava le pratiche per il divorzio dalla moglie Valerie, scrisse all'amante Margaret Scott, che aveva redatto un documento dove le lasciava ogni avere, nonostante in quel periodo fosse fortemente indebitato. In luglio Gabriel mor\u00ec e due anni dopo apriva a Broadway il musical \"My Fair Lady\" di cui Gabriel era riuscito ad ottenere un'opzione grazie al prestito che gli aveva fatto una seguace di Baba, Margaret Scott. Il patrimonio di Gabriel, che al momento della morte era pressoch\u00e9 azzerato, ora ammontava a circa 2.000.000$ poich\u00e9 anche i diritti per girare un film, che fu girato nel 1964 furono presto opzionati. Ne segu\u00ec un'aspra battaglia legale fra l'amante, che puntava sul documento lasciato da Gabriel e la vedova che era forte del fatto che il divorzio, al momento della morte di Pascal, non era ancora stato formalizzato. Il processo divenne pubblico e furono coinvolti parecchi seguaci di Meher Baba ed alla fine termin\u00f2 con una sentenza quasi salomonica, i beni di Gabriel furono infatti divisi a met\u00e0 e ad ognuna delle due donne tocc\u00f2 pi\u00f9 di 1.000.000$ a testa."}
{"id": "3597158", "revid": "599013", "url": "https://it.wikipedia.org/wiki?curid=3597158", "title": "Suore francescane di Nostra Signora del Buon Soccorso", "text": "Le Suore Francescane di Nostra Signora del Buon Soccorso (in inglese \"Franciscan Sisters of Notre Dame de Bon Secours of Madras\") sono un istituto religioso femminile di diritto pontificio: le suore di questa congregazione pospongono al loro nome le sigla F.B.S.\nStoria.\nLa congregazione, composta da suore autoctone, venne fondata in India dal missionario francese Julien-Charles Lehodey, M.E.P., e venne approvata nel settembre 1858 da Cl\u00e9ment Bonnand, vicario apostolico di Pondicherry.\nNel 1894 Henrique Jos\u00e9 Reed da Silva, vescovo di S\u00e3o Tom\u00e9 di Meliapore, fece trasferire nella sua diocesi le ultime suore della congregazione e affid\u00f2 loro la formazione cristiana della giovent\u00f9 femminile. Le francescane di Nostra Signora del Buon Soccorso sono aggregate all'Ordine dei Frati Minori dal 30 gennaio 1929.\nAttivit\u00e0 e diffusione.\nLe suore si dedicano all'istruzione e all'educazione religiosa della giovent\u00f9, all'assistenza a orfani, disabili, anziani e ammalati e ad altre attivit\u00e0 caritative.\nSono presenti in India e, con qualche comunit\u00e0, in Italia; la sede generalizia \u00e8 a Chennai.\nNel 2007 la congregazione contava 881 religiose in 120 case."}
{"id": "3597161", "revid": "921573", "url": "https://it.wikipedia.org/wiki?curid=3597161", "title": "Thiago Lacerda", "text": "Biografia.\nNato nel 1978 a Rio de Janeiro, da una famiglia di lontana origine portoghese, durante l'adolescenza si \u00e8 dedicato esclusivamente al nuoto, vincendo circa 150 medaglie. Per mantenersi agli studi universitari ha accettato di lavorare in una agenzia di modelli, ed in seguito ha deciso di frequentare la scuola di recitazione, al termine della quale ha iniziato a lavorare presso la \u201cOficina de Atores\u201d partecipando quindi a varie telenovelas tra il 1997 e il 1998.\nIl 1999 \u00e8 l'anno dell'inizio delle riprese di \"Terra nostra\" di cui Thiago \u00e8 stato il protagonista maschile, ruolo che gli permetter\u00e0 di raggiungere il successo. Nel 2000 \u00e8 stato protagonista di un'altra telenovela \"Vento di passione\" \nNel 2003 \u00e8 stato scritturato per il ruolo di Giuseppe Garibaldi nella telenovela \"Garibaldi, l'eroe dei due mondi\".\nNel 2005 ha recitato in \"Am\u00e9rica\", nel 2006 in \"Pagine di vita\", nel 2007 in \"Eterna magia\" e nel 2012 in \"A vida da gente\".\nGli attori che lo hanno ispirato sono: Robert De Niro, Al Pacino e Marcello Mastroianni. \u00c8 un grande appassionato di calcio e la sua squadra del cuore \u00e8 il Flamengo."}
{"id": "3597168", "revid": "42373311", "url": "https://it.wikipedia.org/wiki?curid=3597168", "title": "Sestarete 7 Gold", "text": ""}
{"id": "3597172", "revid": "163465", "url": "https://it.wikipedia.org/wiki?curid=3597172", "title": "Schema di composizione dei vangeli sinottici", "text": "Vangelo Matteo.\nIl Vangelo di Matteo appare strutturato in sette parti. Le cinque parti centrali presentano il ministero di Ges\u00f9 mediante cinque sezioni narrative e cinque discorsi sul Regno dei Cieli, visto da varie angolazioni. A queste parti si aggiungono un inizio sull'infanzia di Ges\u00f9 ed una conclusione sui fatti legati alla resurrezione di Ges\u00f9. Per l'esattezza le cinque sezioni terminano con frasi pressoch\u00e9 sovrapponibili:\nVangelo di Luca.\n=&gt;Segreto messianico\n Struttura bipartita\n Struttura tripartita"}
{"id": "3597178", "revid": "2084998", "url": "https://it.wikipedia.org/wiki?curid=3597178", "title": "Priconodon crassus", "text": "Il priconodonte (Priconodon crassus) \u00e8 un dinosauro erbivoro appartenente agli anchilosauri, o dinosauri corazzati. Visse nel Cretaceo inferiore (Aptiano/Albiano, circa 115/105 milioni di anni fa) e i suoi resti fossili sono stati ritrovati in Nordamerica (Maryland).\nClassificazione.\nQuesto dinosauro \u00e8 conosciuto esclusivamente per alcuni denti fossili di grosse dimensioni, ritrovati nella formazione Arundel nella zona di Muirkirk (George's County, Maryland). Othniel Charles Marsh descrisse uno di questi denti, un esemplare usurato, nel 1888, pensando che provenisse dalla formazione Potomac. Dal momento che gli anchilosauri erano praticamente sconosciuti a quel tempo, Marsh compar\u00f2 questo dente con quelli di \"Diracodon\" (chiamato anche \"Stegosaurus\"), un dinosauro a piastre vissuto milioni di anni prima. \"Priconodon\" non venne quindi riconosciuto come un anchilosauro fino al 1978, quando Walter P. Coombs assegn\u00f2 il dente fossile alla famiglia Nodosauridae.\nEssendo basato solo su denti, \"Priconodon\" non dest\u00f2 molta attenzione, almeno fino al 1998, quando Ken Carpenter e James Kirkland operarono uno studio sugli anchilosauri nordamericani. I due studiosi ritennero che \"Priconodon\" fosse un genere valido di grandi nodosauridi, pi\u00f9 grandi di qualunque nodosauro ritrovato fino ad allora. Altri paleontologi (Vickaryous et al., 2004) ritennero \"Priconodon\" un \"nomen dubium\", ma ulteriori studi (West e Tilbert, 2004) convalidarono il genere.\nCarpenter e Kirkland (1998) ascrissero al genere \"Priconodon\" altri 12 denti e, con qualche dubbio, una robusta tibia ritrovati nella stessa formazione. Lo studio mise in luce la stranezza di un qualunque fossile di corazza di anchilosauro nella formazione, riconoscendo tuttavia l'estrema rarit\u00e0 di fossili nella formazione."}
{"id": "3597187", "revid": "466539", "url": "https://it.wikipedia.org/wiki?curid=3597187", "title": "Zecca di Aquileia", "text": "La zecca e monetazione di \"Aquileia\" (\"Moneta\") era l'edificio presso il quale vi fu la prima coniazione di monete in epoca imperiale ad Aquileia, a partire dall'Imperatore Diocleziano nel 294/296.\nEdificio.\nLe indagini archeologiche non hanno ancora in modo definitivo individuato con sicurezza l'antico edificio presso il quale fu iniziata la coniazione delle monete di \"Aquilieia\". Sulla base di quanto accaduto \"in parallelo\" nell'altra capitale imperiale del periodo tetrarchico, \"Mediolanum\", potrebbe trovarsi non molto distante dal \"Forum\". Le prime maestranze della zecca sembra furono importate dalla capitale di Roma antica.\nSegni di zecca.\nNumerosi furono nel secolo e mezzo che rimase aperta i segni di zecca: es. AQ = AQ(uileia); SMAQ = Sacra Moneta AQuileiae; AQA (AQuileia, officina \"A\"?); AQB (AQuileia, officina \"B\"?); AQP (AQuileia Prima officina) o AQUILP o SMAQP; AQMOS (AQuileia Moneta Secunda officina) o AQS o AQUILS o SMAQS; AQT (AQuileia Tertia officina) o AQ\u0393 (numerale greco) o AQUILT o SMAT o TAQ (altre forme per terzia officina); AQOB (AQuileia OBrizyacum = oro depurato, puro); AQPS (AQuileia PuStulatum = argento puro); AQUIL; un'Aquila entro ghirlanda; COM OB AQ (COMes OBrizyacum AQuileiae = preposto all'oro puro); MAQ (Moneta AQuileiae).\nStoria e monetazione.\nIl periodo tetrarchico e della guerra civile (294?-324).\nLa zecca apr\u00ec con la tetrarchia di Diocleziano, quando Massimiano, una volta divenuto \"Augusto\" d'Occidente, scelse come sue capitali, sia \"Mediolanum\" (dal 290/291); sia Aquileia (dal 294/296), che Ausonio definisce la nona citt\u00e0 dell'Impero, pi\u00f9 ad est, quale porto fluviale-marittimo sull'Adriatico e retrovia militare, vista la sua vicinanza al \"limes\" dei \"Claustra Alpium Iuliarum\". Furono cos\u00ec attivate inizialmente tre officine.\nNel 312, durante la guerra civile, Costantino I, ormai sospettoso nei confronti di Massenzio, riunito un grande esercito, mosse alla volta dell'Italia attraverso le Alpi, e dopo aver sconfitto due volte consecutive le armate di Massenzio, pose sotto assedio ed occup\u00f2 Aquileia, sottomettendo l'intera Italia settentrionale. Con la successiva e decisiva vittoria a Ponte Milvio su Massenzio nel 312, tutta l'Italia pass\u00f2 sotto il controllo di Costantino. Da qui l'inizio di un nuovo periodo di conaiazione monetaria.\nMonetazione della prima tetrarchia (294 - 1\u00ba maggio 305).\nIn questo primo periodo, la zecca di Aquileia produsse monete nei tre metalli: oro, argento e bronzo, sebbene quelle in oro non fossero continue.\nNel 293 Diocleziano procedette a una divisione funzionale e territoriale dell'intero impero in quattro parti, al fine di facilitare le operazioni militari. Nomin\u00f2 cos\u00ec come suo \"cesare \" per l'oriente Galerio e Massimiano fece lo stesso con Costanzo Cloro per l'occidente. L'impero fu cos\u00ec diviso in quattro macro-aree:\nIl sistema si rivel\u00f2 efficace per la stabilit\u00e0 dell'impero e rese possibile agli augusti di celebrare i \"vicennalia\", ossia i vent'anni di regno, come non era pi\u00f9 successo dai tempi di Antonino Pio. Restava da mettere alla prova il meccanismo della successione: il 1\u00ba maggio del 305 Diocleziano e Massimiano abdicarono.\nMonetazione della seconda tetrarchia (1\u00ba maggio 305 - 25 luglio 306).\nIn questo secondo periodo, la zecca di Aquileia produsse monete in oro e bronzo. Non se ne conoscono invece in argento.\nIl 1\u00ba maggio del 305 Diocleziano e Massimiano abdicarono (ritirandosi il primo a Spalato ed il secondo in Lucania). La seconda tetrarchia prevedeva che i loro rispettivi due \"cesari\" diventassero \"augusti\" (Galerio per l'oriente e Costanzo Cloro per l'occidente), provvedendo questi ultimi a nominare a loro volta i propri successori designati (i nuovi \"cesari\"): Galerio scelse Massimino Daia e Costanzo Cloro scelse Flavio Valerio Severo. Sembra per\u00f2 che poco dopo, lo stesso Costanzo Cloro, rinunci\u00f2 a parte dei suoi territori (Italia e Africa) a vantaggio dello stesso Galerio, il quale si trov\u00f2 a dover gestire due \"cesari\": Massimino Daia a cui aveva affidato l'Oriente, Flavio Valerio Severo a cui rimase l'Italia (e forse l'Africa), mentre tenne per se stesso l'Illirico. Il sistema rimase invariato fino alla morte di Costanzo Cloro avvenuta ad \"Eburacum\" il 25 luglio del 306.\nMonetazione della terza tetrarchia (25 luglio 306 - 11 novembre 308).\nIn questo terzo periodo, la zecca di Aquileia produsse monete in oro e argento, seppure in quantit\u00e0 assai ridotte.\nCon la morte di Costanzo Cloro (25 luglio del 306), il sistema and\u00f2 in crisi: il figlio illegittimo dell'imperatore defunto, Costantino venne proclamato \"cesare\" dalle truppe in competizione con il legittimo erede, Severo. Qualche mese pi\u00f9 tardi, Massenzio, figlio del vecchio augusto Massimiano Erculio, si fece acclamare, grazie all'appoggio di ufficiali come Marcelliano, Marcello, Luciano e dai pretoriani, ripristinando il principio dinastico.\nGalerio si rifiut\u00f2 di riconoscere Massenzio e invi\u00f2 a Roma, Severo (che si trovava a \"Mediolanum\") con un esercito, allo scopo di deporlo. Poich\u00e9, per\u00f2, gran parte dei soldati di Severo avevano servito sotto Massimiano, dopo aver accettato denaro da Massenzio disertarono in massa. Severo fugg\u00ec a Ravenna, dove fu assediato dal padre di Massenzio, Massimiano. La citt\u00e0 era molto ben fortificata, cosicch\u00e9 Massimiano offr\u00ec delle condizioni per la resa che Severo accett\u00f2: fu preso da Massimiano e ucciso.\nSolo l'11 novembre 308 si tenne a \"Carnuntum\", sull'alto Danubio, un incontro cui parteciparono Galerio, che lo organizz\u00f2, Massimiano e Diocleziano, richiamato da Galerio. In questa occasione venne riorganizzata una quarta tetrarchia: Massimiano fu obbligato ad abdicare, mentre Costantino fu nuovamente degradato a cesare, mentre Licinio, un leale commilitone di Galerio, fu nominato augusto d'Occidente.\nMonetazione della quarta tetrarchia (11 novembre 308 - 5 maggio 311).\nIn questo quarto periodo, la zecca di Aquileia sembra non abbia prodotto monete in oro ed argento, almeno dall'autunno del 307 alla fine del 309.\nIl quarto periodo tetrarchico, iniziato l'11 novembre del 308, termin\u00f2 il 5 maggio del 311 quando Galerio mor\u00ec e Massimino Daia si impadron\u00ec dell'Oriente, lasciando a Licinio il solo Illirico. L'Italia, comprese le sue zecche rimasero nelle mani dell'usurpatore Massenzio, figlio di Massimiano.\nMonetazione della quinta tetrarchia (5 maggio 311 - agosto 313).\nIn questo quinto periodo, la zecca di Aquileia sembra abbia prodotto solo un multiplo da 1,5 solidi in oro, ma nessuna moneta d'argento, almeno dall'ottobre del 312 al maggio del 313.\nOra l'impero romano era nuovamente diviso in quattro parti: Massimino Daia e Licinio in Oriente, Costantino e Massenzio in Occidente. Si trattava della \"quinta tetrarchia\". In realt\u00e0 poco dopo Massimino, Costantino e Licinio si coalizzarono per eliminare il primo dei quattro \"augusti\": Massenzio che possedeva ora Italia ed Africa. Cos\u00ec nel 312, Costantino, riunito un grande esercito, mosse alla volta dell'Italia attraverso le Alpi, fino a scontrarsi con l'esercito di Massenzio nella decisiva battaglia di Ponte Milvio, il 28 ottobre del 312. Massenzio fu sconfitto ed ucciso. Con la morte di Massenzio, tutta l'Italia pass\u00f2 sotto il controllo di Costantino. Poi nel febbraio del 313, Licinio e Costantino si incontrarono a \"Mediolanum\", dove i due strinsero un'alleanza (rafforzata dal matrimonio di Licinio con la sorella di Costantino, Flavia Giulia Costanza), che prevedeva di eliminare il terzo imperatore, Massimino Daia. Licinio lo affront\u00f2 e sconfisse nella battaglia di Tzirallum il 30 aprile di quest'anno. Massimino Daia, mor\u00ec pochi dopo (agosto). Restavano ora solo due augusti: Costantino per l'Occidente e Licinio per l'Oriente.\nMonetazione della diarchia Costantino-Licinio (agosto 313 - dicembre 324).\nPer undici anni l'Impero romano fu retto da Costantino e Licinio, pi\u00f9 tardi affiancati dai loro rispettivi figli, nominati \"Cesari\". A partire, infatti, dal 317, dopo un primo scontro armato avvenuto presso \"Mardia\", i due \"Augusti\" scesero a patti, firmando una tregua (1\u00ba marzo 317). Licino dovette cedere a Costantino l'Illirico. In cambio Licinio ottenne la possibilit\u00e0 di governare autonomamente la sua parte di Impero. Erano sorti cos\u00ec due regni \"separati\" ed indipendenti, ben lontani dal progetto tetrarchico di Diocleziano, che prevedeva una \"unit\u00e0\" imperiale. Con la fine delle ostilit\u00e0 i due \"Augusti\" elevarono a \"Cesari\" i loro stessi figli (Serdica il 1\u00ba marzo del 317): Crispo (a cui fu affidata la Gallia) e Costantino II per Costantino, mentre Valerio Liciniano Licinio per Licinio.\nLo scontro finale avvenne pochi anni pi\u00f9 tardi, quando nel 323, un'orda di Goti, che avevano deciso di attraversare l'Istro, tentarono di devastare i territori romani della Mesia inferiore e della Tracia. Costantino, informato di ci\u00f2, marci\u00f2 contro di loro, penetrando per\u00f2 nei territori all'altro \"augusto\" Licinio e ricevendo tutta una serie di proteste ufficiali da parte dello stesso, che sfociarono nella fase finale della guerra civile tra i due. Nel 324 si ebbero una serie di scontri tutti favorevoli a Costantino (ad Adrianopoli, Bisanzio, nell'Ellesponto, e Crisopoli) che portarono Licinio, ora assediato ora a Nicomedia, a consegnarsi al suo rivale, il quale lo mand\u00f2 in esilio come privato cittadino a Tessalonica (messo a morte l'anno successivo). Costantino era ora l'unico padrone del mondo romano. Per questo motivo la monetazione degli anni successivi ne celebr\u00f2 la sua unit\u00e0 con la scritta \"Restitutor Orbis\".\nI Costantinidi (325-363).\nPer tutto il prosieguo del IV secolo si intensificarono le presenze imperiali ad Aquileia, e molti scontri sanguinosi risolsero contese fratricide come quella tra Costantino II e Costante I nel 340; o tra Costanzo II e Magnenzio nel 351-352.\nMonetazione costantiniana dall'unificazione alla morte (325-337).\nLa fase dalla riunificazione imperiale alla morte di Costantino il Grande (avvenuta nel 337), vide l'imperatore cristiano riordinare l'amministrazione interna e religiosa, oltre a consolidare l'intero sistema difensivo lungo i tratti renano e danubiano ed ottenendo importanti successi militari che portarono a \"controllare\" buona parte di quei territori ex-romani, che erano stati abbandonati da Gallieno ed Aureliano: dall'\"Alamannia\" (\"Agri decumates\"), alla \"Sarmatia\" (piana meridionale del Tibisco, ovvero il Banato) fino alla \"Gothia\" (Oltenia e Valacchia). E sempre a partire da questi anni, Costantino continu\u00f2 ad utilizzare quali sue residenze imperiali preferite \"Serdica\", \"Sirmium\" e \"Tessalonica\", oltre alla diocelzianea \"Nicomedia\".\nIl 18 settembre 335, Costantino elev\u00f2 il nipote Dalmazio al rango di \"cesare\", assegnandogli la Thracia, l'Achaea e la Macedonia, con probabile capitale a Naisso e compito principale la difesa di quelle province contro i Goti, che le minacciavano di incursioni. Costantino divise cos\u00ec di fatto l'impero in quattro parti, tre per i figli e una per il nipote; la nomina di Dalmazio, per\u00f2, dovette incontrare l'opposizione dell'esercito, che aveva palesato la propria preferenza per l'accesso della linea dinastica diretta al trono.\nMonetazione dei figli e nipoti di Costantino (337-363).\nMorto Costantino (22 maggio del 337), mentre stava ancora preparando una campagna militare contro i Sasanidi, la situazione vedeva il potere spartito tra i suoi figli e nipoti, \"cesari\": Costanzo II, che era impegnato in Mesopotamia settentrionale a supervisionare la costruzione delle fortificazioni frontaliere, si affrett\u00f2 a tornare a Costantinopoli, dove organizz\u00f2 e presenzi\u00f2 alle cerimonie funebri del padre: con questo gesto rafforz\u00f2 i suoi diritti come successore e ottenne il sostegno dell'esercito, componente fondamentale della politica di Costantino.\nDurante l'estate del 337 si ebbe un eccidio, per mano dell'esercito, dei membri maschili della dinastia costantiniana e di altri esponenti di grande rilievo dello stato: solo i tre figli di Costantino e due suoi nipoti bambini (Gallo e Giuliano, figli del fratellastro Giulio Costanzo) furono risparmiati. Le motivazioni dietro questa strage non sono chiare: secondo Eutropio Costanzo non fu tra i suoi promotori ma non tent\u00f2 certo di opporvisi e condon\u00f2 gli assassini; Zosimo invece afferma che Costanzo fu l'organizzatore dell'eccidio. Nel settembre dello stesso anno i tre cesari rimasti (Dalmazio era stato vittima della purga) si riunirono a Sirmio in Pannonia, dove il 9 settembre furono acclamati imperatori dall'esercito e si spartirono l'Impero: Costanzo si vide riconosciuta la sovranit\u00e0 sull'Oriente.\nLa divisione del potere tra i tre fratelli dur\u00f2 poco: Costantino II mor\u00ec nel 340, mentre cercava di rovesciare Costante I; nel 350 Costante fu rovesciato dall'usurpatore Magnenzio, e poco dopo Costanzo II divenne unico imperatore, riunificando ancora una volta l'Impero (nel 353). Il periodo poi fu caratterizzato da un venticinquennio di guerre lungo il limes orientale contro le armate sasanidi, prima da parte di Costanzo II e poi del nipote Flavio Claudio Giuliano (tra il 337 ed il 363).\nNel 361 venne proclamato Augusto Giuliano, Cesare in Gallia. Il suo governo dur\u00f2 solo tre anni, eppure ebbe grande importanza, sia per il tentativo di ristabilire un sistema religioso politeistico (per questo sar\u00e0 detto l'Apostata), sia per la campagna militare condotta contro i Sasanidi.\nDa Valente a Valentiniano III (364-452).\nI decenni successivi videro in citt\u00e0 alternarsi episodi di usurpazione: Teodosio I vi sconfisse Magno Massimo (nel 388); Valentiniano III vi uccise Giovanni Primicerio nell'Ippodromo (nel 425). E questo secondo alcuni potrebbe essere l'ultimo anno di apertura della zecca, sebbene vi siano alcune monete appeartenenti a Galla Placidia (databili al periodo 425-437) ed a Valentiniano III (dal 425 al 452) che lascerebbero invece intendere una chiusura successiva, databile alla calata degli Unni di Attila del 452."}
{"id": "3597188", "revid": "228587", "url": "https://it.wikipedia.org/wiki?curid=3597188", "title": "Cavi audio", "text": ""}
{"id": "3597190", "revid": "22356", "url": "https://it.wikipedia.org/wiki?curid=3597190", "title": "Priconodon", "text": ""}
{"id": "3597193", "revid": "767487", "url": "https://it.wikipedia.org/wiki?curid=3597193", "title": "Lezare", "text": "Lezare \u00e8 un cortometraggio del 2010 diretto da Zelalem Woldemariam. \u00c8 un racconto morale sui paradossi dell'Africa di oggi e l'inevitabile rapporto tra povert\u00e0 e depauperamento del territorio.\nTrama.\nIl piccolo Abush \u00e8 un bambino di strada affamato. D\u00e0 un aiuto alla comunit\u00e0 del villaggio per l'evento di riforestazione in cambio di una moneta ma quando si accorge di averla persa torna sul campo e sradica tutto..."}
{"id": "3597194", "revid": "486946", "url": "https://it.wikipedia.org/wiki?curid=3597194", "title": "Geochelone atlas", "text": ""}
{"id": "3597197", "revid": "712828", "url": "https://it.wikipedia.org/wiki?curid=3597197", "title": "Jayson Blair", "text": "Biografia.\nBlair ha frequentato \"L'Anse Creuse High School-North\" a Macomb. Dopo il diploma, \u00e8 apparso negli spot di \"Taco Bell\", \"Pizza Hut\" e \"Honda Civic\"."}
{"id": "3597198", "revid": "1826532", "url": "https://it.wikipedia.org/wiki?curid=3597198", "title": "Armando De Stefano", "text": "Biografia.\nHa iniziato il suo percorso artistico da ragazzo, durante la Seconda guerra mondiale, quando a Napoli disegnava personaggi famosi di colonnelli e militari americani. Si \u00e8 iscritto a 15 anni all'Accademia e ha avuto tra i suoi pi\u00f9 illustri maestri anche Emilio Notte.\nNel 1947 ha dato vita con altri sei pittori napoletani al \"Gruppo Sud\", espressione dell'adesione a una pittura realistico-sociale. Gli anni dal '56 al '61 lo hanno visto impegnato in un'area che si richiama all'Espressionismo materico e astratto.\nDal 1962 \u00e8 ritornato alla figurazione. Sono nati i cosiddetti \"grandi cicli\" che, dall'Inquisizione a Masaniello, dalla Rivoluzione napoletana del '99 al Profeta, lo stanno impegnando fino a questi ultimi anni di attivit\u00e0. Nel 1963-64 espone alla mostra \"Peintures italiennes d'aujourd'hui\", organizzata in medio oriente e in nordafrica.\nHa lavorato come artista per molti anni con il Club Sant'Erasmo di Milano. Dal 1950 al 1992 ha insegnato all'Accademia di Belle Arti di Napoli, dove ha dipinto il soffitto dello studio del rettore e dove \u00e8 stato il maestro di vari artisti come Guglielmo Longobardo.\nHa partecipato alla Biennale di Venezia dal 1950 al 1956 e nel 1961 \u00e8 presente al Padiglione Italia della Biennale di Venezia e alla Rassegna Internazionale di Madrid. \u00c8 presente alla Quadriennale di Roma nel 1951, nel 1955, nel 1960 e nel 1986.\nTra le sue mostre recenti pi\u00f9 importanti, si ricordano quella al PAN (Palazzo delle Arti di Napoli) e al MADRE (Museo d'arte contemporanea Donnaregina).\nAlcune sue opere sono ospitate nella chiesa della Santissima Annunziata e nella chiesa di San Giovanni Evangelista (frazione Bonea) in Vico Equense e soprattutto nei maggiori Musei Nazionali: al Museo nazionale di Capodimonte a Napoli, al Cam di Casoria, al Museo di Chieti, al museo DAMA di Caserta, al Museo in Palazzo d'Avalos a Vasto, a Giulianova, a Milano, a Firenze; alcune opere si trovano al Museo Pu\u0161kin delle belle arti di Mosca, molte a New York nella collezione Ernst Kahn, alla fondazione Marschall Field di Chicago e nella collezione del Museo di Durazzo in Albania. \nDe Stefano \u00e8 morto a Napoli, a 94 anni, il 16 marzo 2021."}
{"id": "3597199", "revid": "729019", "url": "https://it.wikipedia.org/wiki?curid=3597199", "title": "Ahmad Isma'il 'Ali", "text": "Frequent\u00f2 l'Accademia Militare Egiziana, diplomandosi nel 1938, fu compagno di corso di Gamal Abd el-Nasser e di Anwar al-S\u0101d\u0101t.\nA\u1e25mad Ism\u0101\u02bf\u012bl \u02bfAl\u012b partecip\u00f2 con gli Alleati nel Deserto occidentale egiziano alla Seconda guerra mondiale, fu poi comandante di Brigata nel corso della Guerra arabo-israeliana del 1948 e, dopo aver seguito dei corsi di addestramento militare nel Regno Unito, combatt\u00e9 contro le forze anglo-francesi-israeliane durante la Crisi di Suez.\nNel 1967 fu nominato generale di divisione e come tale prese parte nel 1967 alla Guerra dei sei giorni.\nNel marzo del 1969 divenne per breve tempo capo di stato maggiore, dovendosi per\u00f2 quasi subito dimettere, a settembre, su richiesta dello stesso Presidente Nasser a causa dell'incapacit\u00e0 delle forze armate egiziane di metter freno ai \"raid\" israeliani.\nAnwar al-S\u0101d\u0101t, succeduto a Nasser, lo nomin\u00f2 gi\u00e0 nel settembre del 1970 responsabile dell'Apparato d'Informazioni Generali (\"Gih\u0101z al-Mukh\u0101bar\u0101t al-\u02bf\u0100mma\"): compito che assolse fino al 1972. Fu infine nominato comandante in capo delle forze armate egiziane e ministro della Guerra nel corso della Guerra di Ramadan (chiamata per lo pi\u00f9, fuori del mondo arabo, Guerra del Kippur). \u00c8 noto per essere stato l'artefice del piano strategico d'attacco finalizzato all'attraversamento del Canale di Suez e dello scavalcamento della linea fortificata israeliana nota come Linea Bar-Lev (la cosiddetta \"Operazione Badr\"), effettivamente realizzati il 6 ottobre del 1973.\nNell'ottobre del 1972, A\u1e25mad Ism\u0101\u02bf\u012bl aveva accompagnato il Primo ministro \u02bfAz\u012bz Sidq\u012b in visita a Mosca e al suo ritorno fece fallire un colpo di Stato contro il Presidente. Quello stesso mese, rimpiazz\u00f2 il generale anti-sovietico Muhammad Sadiq come ministro della Guerra e comandante in capo, ricevendo nel novembre del 1973 la promozione a Feldmaresciallo (\"mush\u012br\").\nMorte.\nA\u1e25mad Ism\u0101\u02bf\u012bl \u02bfAl\u012b mor\u00ec il 25 dicembre 1974, a seguito di un cancro in stato avanzato. Al momento della morte aveva appena 57 anni."}
{"id": "3597200", "revid": "767487", "url": "https://it.wikipedia.org/wiki?curid=3597200", "title": "La via della gloria", "text": "La via della gloria (\"The Way Ahead\") \u00e8 un film del 1944 diretto da Carol Reed. La pellicola debutt\u00f2 in Gran Bretagna il 6 giugno 1944, il giorno del D-Day.\nTrama.\nLo scoppio della seconda guerra mondiale porta molti uomini ad arruolarsi, cos\u00ec che possano imparare a combattere per il proprio paese. All'inizio, questo gruppo di persone proveniente da ogni classe sociale, obietta per il modo in cui vengono trattati ed addestrati dal loro sergente, tuttavia impareranno ad apprezzare i suoi modi e a battersi con abilit\u00e0 ed orgoglio. Al termine dell'addestramento verranno mandati sulle coste dell'Africa per combattere contro i tedeschi."}
{"id": "3597202", "revid": "124123", "url": "https://it.wikipedia.org/wiki?curid=3597202", "title": "Lewis Combs", "text": "Mor\u00ec a 101 anni a Red Hook, nello stato di New York."}
{"id": "3597203", "revid": "123205565", "url": "https://it.wikipedia.org/wiki?curid=3597203", "title": "Episodi de La casa nella prateria (nona stagione)", "text": "La nona stagione de La casa nella prateria \u00e8 stata trasmessa dalla NBC dal 27 settembre 1982 al 21 marzo 1983.\nQuando Michael Landon decide di lasciare lo show (anche se vi rimane come produttore esecutivo, scrittore e regista), in America la serie viene rinominata \"Piccola casa: un nuovo inizio\", e l'accento viene spostato sui personaggi di Laura e Almanzo cui si aggiungono, oltre alla nipote Jenny, anche la famiglia Carter che acquista la casa di Charles e Caroline i quali, dopo aver sofferto momenti difficili, cercano una vita migliore in citt\u00e0, trasferendosi a Burr Oak in Iowa.\nCast regolare:\nMelissa Gilbert (Laura Ingalls Wilder)Dean Butler (Almanzo James Wilder)Katherine MacGregor (Harriet Olseon)Richard Bull (Nels Oleson)Victor French (Isaiah Edwards)\nI tempi cambiano.\nEpisodio in due parti:\nParte 1: Nella primavera del 1887 Charles Ingalls \u00e8 costretto a lasciare Walnut Grove a causa della mancanza di lavoro e si trasferisce con tutta la famiglia a Burr Oak in Iowa. Nella loro casa si stabilisce la famiglia Carter, composta da John, che fa il fabbro, Sarah, che pubblica un giornale per il villaggio, e infine i due figli Jeb e Jason. Laura lascia il posto di insegnante alla signorina Plum per occuparsi della casa e di Rose. Intanto, arrivano a Walnut Grove, Royal e Jenny Wilder, fratello e nipote di Almanzo. Royal ha da poco perso la moglie ed ha gravi problemi di cuore. A seguito di un malore il Dr. Baker scopre che la dipartita di Royal potrebbe essere imminente. Allora Almanzo e Laura promettono di aver cura della piccola Jenny se il fratello non dovesse farcela.\nParte 2: Il fratello di Almanzo \u00e8 molto malato, ma non riesce a dirlo a sua figlia Jenny. Intanto la bambina fa amicizia con il figlio dei Carter. Un giorno, al ritorno da un pic-nic con la figlia, Royal ha un malore mentre corre con Jenny per mettersi al riparo durante un temporale e poco dopo muore. La piccola accusa Laura di non averla messa a conoscenza dei problemi cardiaci di cui soffriva il padre, e di averle quindi impedito di prendersi cura di lui. Ascoltando la predica del Reverendo Alden, Jenny si convince che suicidandosi potr\u00e0 vivere in Paradiso con i suoi genitori per l'eternit\u00e0. Decide allora di buttarsi nel lago, ma per fortuna arriva Jeb Carter, che aveva letto il suo messaggio d'addio lasciato a casa e, superando la paura dell'acqua, la salva e la porta a casa. Alla fine tutto si sistema, Jenny supera il brutto periodo grazie all'aiuto di Jeb e di Laura.\nAmbiziose innovazioni.\nHarriet Oleson trova delle vecchie azioni che valgono tantissimi soldi e per questo inizia a pretendere delle \"cortesie\" dagli abitanti di Walnut Grove, visto che secondo lei il villaggio le deve 14000 dollari. Arriva addirittura a mettere nome al villaggio \"OLESONVILLE\" ed a proporre Nels come sindaco. Laura \u00e8 furiosa e chiede ad Almanzo di candidarsi, ma il marito non ne vuole sapere. Gli eventi lo trascinano in campagna elettorale, ma presto abbandoner\u00e0 la lotta per lasciare il posto al suo anziano consigliere, Lem McCary, uno dei primi abitanti fondatori di Walnut Grove, che riesce abilmente a scalzare Harriet.\nMomenti disperati.\nAd un contadino, di nome Stark, viene negato un prestito in banca e per questo perde la sua casa e la sua terra, che aveva gi\u00e0 ipotecato pi\u00f9 volte. In un momento di rabbia, Stark, anche a causa della gelosia ossessiva per la figlia che sta frequentando un ragazzo di nome Randall, spara alla moglie e alla figlia, ferendole gravemente. L'uomo si mette in fuga e Almanzo, John e Isaiah cominciano la caccia all'uomo, che nel frattempo si nasconde in casa dei Wilder. Laura e Jenny devono provare vari espedienti per tenere calmo Stark, che in loro rivede la propria famiglia e pensa che Rose sia il frutto dell'amore tra sua figlia Elizabeth e Randall. Per fortuna Almanzo, Isaiah e John, avvertiti da Jenny, arrivano al momento giusto e sono costretti ad uccidere l'uomo per salvare Laura e la piccola Rose.\nIl piccolo Lou.\nLittle Lou, un uomo affetto da nanismo, \u00e8 stanco di lavorare in un circo e di essere preso in giro per il suo aspetto fisico. La moglie di Lou, dopo aver partorito una bimba sana, \u00e8 molto provata e sa di dover morire, per questo chiede al marito di trovare un altro lavoro a Walnut Grove. Lou mantiene la promessa e si mette subito alla ricerca di un lavoro. Dapprima si reca dalla signora Oleson, che cerca un contabile per il suo negozio, ma lei, vittima del pregiudizio, lo offende e lo manda via. Lou, dopo che John gli dice che la banca ha bisogno di un cassiere, si reca l\u00ec, ma il caso vuole che arrivi Harriet, la quale minaccia il direttore della banca di chiudere il suo conto se assumer\u00e0 Lou. A questo punto all'uomo, per sopravvivere, non resta che rubare all'emporio. Dopo essere stato scoperto, poco prima del processo per furto, Nancy cade in un pozzo, e Little Lou \u00e8 l'unico che pu\u00f2 calarsi all'interno per salvarla. Harriet torna sui suoi passi e fa cadere le accuse contro Lou, che ottiene il lavoro in banca.\nUn ragazzo selvaggio.\nPrima parte: Un uomo, il dr. McQueen, vive girando di citt\u00e0 in citt\u00e0 vendendo uno pseudo-medicinale, che lui dice miracoloso, e facendo \"esibire\" un ragazzo, di nome Matthew, rinchiuso in una gabbia. McQueen ha preso Matthew in custodia e lo presenta alla gente come un selvaggio. Egli tratta male il ragazzo, facendolo controllare anche da un altro uomo, Luther, negandogli il cibo e prendendolo a bastonate e, per calmarlo, gli somministra il suo medicinale. Quando arriva a Walnut Grove, alcuni bambini, tra cui Nancy e Jenny, entrano di nascosto nel tendone per vedere Matthew, Nancy allora prende a bastonate il ragazzo, ma Jenny lo difende. Matthew riesce a scappare e si rifugia nel fienile dei Wilder; quando lo scopre, Jenny decide di aiutarlo perch\u00e9 capisce che il ragazzo non \u00e8 pericoloso, ma \u00e8 solo muto. Quando gli zii e Isaiah si accorgono della presenza del ragazzo aiutano anche loro Matthew, in particolar modo Isaiah decide di portarlo a casa sua per sottrarlo ai maltrattamenti del suo carceriere. Nel frattempo il dr. McQueen promette una ricompensa a chi trover\u00e0 Matthew.\nSeconda parte: Nancy scopre che Matthew si nasconde dai Wilder e insieme alla madre decide di comunicarlo a McQueen per ricevere la ricompensa. Il dottor Baker, dopo essere intervenuto per una crisi avuta da Matthew, scopre che il ragazzo veniva sedato con la medicina prodotta da McQueen che conteneva morfina e quando gli veniva negata diventava aggressivo, per questo chiede di diminuire man mano la somministrazione di tale sostanza per poi disintossicarlo definitivamente. Intanto, Matthew, grazie a Laura e ai suoi nuovi amici, riesce ad imparare il linguaggio dei segni e ad inserirsi bene nella societ\u00e0. Quando McQueen arriva a Walnut Grove per riprendersi il ragazzo, Isaiah glielo impedisce costringendolo a far intervenire un giudice per decidere della custodia di Matthew. In un primo momento il giudice decide di affidarlo nuovamente a McQuenn, ma quando il carceriere del ragazzo, Luther, vinto dal rimorso, decide di deporre in sfavore di McQueen, il giudice si ricrede decidendo di far tornare il ragazzo in un istituto e poi in un secondo momento, dopo aver capito che il ragazzo non era pericoloso ed era circondato da tanta gente che lo amava, decide di farlo restare con Isaiah.\nIl ritorno di Nellie.\nNancy \u00e8 sempre pi\u00f9 dispettosa e a scuola non accetta le punizioni della signorina Plum. Willie interviene in favore della maestra, ma per tutta risposta la sorella gli versa un calamaio in testa. Nel frattempo Harriet riceve una lettera di Nellie, in cui la figlia le annuncia il suo ritorno imminente per una breve vacanza. Al suo arrivo subito Nancy le manifesta la sua antipatia dicendole di non somigliarle affatto e non accettando di buon grado di dover dividere il letto con lei. L'indomani Nellie va a casa di Laura e la saluta come una cara amica, tanto che entrambe si stupiscono di quanto siano cambiate. Anche Willie \u00e8 diverso nei suoi confronti e non perde occasione per manifestarle la sua disponibilit\u00e0. Mentre la madre le organizza una festa di bentornato, che le impedisce di aiutare Nancy a fare i compiti, la signora Carter chiede addirittura di poter intervistare Nellie per il suo giornale. Nancy, sentendosi sempre pi\u00f9 trascurata, e pensando che nessuno le voglia pi\u00f9 bene, scappa di casa. Subito iniziano le ricerche, e, fortunatamente, Nellie e suo padre la trovano spettinata e sporca, ma salva. Arriva il momento della partenza per Nellie e dopo un commovente e affettuoso commiato tra le due sorelle, Nancy rivela a Willie di aver fatto finta e di non essere cambiata affatto.\nWalnut Grove in pericolo.\nLa ferrovia sta per raggiungere anche Walnut Grove e i cittadini, inizialmente, sono entusiasti, sia perch\u00e9 cos\u00ec saranno meglio collegati con altre citt\u00e0 e sia perch\u00e9, secondo loro, questo comporter\u00e0 maggiori guadagni. Col passare del tempo, i costruttori si accorgono che per erigere la ferrovia dovranno costringere alcuni proprietari a lasciare la loro terra, tra questi i Carter e i Wilder. Ad essi vengono offerte somme di denaro, ma nonostante ci\u00f2, rifiutano l'offerta. Tutto sembra andare a loro sfavore, infatti la legge d\u00e0 la possibilit\u00e0 alla ferrovia di comprare qualsiasi terra che sia ad essa indispensabile. Dopo il rifiuto categorico di John Carter, la cui propriet\u00e0 \u00e8 necessaria per poter iniziare i lavori, l'uomo viene malmenato da due uomini incappucciati. Almanzo non demorde ed ha una brillante idea ed insieme ai suoi amici riesce a fermare i lavori.\nUn amore impossibile.\nA Walnut Grove arriva Jane, una ragazza cieca amica d'infanzia di Laura, che ha frequentato la scuola di Mary prima che bruciasse. Dopo aver trovato lavoro come centralinista al ristorante degli Oleson, Jane si innamora del signor Edwards nonostante la differenza di et\u00e0, che non sembra avere importanza per entrambi. Qualche giorno pi\u00f9 tardi, la giovane donna riceve una lettera in cui il suo dottore le comunica che \u00e8 stata scelta per affrontare un intervento sperimentale agli occhi. Inizialmente, per paura di una delusione, Jane rifiuta, ma poi, Isaiah la convince ad operarsi. Il signor Edwards, durante la sua assenza, riflette sui suoi sentimenti e teme che il suo aspetto burbero e la sua et\u00e0 possano essere di ostacolo ad una loro eventuale relazione e inoltre una sua discussione con Laura, la quale gli fa notare che Jane ha la sua stessa et\u00e0, lo aiuta a prendere una decisione. L'intervento va a buon fine e Jane torna al villaggio. Edwards non \u00e8 l\u00ec ad accoglierla, ma la ragazza lo cerca e gli rivela che i suoi sentimenti non sono cambiati dopo averlo visto. Nonostante l'amore reciproco, Isaiah la convince a cercare un uomo pi\u00f9 giovane con cui crearsi una famiglia, senza doversi sacrificare ad accudire un vecchio come lui. La giovane decide quindi di lasciare nuovamente Walnut Grove.\nIl dilemma del reverendo Alden.\nUn giovane reverendo, Hale, compare improvvisamente a Walnut Grove. Il signor Edwards convince il reverendo Alden che il giovane sia l\u00ec per prendere il suo posto, ma la verit\u00e0 \u00e8 un'altra: la curia ha deciso di donargli una casa ed Hale si occupa della sua ristrutturazione. In questo intento si fa aiutare da Laura e dalla signora Carter che vengono spiate da Isaiah, suscitando ulteriori malintesi. Nel frattempo Almanzo e John si recano a San Francisco, il primo per ricevere un premio e il secondo per rappresentare il sud Minnesota. Entrambi, gi\u00e0 partiti con il minimo indispensabile, devono far fronte a tanti imprevisti, dalle insolite usanze di una locanda giapponese, al furto del portafoglio di Almanzo da parte di una sedicente vecchietta invalida. I due non solo non parteciperanno al convegno, ma saranno costretti a tornare a casa in un vagone di trasporto animali e per di pi\u00f9 sopraffatti dalla fame.\nIl giardino di Marvin.\nUn anziano dottore sta perdendo la vista e sa che presto dovr\u00e0 andare in pensione. Quando Jenny quasi annega mentre cerca di recuperare il suo medaglione in fondo al lago, il suo cervello rimane in parte danneggiato e la bambina ha difficolt\u00e0 a camminare, parlare e usare le mani. Il vecchio dr. Marvin convince Laura a lasciarsi aiutare da Jenny per curare il suo giardino e ci\u00f2 si trasforma in un metodo riabilitativo che le salva la vita.\nNote: Il tema principale della colonna sonora di questo episodio sarebbe stato riutilizzato da Michael Landon come tema musicale per la sua serie successiva, ovvero Autostop per il cielo. Richard Bull non compare in questo episodio\nLe colpe dei padri.\nIl padre di Sarah Carter \u00e8 un giornalista di grido che non ha mai capito il matrimonio modesto della figlia. Quando si reca a Walnut Grove per avvertire la famiglia che sua moglie \u00e8 morta, vorrebbe che tutti andassero con lui a New York, ma la figlia si oppone.\nNota: Dean Butler e Victor French non compaiono in questo episodio\nI tre fratelli.\nIl signor Edwards ed in seguito anche Almanzo e John Carter, vengono erroneamente scambiati per i componenti di una banda criminale. Fortunatamente l'equivoco viene risolto prima che Isaiah faccia una brutta fine.\nNote: Un episodio di Bonanza, dal titolo \"The Younger Brothers' Younger Brother\", ha avuto una storia con un tema simile a questo episodio. Entrambi gli episodi sono stati scritti da Michael Landon. \nMelissa Gilbert, Katherine MacGregor e Richard Bull non compaiono in questo episodio\nIl romanzo di Laura.\nLaura vince un concorso di scrittura e le viene offerta la possibilit\u00e0 di pubblicare i suoi scritti. Nasce cos\u00ec la prima stesura di un racconto che porta Almanzo e Jenny fino alle lacrime; quel libro negli anni successivi sar\u00e0 noto come \"Little House\" (\"La piccola casa nella prateria\"). Laura si reca con la nipote a Minneapolis dove l'editore Broxton le chiede di rimanere due settimane per aggiungere nuovi capitoli. Prima di accettare Laura chiede la modifica di una clausola del contratto in cui l'editore aveva libert\u00e0 di cambiare il manoscritto senza interpellarla. Il supervisore Russell Matthews \u00e8 d'accordo con lei e convince Broxton a chiedere il consenso dell'autrice per qualunque modifica. Quando Matthews la invita a cena, le fa capire che dovr\u00e0 trattenersi ancora in citt\u00e0 perch\u00e9 i cambiamenti ci saranno, infatti l'indomani l'editore le chiede di arricchire i suoi ricordi con invenzioni romanzate di maggiore presa sui lettori. Laura non riesce a snaturare il carattere dei suoi personaggi e Russell le chiede di scrivere il primo capitolo al suo posto per dimostrarle come fare. Laura si dimostra stupita dalla bravura di Matthews ed accetta di continuare in coppia con lui. Quando Jenny legge la nuova stesura del racconto, lo trova completamente diverso e dice alla zia che mettere il suo nome su quel libro equivale a dire una bugia. Laura torna sui suoi passi ed al momento della premiazione si ritira. Nel finale una voce fuori campo ci informa che sarebbero passati altri 40 anni prima della pubblicazione dei romanzi di Laura e questa volta senza alcuna modifica.\nNote: La bambina che nel finale corre in biblioteca per leggere il terzo libro della serie \"Little house on the prairie\", \u00e8 Shawna Landon, figlia di Michael. La stessa scena era gi\u00e0 stata inserita nello speciale \"Gli anni della piccola casa\", trasmesso originariamente tra gli episodi 9 e 10 della sesta stagione. Katherine MacGregor, Richard Bull e Victor French non compaiono in questo episodio\nDi nuovo a casa.\nEpisodio in due parti: \nParte 1:\nCharles, che lavora come commesso \"tuttofare\" in un negozio di abiti e cappelli, deve fare i conti con un capo molto severo e con i guai in cui si mette Albert. Il ragazzo, complici le cattive compagnie, pi\u00f9 volte \u00e8 stato protagonista di furti e per questo rischia di andare in riformatorio. Charles fa di tutto per convincere colui che ha sporto denuncia nei confronti del figlio a ritirarla, spiegandogli quanto la citt\u00e0 abbia cambiato il ragazzo. L'unico modo per farlo tornare quello di un tempo \u00e8 riportarlo a Walnut Grove. Albert non accetta di buon grado, ma \u00e8 costretto dal padre a seguirlo. Laura lo trova subito molto scontroso e si preoccupa anche per il morale del padre che non ha mai visto cos\u00ec gi\u00f9. A seguito di una visita del dottor Baker a casa Wilder, Albert sottrae dalla sua borsa alcune bustine di morfina e subito dopo cambia umore. Charles non si rende conto del motivo, ma \u00e8 contento del nuovo atteggiamento del figlio. Il ritorno a scuola porta per\u00f2 nuove tensioni e anche Willie non riconosce pi\u00f9 l'amico. L'euforia della droga si alterna a stati di sonnolenza che compromettono il rendimento scolastico. Quando all'emporio degli Oleson arriva una cassa di medicine per il dottore, Albert si offre di portarla allo studio per poter cos\u00ec sottrarre altra morfina e sostituirla con dello zucchero. \nParte 2: \nIl dottor Baker fa visita ad un anziano che presenta forti dolori e gli consegna la morfina che gli \u00e8 stata portata da Albert. L'ammalato, nonostante ben due dosi, non riesce a sentirsi meglio, questo fa subito insospettire il dottore che l'assaggia e capisce che si tratta di zucchero e non di morfina. L'uomo non impiega molto a capire che dietro tutto ci\u00f2 ci sia Albert. Baker si reca da Charles e gli espone i suoi sospetti; insieme si recano nella stanza di Albert e nelle sue scarpe scoprono la morfina. In un faccia a faccia col padre Albert minimizza, dicendo che ha usato la morfina pochissime volte e Charles gli crede. Ma il ragazzo, mentre \u00e8 a scuola, perde il controllo e aggredisce Jeb Carter e la signorina Plum. Questo fa capire a Charles che la situazione \u00e8 ben pi\u00f9 grave e decide di rifugiarsi da solo con suo figlio nella casa di Isaiah e affronta cos\u00ec la dolorosa astinenza di Albert. Quando il ragazzo si sente meglio decidono di ritornare in citt\u00e0 ben consapevoli che, nonostante i grandi progressi, la battaglia non \u00e8 ancora terminata.\nIl bambino senza nome.\nNell'estate del 1889 Laura d\u00e0 alla luce un maschietto. La ragazza \u00e8 molto apprensiva per la salute del piccolo perch\u00e9 ricorda la sorte del suo fratellino vissuto pochi mesi, perci\u00f2 lo fa controllare spesso al dott. Baker, ma per ragioni inspiegabili il bambino muore, senza nome e senza battesimo. Laura all'inizio incolpa il dottore, che schiacciato dai pettegolezzi vuole andarsene.\nQuando Rose si ammala di vaiolo, contro la volont\u00e0 di Laura, Almanzo chiama il dottor Baker che li mette in quarantena e insieme al resto della famiglia cura Rose, ventiquattro ore al giorno. A quel punto le ragioni della morte del piccolo bimbo sono oramai chiare, la famiglia Wilder infatti aveva visitato settimane prima degli amici di famiglia che vivevano in Oklahoma, focolaio di vaiolo al tempo. Laura ben presto si rende conto di essere stata ingiusta e chiede al dottore di restare.\nNota: questa \u00e8 l'ultima apparizione di Ketty Lester nella serie.\nL'ultima estate.\nAll'arrivo dell'estate, Jason Carter va a lavorare per un'anziana signora, Ruthy Leland, che vuole restaurare la sua casa, e passa con lei molto tempo libero andando a pesca. Sarah diventa gelosa di quest'amicizia, in particolare mostra la sua ostilit\u00e0 quando Jason, per il suo compleanno, le regala un costoso cammeo che Ruthy gli ha donato in cambio della sua esigua paga. In questa occasione Sarah si reca dalla donna e le dice che non \u00e8 pi\u00f9 d'accordo che il figlio vada da lei per lavorare, restituendole il dono. Quando in seguito Sarah scopre che Ruthy \u00e8 in procinto di morire e che suo figlio era l'unica sua gioia di vivere, ritorna dalla donna ammettendo di aver sbagliato e di aver provato gelosia nei suoi confronti. Ruthy decide di andar via da Walnut Grove e lascia al piccolo Jason alcuni suoi ricordi: la canna da pesca, i suoi ami e il cammeo per la sua mamma. In autunno la donna muore e Jason riceve una lettera che Ruthy gli aveva scritto prima di morire in cui gli dice di vivere ogni giorno come se fosse l'ultimo e lo ringrazia per aver reso i suoi ultimi giorni indimenticabili.\nNota: Victor French non compare in questo episodio\nPer amore di Blanche.\nIsaiah accetta di occuparsi della \"figlia\" di uno straniero moribondo, senza sapere che in realt\u00e0 si tratta di un orango di nome Blanche. La scimmia fa amicizia con tutti, tranne che con Nancy e la signora Oleson chiede di far sopprimere l'animale. Edwards decide di mandarla in uno zoo ed escogita un piano per ingannare Harriet facendole credere che Blanche \u00e8 morta. Quando pi\u00f9 tardi Blanche salva Rose da un incendio, Jenny racconta la storia a scuola e Nancy scopre che la scimmia \u00e8 ancora viva. Harriet chiede aiuto allo sceriffo per ucciderla, ma Blanche si nasconde in un albero fino all'arrivo del guardiano dello zoo.\nContrasti familiari.\nWillie, stufo una volta per tutte delle continue intromissioni della madre, decide di non andare all'universit\u00e0 e non supera l'esame apposta per poter rimanere al villaggio, lavorare al ristorante e sposarsi con la sua fidanzata, Rachel Brown. La signora Oleson accusa la ragazza di distruggere il futuro di Willie e decide di non presentarsi al matrimonio del figlio, anche se Nancy sta andando. Poi si presenta comunque vestita in abito nero da funerale e col viso coperto dal velo scuro. Nels le ricorda le circostanze in cui si trovarono per sposarsi, infatti anche lui decise di non andare all'universit\u00e0 per sposare Harriet, e le dice quanto sia felice di averlo fatto. Nel frattempo, Mae Flannery, un'anziana signora amica di Laura muore serenamente, ma poco prima, non avendo eredi, le lascia la sua grande casa. Laura decide di trasformarla in una pensione per contribuire a pagarne il mantenimento. Willie e Rachel, una volta sposi, decidono di andarci ad abitare.\nUna sorpresa per Matthew.\nDue stranieri arrivano a Walnut Grove: un singolare scrittore inglese di nome Sherwood Montague e il padre naturale di Matthew, il ragazzo muto che vive con Isaiah.\nMatthew all'inizio dimostra odio verso il padre, rimasto vedovo da qualche anno, per averlo abbandonato, ma alla fine decide di andare a vivere con lui. Un devastato signor Edwards decide di trasferirsi in pensione da Laura dove, oltre che con i novelli sposi Rachel e Willie Oleson, dovr\u00e0 convivere anche con il signor Montague che nella sua vita ha fatto molte esperienze e sembra avere una risposta per ogni tipo di problema."}
{"id": "3597205", "revid": "167951", "url": "https://it.wikipedia.org/wiki?curid=3597205", "title": "CINES", "text": ""}
{"id": "3597206", "revid": "182396", "url": "https://it.wikipedia.org/wiki?curid=3597206", "title": "Monetazione romana di Aquileia", "text": ""}
{"id": "3597214", "revid": "107831", "url": "https://it.wikipedia.org/wiki?curid=3597214", "title": "Citizen Cup 1995", "text": "Il Citizen Cup 1995 \u00e8 stato un torneo di tennis giocato sulla terra battuta. \u00c8 stata l'11\u00aa edizione del torneo, che fa parte della categoria Tier II nell'ambito del WTA Tour 1995. Si \u00e8 giocato ad Amburgo in Germania dall'1 al 7 maggio 1995.\nCampionesse.\nSingolare.\n Conchita Mart\u00ednez ha battuto in finale Martina Hingis 6\u20131, 6\u20130\nDoppio.\n Gigi Fern\u00e1ndez / Martina Hingis hanno battuto in finale Conchita Mart\u00ednez / Patricia Tarabini 6\u20132, 6\u20133"}
{"id": "3597218", "revid": "228587", "url": "https://it.wikipedia.org/wiki?curid=3597218", "title": "Callahan", "text": ""}
{"id": "3597219", "revid": "640277", "url": "https://it.wikipedia.org/wiki?curid=3597219", "title": "Harold Alden", "text": "Biografia.\nNel 1912, ricevette un BA dal Wheaton College di Illinois e l'anno successivo ottenne il master's degree dall'Universit\u00e0 di Chicago. Fu assistente per il programma di fotometria fotografica all'osservatorio Yerkes dal 1912 al 1914. In seguito, studi\u00f2 all'Universit\u00e0 della Virginia sotto Samuel Alfred Mitchell, ricevendo nel 1917 il Ph.D.. Alden divenne p\u00e8rofessore associato in Virginia nel 1924, ma lasci\u00f2 presto tale incarico per divenire direttore della stazione astronomica dell'Universit\u00e0 di Yale a Johannesburg. Alden lavor\u00f2 a Johannesburg per vent'anni, studiando la parallasse delle stelle e calcolando gli errori probabili di parallasse.\nAlden torn\u00f2 all'Universit\u00e0 della Virginia nel 1945 per succedere a Samuel Alfred Mitchell come professore di astronomia, presidente del dipartimento astronomia e direttore dell'osservatorio McCormick. Anche in Virginia, Alden comp\u00ec studi sulla parallasse stellare, sulle stelle variabili e sul moto proprio delle stelle. \u00c8 ricordato anche per i suoi studi di astrometria fotografica e per essere stato vicepresidente dell'American Association for the Advancement of Science e direttore della sua sezione D (astronomia) nel 1951. Dal 1952 al 1955, \u00e8 stato presidente della Commissione 24, la sezione Parallassi stellari, dell'Unione Astronomica Internazionale.\nAlden si ritir\u00f2 dalla sua posizione nell'Universit\u00e0 della Virginia, il 30 giugno 1960. Mor\u00ec il 3 febbraio 1964, lasciando la moglie Mildred, tre figli e undici nipoti. Il cratere Alden, situato sulla faccia nascosta della Luna, \u00e8 cos\u00ec chiamato in suo onore."}
{"id": "3597223", "revid": "1442080", "url": "https://it.wikipedia.org/wiki?curid=3597223", "title": "Citizen Cup 1995 - Singolare", "text": "Il singolare del Citizen Cup 1995 \u00e8 stato un torneo di tennis facente parte del WTA Tour 1995.\nArantxa S\u00e1nchez Vicario era la detentrice del titolo, ma quest'anno non ha partecipato.\nConchita Mart\u00ednez ha battuto in finale 6\u20131, 6\u20130 Martina Hingis.\nTeste di serie.\nLe prime 4 teste di serie hanno ricevuto un bye per il 2\u00ba turno"}
{"id": "3597224", "revid": "422900", "url": "https://it.wikipedia.org/wiki?curid=3597224", "title": "Harold Lee Alden", "text": ""}
{"id": "3597225", "revid": "298229", "url": "https://it.wikipedia.org/wiki?curid=3597225", "title": "Elena Bonfanti", "text": "A livello internazionale ha conquistato la medaglia d'oro ai Giochi del Mediterraneo 2013 nella staffetta 4\u00d7400 m, insieme a Maria Enrica Spacca, Maria Benedicta Chigbolu e Chiara Bazzoni, mentre in ambito nazionale ha vinto 8 titoli universitari, 5 medaglie agli assoluti e 22 medaglie totali ai campionati italiani.\nHa detenuto il record italiano assoluto della staffetta 4\u00d7400 m indoor, stabilito ai Mondiali indoor di insieme a Maria Enrica Spacca, Marta Milani e Chiara Bazzoni, e il record nazionale under 23 della 4\u00d7400 m, stabilito nel 2009 agli Europei under 23 insieme ad Eleonora Sirtoli, Chiara Varisco e Marta Milani.\nBiografia.\nGli esordi.\nHa iniziato a praticare l'atletica leggera nel 2001 all'et\u00e0 di 13 anni, dopo aver abbandonato il karate praticato sin da ragazzina.\n\u00c8 laureata in Medicina e Chirurgia all'Universit\u00e0 degli Studi di Milano-Bicocca, vive a Castello Brianza, comune a circa 15\u00a0km da Lecco e si allena ad Oggiono.\n\u00c8 allenata da Luca Longhi.\nNel 2004 siccome ha sofferto per un fastidioso infortunio muscolare, ha saltato gli indoor allieve, potendo gareggiare soltanto ai Campionati nazionali allieve a settembre a Cesenatico giungendo quinta con la staffetta 4x400 m.\nNel 2005, ha vinto la sua prima medaglia e titolo italiano, aggiudicandosi i 400 m ai Campionati allieve a Rieti.\nIn ambito internazionale, ha partecipato al Festival olimpico della giovent\u00f9 europea tenutosi in Italia a Lignano Sabbiadoro dove \u00e8 stata terza nella finale 2.\n2006-2009: i primi titoli nazionali giovanili.\nAl primo anno da juniores nel 2006 ha gareggiato ai Campionati di categoria sia indoor (quarta sui 400 m) che outdoor (bronzo sui 400 m).\nDoppietta di titoli juniores sui 400 m (indoor ed outdoor) nel 2007 anno in cui ha esordito agli assoluti svoltisi a Padova dove \u00e8 uscita in batteria sui 400 m ed \u00e8 giunta quinta con la 4x400 m.\nNel 2007 a livello internazionale ha preso parte sia agli Europei juniores ad Hengelo nei Paesi Bassi (uscendo in batteria sui 400 m) sia alla Coppa del Mediterraneo Ovest juniores svoltasi in Italia a Firenze (conquistando il bronzo sui 400 m e l'argento con la 4x400 m).\nAl suo primo anno da promessa nel 2008, ai Campionati nazionali di categoria \u00e8 stata quarta sui 400 m indoor e vicecampionessa nella stessa distanza all'aperto; ha fatto doppietta di titoli italiani agli universitari, conquistando 400 e 4x400 m. Infine agli assoluti di Cagliari ha terminato quarta sui 400 m e quindicesima con la 4x100 m.\nQuattro le medaglie vinte nel 2009 ai vari Campionati nazionali: argento sui 400 m agli indoor promesse; quarta agli assoluti indoor sempre sui 400 m. Due medaglie agli universitari con l'argento sui 400 m e l'oro con la 4x400 m. Bronzo sui 400 m ai Campionati promesse outdoor ed infine quinta e quarta su 400 e 4x400 m agli assoluti di Milano. \nIn manifestazioni internazionali nel 2009 ha gareggiato agli Europei under 23 di Kaunas in Lituania non superando la semifinale dei 400 m e terminando al quinto posto con la staffetta 4x400 m.\n2010-2012: l'esordio in Nazionale assoluta e i Giochi olimpici.\nNel 2010 \u00e8 stata bronzo nei 400 m ai campionati promesse, mentre agli assoluti di Grosseto quinta sui 400 e quarta con la 4x400 m.\nTre medaglie vinte ai vari Campionati nazionali nel 2011: agli assoluti indoor \u00e8 giunta quinta sia sui 400 che con la 4x200 m; doppietta di titoli agli universitari su 400 e 4x400 m. Agli assoluti di Torino ha chiuso al quinto posto sui 400 m ed ha vinto la medaglia di bronzo con la staffetta 4x400 m.\nIl 29 luglio 2011 il suo nome era tra i 32 convocati, dal commissario tecnico Francesco Uguagliati, per rappresentare l'Italia ai Campionati del mondo di atletica leggera di Daegu 2011, per la staffetta 4\u00d7400 metri, la convocazione segue quella degli Europei indoor di Parigi 2011, ed in precedenza quella per gli Europei di Barcellona 2010, entrambe sempre in staffetta.\nQuattro medaglie vinte in altrettante gare corse in Campionati nazionali nel 2012: bronzo sui 400 m agli assoluti indoor, doppio oro agli universitari su 400 e 4x400 m, argento nei 400 m agli assoluti outdoor.\nNello stesso anno viene convocata per rappresentare la nazionale italiana di atletica leggera ai Giochi olimpici di Londra 2012 nella staffetta 4x400. A Londra corre in batteria la terza frazione della staffetta, lasciando il testimone a Libania Grenot e non riuscendo a qualificarsi per la finale.\n2013-2015: l'oro ai Giochi del Mediterraneo.\nAltre due medaglie vinte in Campionati nazionali nel 2013: bronzo sui 400 m agli assoluti indoor, oro sulla stessa distanza agli universitari e quarta agli assoluti all'aperto.\nIn competizioni internazionali, nel 2013 partecipa a ben 4 manifestazioni: Campionati europei a squadre di Gateshead in Gran Bretagna (ottava con la 4x400 m), Giochi del Mediterraneo in Turchia a Mersin (oro con la 4x400 m), D\u00e9caNation a Valence in Francia (ottava sui 400 m) e Universiade a Kazan' in Russia (settima nei 400 m).\nNel 2014 agli assoluti indoor \u00e8 stata vicecampionessa sui 400 m e settima con la 4x200 m, mentre agli assoluti ha terminato in quarta posizione nei 400 m ed in nona con la 4x100 m.\nAnche nel 2014, come l'anno prima, ha partecipato a ben 4 manifestazioni internazionali: Mondiali indoor a Sopot in Polonia (batteria con la 4x400 m), World Relays di Nassau alle Bahamas (sesta con la 4x400 m), Campionati europei a squadre a Braunschweig in Germania (sesta nella 4x400 m) ed Europei a Zurigo in Svizzera (settima con la 4x400 m).\nAgli assoluti indoor di Padova nel 2015 termina quarta sui 400 m, cos\u00ec come a quelli all'aperto di Torino.\nIn ambito internazionale gareggia in tre manifestazioni, sempre con la staffetta 4x400 m: le World Relays a Nassau nelle isole Bahamas, terminando al nono posto in classifica; viene per\u00f2 squalificata perch\u00e9 l'ultima frazionista, Maria Benedicta Chigbolu a pochi metri dall'arrivo cade, perde il testimone e taglia il traguardo senza; gli Europei a squadre di \u010ceboksary (Russia) finendo al 4\u00ba posto; ai Mondiali cinesi di Pechino disputa la batteria restando fuori dalla finale come prima delle escluse."}
{"id": "3597226", "revid": "838137", "url": "https://it.wikipedia.org/wiki?curid=3597226", "title": "Citizen Cup 1995 - Doppio", "text": "Il doppio del Citizen Cup 1995 \u00e8 stato un torneo di tennis facente parte del WTA Tour 1995.\nJana Novotn\u00e1 e Arantxa S\u00e1nchez Vicario erano le detentrici del titolo, ma solo Novotn\u00e1 ha partecipato in coppia con Mary Pierce. Novotn\u00e1 e Pierce hanno perso nel 1\u00ba turno contro Elena Makarova e Evgenija Manjukova.\nGigi Fern\u00e1ndez e Martina Hingis hanno battuto in finale 6\u20132, 6\u20133 Conchita Mart\u00ednez e Patricia Tarabini."}
{"id": "3597228", "revid": "422900", "url": "https://it.wikipedia.org/wiki?curid=3597228", "title": "Abu Abd Allah al-Bakri", "text": ""}
{"id": "3597233", "revid": "767487", "url": "https://it.wikipedia.org/wiki?curid=3597233", "title": "La famiglia Gibbon", "text": "La famiglia Gibbon (\"This Happy Breed\"), \u00e8 un film del 1944 diretto da David Lean. Nel 1947 l'attrice Celia Johnson vinse il National Board of Review of Motion Pictures come miglior attrice.\nTrama.\nLa famiglia Gibbon alla fine della prima guerra mondiale si trasferisce in un sobborgo, passer\u00e0 gli anni fino allo scoppio della seconda guerra mondiale cercando di continuare a vivere fra miseria e felicit\u00e0."}
{"id": "3597239", "revid": "599013", "url": "https://it.wikipedia.org/wiki?curid=3597239", "title": "Nichirei International Open 1995", "text": "Il Nichirei International Championships 1995 \u00e8 stato un torneo di tennis giocato sul cemento. \u00c8 stata la 18\u00aa edizione del torneo, che fa parte della categoria Tier II nell'ambito del WTA Tour 1995. Si \u00e8 giocato a Ariake Coliseum di Tokyo in Giappone dal 18 al 24 settembre 1995.\nCampionesse.\nSingolare.\n Mary Pierce ha battuto in finale Arantxa S\u00e1nchez Vicario 6\u20133, 6\u20133\nDoppio.\n Lindsay Davenport / Mary Joe Fern\u00e1ndez hanno battuto in finale Amanda Coetzer / Linda Wild 6\u20133, 6\u20132"}
{"id": "3597244", "revid": "767487", "url": "https://it.wikipedia.org/wiki?curid=3597244", "title": "Sparkassen Cup 1995", "text": "Lo Sparkassen Cup 1995 \u00e8 stato un torneo femminile di tennis giocato sul sintetico indoor. \u00c8 stata la 6\u00aa edizione del torneo, che fa parte della categoria Tier II nell'ambito del WTA Tour 1995. Si \u00e8 giocato a Lipsia in Germania, dal 25 settembre al 1\u00ba ottobre 1995.\nCampionesse.\nSingolare.\n Anke Huber ha battuto in finale Magdalena Maleeva per walkover\nDoppio.\n Larisa Neiland / Meredith McGrath hanno battuto in finale Brenda Schultz / Caroline Vis 6\u20134, 6\u20134"}
{"id": "3597246", "revid": "647070", "url": "https://it.wikipedia.org/wiki?curid=3597246", "title": "The Analysis of Beauty", "text": ""}
{"id": "3597249", "revid": "1833487", "url": "https://it.wikipedia.org/wiki?curid=3597249", "title": "A' villeggiante", "text": "A' villeggiante \u00e8 il primo album del cantante napoletano Tony Colombo, del 1996. Il disco ha venduto 23.000 copie."}
{"id": "3597250", "revid": "1543377", "url": "https://it.wikipedia.org/wiki?curid=3597250", "title": "Commonwealth Bank Tennis Classic 1995", "text": "Il Commonwealth Bank Tennis Classic 1995 \u00e8 stato un torneo di tennis giocato sul cemento. \u00c8 stata la 2\u00aa edizione del Commonwealth Bank Tennis Classic, che fa parte della categoria Tier IV nell'ambito del WTA Tour 1995. Si \u00e8 giocato a Surabaya in Indonesia, dal 2 all'8 ottobre 1995.\nCampionesse.\nSingolare.\n Wang Shi-ting ha battuto in finale Yi Jing Qian 6\u20131, 6\u20131\nDoppio.\n Petra Kamstra / Tina Kri\u017ean hanno battuto in finale Nana Miyagi / Stephanie Reece 2-6, 6-4, 6-1"}
{"id": "3597253", "revid": "1543377", "url": "https://it.wikipedia.org/wiki?curid=3597253", "title": "Open di Zurigo 1995", "text": "L'Open di Zurigo 1995 \u00e8 stato un torneo femminile di tennis giocato sul cemento indoor. \u00c8 stata la 12\u00aa edizione del torneo, che fa parte della categoria Tier I nell'ambito del WTA Tour 1995. Si \u00e8 giocato nell'Hallenstadion di Zurigo in Svizzera, dal 2 all'8 ottobre 1995.\nCampionesse.\nSingolare.\n Iva Majoli ha battuto in finale Mary Pierce 6-4, 6-4\nDoppio.\n Nicole Arendt / Manon Bollegraf hanno battuto in finale Chanda Rubin / Caroline Vis 4-6, 7-6(4), 6-4"}
{"id": "3597255", "revid": "107831", "url": "https://it.wikipedia.org/wiki?curid=3597255", "title": "Porsche Tennis Grand Prix 1995", "text": "Il Porsche Tennis Grand Prix 1995 \u00e8 stato un torneo femminile di tennis giocato sul cemento indoor. \u00c8 stata la 18\u00aa edizione del Porsche Tennis Grand Prix, che fa parte della categoria Tier II nell'ambito del WTA Tour 1995.\nSi \u00e8 giocato nel Filderstadt Tennis Club di Filderstadt in Germania, dal 9 al 15 ottobre 1995.\nCampionesse.\nSingolare.\n Iva Majoli ha battuto in finale Gabriela Sabatini 6\u20134, 7\u20136(4)\nDoppio.\n Gigi Fern\u00e1ndez / Nata\u0161a Zvereva hanno battuto in finale Meredith McGrath / Larisa Neiland 5\u20137, 6\u20131, 6\u20134"}
{"id": "3597259", "revid": "112863800", "url": "https://it.wikipedia.org/wiki?curid=3597259", "title": "Mike Rogers", "text": "Biografia.\nDopo gli studi in scienze politiche e amministrazione pubblica, Rogers frequent\u00f2 la scuola di legge e divenne avvocato, aprendo uno studio legale con sua moglie Beth.\nNel 1994 conquist\u00f2 un seggio alla \"Camera dei Rappresentanti dell'Alabama\", di cui fu leader di minoranza dal 1998 al 2000. Nel 2003, quando il deputato Bob Riley fu eletto governatore, Rogers si candid\u00f2 per succedergli e vinse, venendo poi rieletto negli anni successivi.\nMike Rogers \u00e8 un repubblicano piuttosto conservatore: \u00e8 contrario all'aborto e ai diritti degli omosessuali ed ha posizioni rigide in materia di immigrazione.\nSposato, ha tre figli e risiede a Saks."}
{"id": "3597264", "revid": "767487", "url": "https://it.wikipedia.org/wiki?curid=3597264", "title": "The Way to the Stars", "text": "The Way to the Stars \u00e8 un film del 1945 diretto da Anthony Asquith. La poesia che recita John Mills \u00e8 intitolata \"For Johnny\" ed \u00e8 stata scritta per i piloti della RAF da John Pudney.\nTrama.\nLa vita in una base aerea britannica e nel paese accanto, partendo dal giorno in cui si apre la Battaglia d'Inghilterra nel luglio del 1940 fino al momento in cui i bombardieri americani giungeranno in soccorso contro i tedeschi. Il giovane pilota Peter Penrose arriva alla base fresco di addestramento e presto capir\u00e0 quanto sia dura la vita militare. Poco dopo si innamora della giovane Iris, ma non vuole sposarla dopo che ha visto il suo comandante cadere lasciando una moglie ed un figlio piccolo. Mentre la guerra prosegue, i compagni continuano a morire, ma lui sopravvive."}
{"id": "3597266", "revid": "42374762", "url": "https://it.wikipedia.org/wiki?curid=3597266", "title": "Telecentro Emilia Romagna", "text": ""}
{"id": "3597270", "revid": "1543377", "url": "https://it.wikipedia.org/wiki?curid=3597270", "title": "Eug\u00e8ne Pelletan", "text": "Biografia.\nNipote di Jean Jarousseau e figlio di Achille Pelletan, sindaco di Royan, si stabil\u00ec a Parigi nel 1833 per tentare la carriera letteraria. Conobbe George Sand e fu il precettore del figlio Maurice, poi si leg\u00f2 con Alphonse de Lamartine.\nScrittore d'infiammato lirismo, libero pensatore deista e spiritualista, fu repubblicano in politica. Avversario di Napoleone III, fu deputato del dipartimento della Senna dal 1863 al 1870, poi delle Bouches-du-Rh\u00f4ne dal 1871 al 1876. Iniziato alla massoneria nel 1864, divenne \u00abvenerabile\u00bb ed entr\u00f2 nel Consiglio dell'ordine del Grande Oriente di Francia.\nIl 4 settembre 1870 fu ministro senza portafoglio del governo di difesa nazionale e fin\u00ec la sua carriera politica come senatore."}
{"id": "3597271", "revid": "767487", "url": "https://it.wikipedia.org/wiki?curid=3597271", "title": "Brighton International 1995", "text": "Il Brighton International 1995 \u00e8 stato un torneo femminile di tennis giocato sul sintetico indoor. \u00c8 stata la 18\u00aa edizione del Brighton International, che fa parte della categoria Tier II nell'ambito del WTA Tour 1995. Si \u00e8 giocato a Brighton in Gran Bretagna, dal 16 al 22 ottobre 1995.\nCampionesse.\nSingolare.\n Mary Joe Fern\u00e1ndez ha battuto in finale Amanda Coetzer 6\u20134, 7\u20135\nDoppio.\n Meredith McGrath / Larisa Neiland hanno battuto in finale Lori McNeil / Helena Sukov\u00e1 7-5, 6-1"}
{"id": "3597274", "revid": "729019", "url": "https://it.wikipedia.org/wiki?curid=3597274", "title": "Bell Challenge 1995", "text": "Il Bell Challenge 1995 \u00e8 stato un torneo di tennis giocato sul cemento indoor. \u00c8 stata la 3\u00aa edizione del Bell Challenge, che fa parte della categoria Tier III nell'ambito del WTA Tour 1995. Si \u00e8 giocato al PEPS sport complex di Qu\u00e9bec in Canada, 30 ottobre al 5 novembre 1995.\nCampionesse.\nSingolare.\n Brenda Schultz ha battuto in finale Dominique Van Roost 7\u20136, 6\u20132\nDoppio.\n Nicole Arendt / Manon Bollegraf hanno battuto in finale Lisa Raymond / Rennae Stubbs 7-6, 4-6, 6-2"}
{"id": "3597276", "revid": "767487", "url": "https://it.wikipedia.org/wiki?curid=3597276", "title": "Bank of the West Classic 1995", "text": "Il Bank of the West Classic 1995 \u00e8 stato un torneo di tennis giocato sul sintetico indoor. \u00c8 stata la 25\u00aa edizione del torneo, che fa parte della categoria Tier II nell'ambito del WTA Tour 1995. Si \u00e8 giocato a Oakland negli Stati Uniti, dal 30 ottobre al 5 novembre 1995.\nCampionesse.\nSingolare.\n Magdalena Maleeva ha battuto in finale Ai Sugiyama 6\u20133, 6\u20134\nDoppio.\n Lori McNeil / Helena Sukov\u00e1 hanno battuto in finale Katrina Adams / Zina Garrison 3\u20136, 6\u20134, 6\u20133"}
{"id": "3597280", "revid": "107831", "url": "https://it.wikipedia.org/wiki?curid=3597280", "title": "Advanta Championships of Philadelphia 1995", "text": "L'Advanta Championships of Philadelphia 1995 \u00e8 stato un torneo femminile di tennis giocato sul sintetico indoor. \n\u00c8 stata la 13\u00aa edizione del torneo, che fa parte della categoria Tier I nell'ambito del WTA Tour 1995.\nSi \u00e8 giocato al Philadelphia Civic Center di Filadelfia, negli USA dal 6 al 12 novembre 1995.\nCampionesse.\nSingolare.\n Steffi Graf ha battuto in finale Lori McNeil 6-1, 4-6, 6-3\nDoppio.\n Lori McNeil / Helena Sukov\u00e1 hanno battuto in finale Meredith McGrath / Larisa Savchenko Neiland 4-6, 6-3, 6-4"}
{"id": "3597284", "revid": "599013", "url": "https://it.wikipedia.org/wiki?curid=3597284", "title": "John Chaney (allenatore di pallacanestro)", "text": "Carriera.\nDal 1966 al 1972 allenatore della Simon Gratz High School, ha in seguito guidato il Cheyney State College (oggi: Cheyney University of Pennsylvania) fino al 1982. Tra il 1982 ed il 2006 ha allenato gli Owls della Temple University.\nNel 1978 ha vinto il campionato di pallacanestro NCAA Division II; nel 1988 \u00e8 stato nominato NABC Coach of the Year ed ha vinto l'Associated Press College Basketball Coach of the Year. Nel 1987 e nel 1988 ha vinto l'Henry Iba Award.\nNel 2001 \u00e8 stato inserito nel Naismith Memorial Basketball Hall of Fame, insieme con Mike Krzyzewski."}
{"id": "3597285", "revid": "729019", "url": "https://it.wikipedia.org/wiki?curid=3597285", "title": "Pattaya Women's Open 1995", "text": "Il Pattaya Women's Open 1995 \u00e8 stato un torneo di tennis giocato sul cemento. \u00c8 stata la 5\u00aa edizione del Pattaya Women's Open, che fa parte della categoria Tier IV nell'ambito del WTA Tour 1995. \nSi \u00e8 giocato a Pattaya in Thailandia, dal 13 al 19 novembre 1995.\nCampionesse.\nSingolare.\n Barbara Paulus ha battuto in finale Yi Jing-Qian 6\u20134, 6\u20133\nDoppio.\n Jill Hetherington / Kristine Kunce hanno battuto in finale Kristin Godridge / Nana Miyagi 2\u20136, 6\u20134, 6\u20133"}
{"id": "3597290", "revid": "767487", "url": "https://it.wikipedia.org/wiki?curid=3597290", "title": "I misteri di Londra (film)", "text": "I misteri di Londra (\"The Life and Adventures of Nicholas Nickleby\") \u00e8 un film del 1947 diretto da Alberto Cavalcanti.\nTrama.\nInghilterra del diciannovesimo secolo. Il padre del giovane Nicholas Nickleby muore lasciando la famiglia in stato di indigenza. Senza nessuno che provveda loro i Nickleby finiscono nelle mani dell'usuraio e zio, Ralph Nickleby che trova al piccolo Nicholas un lavoro in una brutta scuola dello Yorkshire. Nicholas ben presto la lascia portando con s\u00e9 un ragazzo che veniva sempre vessato, Smike, ed insieme si uniscono ad una compagnia di attori. Nicholas dovr\u00e0 non solo proteggere il suo nuovo amico, ma anche la sorella Kate e la futura fidanzata Madeline, il cui padre \u00e8 in prigione per debiti, dalle grinfie dello zio."}
{"id": "3597291", "revid": "767487", "url": "https://it.wikipedia.org/wiki?curid=3597291", "title": "World Doubles Championships 1995", "text": "Il World Doubles Championships 1995 \u00e8 stato un torneo di tennis che si \u00e8 giocato al Craiglockhart Tennis Centre di Edimburgo in Scozia dal 24 al 27 maggio su campi in terra battuta. \u00c8 stata la 20\u00aa edizione del torneo.\nCampionesse.\nDoppio.\n Meredith McGrath / Larisa Neiland hanno battuto in finale Manon Bollegraf / Rennae Stubbs 6\u20132, 7\u20136"}
{"id": "3597293", "revid": "767487", "url": "https://it.wikipedia.org/wiki?curid=3597293", "title": "Eug\u00e8ne Brilli\u00e9", "text": "Biografia.\nDopo essersi laureato alla Scuola centrale delle arti e dei mestieri di Parigi, ha lavorato inizialmente presso la \"Compagnie des chemins de fer de l'Ouest\". In quel periodo ha incominciato a studiare e poi a perfezionare un motore basato su due pistoni montati in configurazione contrapposta su una stessa canna a cilindro, in modo da avvicinarsi l'un all'altro sino allo spazio riservato all'accensione della miscela. Con questa invenzione Brilli\u00e9 strinse un accordo aziendale con l'industriale Gustave Gobron, fondando, nel 1898, la \"Gobron Brilli\u00e9\", dotata di un capitale di 500.000 franchi. Tale casa automobilistica, con sede prima a Parigi e poi a Boulogne sur Seine, aveva una produzione media annua compresa tra le 75 e le 150 automobili, partecipando anche a gare automobilistiche, tanto da segnalarsi con una propria vettura a Ostenda, nel 1904, per aver superato il muro delle 100 miglia orarie, con la velocit\u00e0 media record di 166,6 chilometri orari sul chilometro lanciato.\nNel 1903 Brilli\u00e9 lasci\u00f2 l'azienda per fondarne una propria, la \"Soci\u00e9t\u00e9 Anonyme des automobiles Eug\u00e8ne Brilli\u00e9\" (1904-1907), poi fagocitata dalla casa Schneider di Le Creusot, specializzata nelle vetture da turismo, con la quale tuttavia l'ingegnere strinse un lungo e proficuo connubio, diventandone progettista capo. Nel 1905 Brilli\u00e9 vinse un concorso per la progettazione di autobus, da cui deriver\u00e0 un contratto di fornitura con la CGO, sigla della \"Compagnie G\u00e9n\u00e9rale des Omnibus\", monopolista del trasporto pubblico parigino: nel 1906 \u00e8 stato cos\u00ec realizzato il primo nuovo autobus della capitale francese, i cui modelli sono stati utilizzati anche in Spagna, e in particolare a Barcellona.\nInvenzioni.\nNel frattempo Brilli\u00e9 continuava a \"partorire\" nuove invenzioni. Nel 1907, ad esempio deposit\u00f2 la richiesta di brevetto per un motoveicolo con tre assi\nMotore a naftalina.\nNel 1910 inizi\u00f2 lo studio di fattibilit\u00e0 di un motore a naftalina che potesse trovare applicazione sulle locomotive: l'idea fu tuttavia abbandonata, nonostante fosse stata tradotta in realt\u00e0 tre anni pi\u00f9 tardi, con la realizzazione di un prototipo di locomotiva a naftalina, presentato da Brilli\u00e9 durante una comunicazione alla Societ\u00e0 degli Ingegneri civili. \nCorazzato Schneider CA1.\nNel 1915, in seguito a un viaggio negli Stati Uniti, ha sviluppato un motore che potesse essere adattato ai veicoli corazzati da guerra. Durante la prima guerra mondiale, sfruttando la necessit\u00e0 di un mezzo pesante per le esigenze dell'esercito perorata dal colonnello Jean-Baptiste Eug\u00e8ne Estienne, e grazie all'amicizia di questi con Joseph Joffre, la societ\u00e0 Schneider avvi\u00f2 la realizzazione del prototipo progettato da Brilli\u00e9. La relativa presentazione, alla presenza del presidente francese, Raymond Poincar\u00e9, si tenne il 16 giugno 1915. L'azienda ricevette nel 1916 una commessa per 400 unit\u00e0 dello Schneider CA1, passato alla storia come il primo mezzo corazzato francese. \nAltri brevetti.\nTra il 1926 e il 1927, Brilli\u00e9 deposit\u00f2 in Francia tre richieste di brevetto: la prima riguardava l'abbinamento degli assi della locomotiva; la seconda concerneva un motore a vapore applicabile in maniera combinata sia alla combustione interna che alle macchine a vapore; il terzo, infine, consisteva in un apparato di segnalazione della condizione dei fluidi nei condotti.\nPubblicazioni.\nBrilli\u00e9 ha avuto al suo attivo anche alcune pubblicazioni. Infatti, oltre a saggi su aspetti tecnici collegati ai treni, alla trazione e alle automobili, ha scritto due manuali, uno destinato ai conducenti di autobus (1906) e l'altro ai meccanici e macchinisti di locomotiva (1921)."}
{"id": "3597295", "revid": "838137", "url": "https://it.wikipedia.org/wiki?curid=3597295", "title": "World Doubles Championships 1995 - Doppio", "text": "Il doppio del World Doubles Championships 1995 \u00e8 stato un torneo di tennis facente parte del WTA Tour 1995.\nJana Novotn\u00e1 e Arantxa S\u00e1nchez Vicario erano le detentrici del titolo, ma quest'anno non hanno partecipato.\nMeredith McGrath e Larisa Neiland hanno battuto in finale 6\u20132, 7\u20136 Manon Bollegraf e Rennae Stubbs."}
{"id": "3597296", "revid": "200154", "url": "https://it.wikipedia.org/wiki?curid=3597296", "title": "Tessuto connettivale", "text": ""}
{"id": "3597298", "revid": "442418", "url": "https://it.wikipedia.org/wiki?curid=3597298", "title": "Senso unico", "text": "Il senso unico \u00e8 un sistema di gestione del traffico dove in una carreggiata viene accettata solo una direzione del senso di marcia.\nI principali utilizzi del senso unico sono nelle vie cittadine strette e nelle strade a due carreggiate indipendenti, come le autostrade. Anche le strade che compongono gli svincoli e le intersezioni a livelli sfalsati sono a senso unico, poich\u00e9 una strada pu\u00f2 essere solo usata per l'immissione o l'uscita dalla strada collegata dallo svincolo.\nUna variante del senso unico \u00e8 costituita dal senso unico alternato, dove le due direzioni vengono alternate, a differenza del senso unico \"classico\", dove viene accettata una sola direzione.\nSegnaletica stradale in Italia.\nIl senso unico viene regolato con degli specifici segnali stradali.\nNella parte in cui \u00e8 possibile accedere viene installato un segnale mostrante una freccia orientata verso l'alto (senso unico frontale) o negli incroci un segnale che mostra una freccia orientata verso sinistra o destra per segnalare il termine del doppio senso di circolazione.\nNella parte opposta viene installato un segnale di divieto circolare rosso con una barra bianca, atto a segnalare che in quella direzione i veicoli non sono ammessi.\nImmediatamente sotto al segnale di divieto di accesso per senso unico pu\u00f2 essere presente il pannello integrativo che, come per altri segnali principali, limita e specifica il significato del cartello. Frequenti sono i casi in cui si consente l'accesso nel senso vietato ai bus urbani, ai servizi di raccolta rifiuti ecc.\nQuando una strada a senso unico si immette in una strada a doppio senso di circolazione viene utilizzato l'apposito segnale di pericolo con due frecce, di cui una orientata verso il basso ed una orientata verso l'alto.\nVersione precedentemente in uso\nSegnaletica stradale nei vari Stati.\nEuropa.\nI segnali stradali di senso unico negli Stati europei presentano una certa somiglianza ed uniformit\u00e0 tra loro, in quanto molti Paesi si rifanno alla Convenzione di Vienna del 1968. Esistono tuttavia delle differenze grafiche, di codice colore e di testo."}
{"id": "3597307", "revid": "96361090", "url": "https://it.wikipedia.org/wiki?curid=3597307", "title": "Campionati del mondo di BMX - Cronometro maschile Junior", "text": "La Gara Uomini Junior a cronometro \u00e8 uno degli eventi disputati durante i Campionati del mondo di BMX UCI. Per la prima volta fu corso nel 2011.\nAlbo d'oro.\n\"Aggiornato all'edizione 2016.\""}
{"id": "3597308", "revid": "122663621", "url": "https://it.wikipedia.org/wiki?curid=3597308", "title": "Jill Tuck", "text": "Jill Tuck \u00e8 un personaggio immaginario creato da James Wan e Leigh Whannell, ideatori della serie cinematografica Saw.\n\u00c8 interpretata da Betsy Russell.\nBiografia.\nJill Tuck \u00e8 l'ex moglie di John Kramer, un riabilitatore che vuole fare apprezzare agli altri il dono della vita; \u00e8 la proprietaria di un centro di recupero per tossicodipendenti, il cui slogan era \"Abbi cura della tua vita\", ideato da John.\nUna notte, quando Jill aveva finito il suo turno nella clinica e stava per raggiungere John nell'automobile, uno dei suoi, Cecil Addams, con la scusa di aver dimenticato la giacca all'interno della clinica, minaccia Jill con un cacciavite ed entra nella clinica per prelevare dei farmaci, ma, uscendo, Cecil chiuse la porta sul ventre di Jill, la quale era incinta di 7 mesi, facendole perdere il bambino.\nPoco dopo, a John viene diagnosticato un cancro al lobo frontale: John tenta il suicidio ma si salva miracolosamente e cos\u00ec nasce il riabilitatore JIGSAW.\nAnche se \u00e8 stato creato a fin di bene, questo lato di John non \u00e8 mai piaciuto a Jill. Dopo la morte di John, Jill riceve in eredit\u00e0 una scatola contenente la trappola per orsi utilizzata nel primo film per intrappolare Amanda e 6 buste. Successivamente Jill viene esclusa dai giochi da Mark Hoffman, poich\u00e9 egli voleva continuare il gioco da solo, quindi chiede a Jill tutte le buste ma ella gli d\u00e0 solo le prime 5, senza rivelargli la presenza di una sesta.\nVerso la fine del sesto film, Jill lancia a Mark una scarica elettrica e gli lega i polsi ad una sedia, intrappolandolo nella trappola per orsi al contrario. Dopodich\u00e9 se ne va dicendo \"GAME OVER\" e rivela a Mark che le prime 5 buste erano per lui mentre la sesta era per lei. Mark riesce a liberarsi e a sopravvivere e Jill si vede costretta a scappare. Riesce a raggiungere una centrale di polizia dove chiede all'agente Gibson protezione, in cambio gli rivela la vera identit\u00e0 di Mark Hoffman. Mark uccide Gibson e raggiunge Jill, le lega i polsi ad una sedia, le mette in testa la tagliola e la uccide senza piet\u00e0, proprio come lei aveva tentato di fare con lui."}
{"id": "3597312", "revid": "96361105", "url": "https://it.wikipedia.org/wiki?curid=3597312", "title": "Campionati del mondo di BMX - Cronometro maschile Elite", "text": "La Gara Uomini Elite a cronometro \u00e8 uno degli eventi disputati durante i Campionati del mondo di BMX UCI. Per la prima volta fu corso nel 2011.\nAlbo d'oro.\n\"Aggiornato all'edizione 2016.\""}
{"id": "3597313", "revid": "81103", "url": "https://it.wikipedia.org/wiki?curid=3597313", "title": "Marchesato di Monferrato", "text": ""}
{"id": "3597315", "revid": "57342", "url": "https://it.wikipedia.org/wiki?curid=3597315", "title": "Livio Paschini", "text": ""}
{"id": "3597316", "revid": "642594", "url": "https://it.wikipedia.org/wiki?curid=3597316", "title": "Principato di Macedonia", "text": ""}
{"id": "3597321", "revid": "1711941", "url": "https://it.wikipedia.org/wiki?curid=3597321", "title": "Enimia del G\u00e9vaudan", "text": "La storia di Sant'Enimia \u00e8 narrata nel corso dei secoli grazie a due testi principali, uno del XII secolo e scritto da uno scrittore di prosa latino e l'altro \u00e8 un poema di 2000 versi scritto dal trovatore Bertrando di Marsiglia: \"La vida de Santa Enimia\".\nAgiografia.\nLa lebbra.\nL'eclatante bellezza della principessa merovingia suscit\u00f2 parecchie bramosie presso i nobili del regime. Ella invece si sforzava di aiutare i poveri, gli zoppi ed i lebbrosi. Giunta in et\u00e0 da marito, il padre le impose la scelta di un pretendente ma lei si dichiar\u00f2 sposa di Cristo. Il padre non si diede per inteso e prepar\u00f2 le nozze, allora Enimia si rivolse al Signore implorandolo di aiutarla a conservare la sua purezza. Dio l'esaud\u00ec infliggendole una terribile malattia, la lebbra, che la sfigur\u00f2. Negli anni seguenti non vi fu rimedio che la guarisse e la giovane principessa ricorse nuovamente a Dio. Le apparve un angelo messaggero che le disse: \u00abVai con la tua scorta nella lontana provincia del G\u00e9vaudan, in un luogo chiamato Burlatis, i pastori ti guideranno ad una sorgente la cui acqua guarir\u00e0 le piaghe del tuo corpo.\u00bb La principessa si mise in viaggio con la sua scorta. \nGiunta nel G\u00e9vaudan, il corteo non riusciva a trovare una localit\u00e0 con quel nome e nel chiedere di una sorgente guaritrice, una donna ne indic\u00f2 loro una. L'angelo allora riapparve, spiegando che la fonte nella quale la principessa si bagnava non era quella da lui indicata. Ella si rimise in viaggio e si trov\u00f2 cos\u00ec a Bagnols-les-Bains ove\nIl corteo si diresse verso il fiume Tarn e trov\u00f2 infine la fonte di Burlatis. Enimia si immerse nell'acqua azzurra e fredda della Burle implorando il Signore e miracolosamente guar\u00ec.\nIl corteo riprese la via del ritorno ma la malattia ricomparve appena esso giunse sull'altipiano che domina Burlatis. Enimia torn\u00f2 allora alla sorgente ed il miracolo si ripet\u00e9 ma ella non pot\u00e9 nuovamente raggiungere l'altipiano, che dovette effettuare una terza immersione nelle acque della fonte ed allora comprese il proprio destino: doveva rimanere per sempre in quella regione.\nElla decise quindi di installarsi col\u00e0, adibendo a dimora una grotta che aveva scoperto e mandando via il corteo, affinch\u00e9 si occupasse solo della sua figlioccia. Il corteo s'install\u00f2 in un gruppo di case sulle rive del fiume Tarn.\nDalla sua grotta ella avrebbe compiuto alcuni miracoli, ma la vicenda pi\u00f9 importante resta la lotta contro il \"Drac\" (una specie di demonio nei paesi occitani).\nLa lotta contro il drago.\nElla fu nominata badessa dal vescovo di Mende sant'Ilario e fond\u00f2 un monastero doppio nel paese. Secondo la leggenda Enimia ed Ilario avrebbero combattuto il drago, incarnazione del diavolo. Il caos del \"Pas de Soucy\" \u00e8 il riflesso di questa lotta. Enimia trascorse il resto della sua vita in ritiro nella sua grotta (oggi l'Ermitage).\nCulto.\nLe reliquie.\nDopo la sua morte, il fratello Dagoberto I, divenuto re, ampli\u00f2 la Basilica di Saint-Denis e part\u00ec alla ricerca di reliquie di santi. Giunto sulle rive del Tarn, chiese alle monache ove fosse il corpo della sorella, ma queste non vollero dirglielo per timore di perderle. Dagoberto scopr\u00ec infine la tomba, ma esit\u00f2 fra due tombe. In effetti Enimia non aveva voluto che si incidesse alcun nome sulla sua tomba, mentre aveva voluto che fosse inciso il proprio nome su quella della figlioccia. Quindi sono le reliquie della figlioccia che riposano a fianco dei re nella chiesa abbaziale di Saint-Denis.\nQuesta narrazione si sarebbe persa con la scomparsa delle monache e solo pi\u00f9 tardi, quando le monache del Ordine di Malta, che avevano fondato il Monastero di sant'Enimia in quel luogo, avrebbero avuto un messaggio divino indicante loro l'inganno della principessa.\nLe reliquie della principessa furono conservate all'Ermitage fino al 1970, data in cui furono rubate.\nMemoria e celebrazioni.\nLa Memoria liturgica di sant'Enimia cade il 6 ottobre.\nUn pellegrinaggio ha luogo ogni anno all'Ermitage per celebrare la patrona del paese (prima domenica di ottobre).\nCollegamenti esterni.\n "}
{"id": "3597322", "revid": "287204", "url": "https://it.wikipedia.org/wiki?curid=3597322", "title": "Young Americans (singolo)", "text": "Young Americans \u00e8 un singolo di David Bowie del 1975, estratto dall'album omonimo.\nIl brano.\nIl testo comprende riferimenti a eventi della recente storia americana, come il maccartismo, la lotta per i diritti civili dei neri (riferimenti alla celebre azione di Rosa Parks), Richard Nixon (che si era dimesso appena due giorni prima della data di registrazione della canzone). Un verso della canzone (\"\u00abI heard the news today oh boy!\u00bb\") \u00e8 una citazione dalla canzone dei Beatles \"A Day in the Life\" (John Lennon, autore di quest'ultima, collabora a due tracce dell'album: \"Across the Universe\" e \"Fame\"). L'arrangiamento per i cori \u00e8 opera di Luther Vandross.\nLa canzone fu un successo negli Stati Uniti: raggiunse il n. 28 nella Billboard Hot 100, la pi\u00f9 alta posizione raggiunta da un singolo di Bowie all'epoca. Occupa la posizione n. 481 nella lista delle \"500 migliori canzoni\" secondo la rivista \"Rolling Stone\".\nTracce.\nTutte le canzoni sono scritte da David Bowie quando non altrimenti specificato."}
{"id": "3597324", "revid": "106456", "url": "https://it.wikipedia.org/wiki?curid=3597324", "title": "Sant'Enimia", "text": ""}
{"id": "3597325", "revid": "729019", "url": "https://it.wikipedia.org/wiki?curid=3597325", "title": "Mervyn Bennion", "text": "Per l'eroismo dimostrato durante l'Attacco di Pearl Harbor fu insignito postumo della Medal of Honor, la pi\u00f9 alta decorazione militare assegnata dal Governo degli Stati Uniti.\nBiografia.\nMembro della Chiesa di Ges\u00f9 Cristo dei santi degli ultimi giorni, suo nonno Welsh assieme ad altri pionieri mormoni emigr\u00f2 in Utah, fondando un allevamento di bestiame di successo vicino a Taylorsville. Bennion si diplom\u00f2, terzo del suo corso, all'Accademia navale di Annapolis nel 1910.\nAnche suo fratello Howard intraprese la carriera militare, diplomandosi due anni dopo, primo in corso, alla Accademia Militare degli Stati Uniti.\nDopo il diploma, il primo incarico di Bennion fu come ingegnere sulla \"California\".\nSi specializz\u00f2 nell'uso dell'artiglieria navale. Durante la prima guerra mondiale gli fu affidato il comando delle batterie della \"North Dakota\".\nLa prima nave sotto al comando di Bennion fu la \"Bernadou\", successivamente gli fu affidato il comando del \"Destroyer Division One\", squadrone di cacciatorpediniere di stanza nel Oceano Pacifico.\nIl 2 luglio 1941 fu nominato comandante della corazzata \"West Virginia\".\nAttacco di Pearl Harbor.\nDurante l'attacco di Pearl Harbor una bomba colp\u00ec il ponte di comando della \"West Virginia\", dove in quel momento si trovava il capitano Bennion, che rimase gravemente ferito all'addome da una scheggia.\nAlcuni marinai, tra cui l'aiuto-cuoco Doris Miller, tentarono di spostare il capitano per portarlo ad una stazione di pronto soccorso, ma Bennion si rifiut\u00f2 di lasciare il proprio posto.\nTenendosi chiuse le ferite con un braccio, continu\u00f2 a comandare il suo equipaggio mentre lentamente moriva dissanguato.\n\"Per il suo elevato senso del dovere, lo straordinario coraggio, ed il completo sprezzo della propria vita\", fu insignito postumo della Medal of Honor. La sua salma fu tumulata nel cimitero di Salt Lake City, nello Utah.\nNei media.\nNel film \"Pearl Harbor\" del 2001 il ruolo del capitano Bennion era di Peter Firth."}
{"id": "3597330", "revid": "858648", "url": "https://it.wikipedia.org/wiki?curid=3597330", "title": "Presidenti della Provincia di Cagliari", "text": "Questo elenco riporta i presidenti della Provincia di Cagliari.\nRepubblica Italiana (1946-2016).\nPresidenti della Provincia.\nElezione diretta (1995-2016).\nCoalizioni:"}
{"id": "3597332", "revid": "1056573", "url": "https://it.wikipedia.org/wiki?curid=3597332", "title": "Parlamento albanese", "text": ""}
{"id": "3597333", "revid": "1318658", "url": "https://it.wikipedia.org/wiki?curid=3597333", "title": "Paolo Gerometta", "text": "Biografia.\nA partire dal 22 ottobre 1974, ha frequentato il 156\u00ba Corso dell'Accademia Militare e nel 1976 \u00e8 stato nominato Ufficiale di Cavalleria. Nel 1978, al termine della Scuola di Applicazione e con il grado di Tenente, \u00e8 stato destinato al 5\u00ba Gruppo Squadroni Carri \"Lancieri di Novara\" in Codroipo (UD) ove ha svolto diversi incarichi di Comando di unit\u00e0 carri Leopard a livello plotone e Squadrone nonch\u00e9 di staff.\nNel 1988-89 ha frequentato il 113\u00ba Corso di Stato Maggiore ed al termine dello stesso \u00e8 stato destinato all'Ufficio Reclutamento Stato e Avanzamento (RESTAV) dello Stato Maggiore dell'Esercito (SME). Successivamente, nel 1991-92 ha frequentato il 113\u00ba Corso Superiore di Stato.\nHa quindi comandato il I Gruppo Squadroni del Reggimento \u201cGenova Cavalleria\u201d (4\u00b0) dal settembre 1993 al settembre 1994. In tale ambito, ha partecipato al comando di un Gruppo Squadroni di formazione della Brigata \u201cPozzuolo del Friuli\u201d all'Operazione \u201cVespri Siciliani\u201d.\nAl termine del predetto periodo di comando, \u00e8 stato nuovamente assegnato all'Ufficio RESTAV dello SME ove ha guidato inizialmente, la Sezione responsabile dei rapporti con la Rappresentanza Militare e successivamente, quella destinata allo studio delle problematiche relative al reclutamento, stato ed avanzamento dei Sottufficiali e dei volontari di truppa ed all'implementazione sia del servizio militare femminile sia del modello cosiddetto \"professionale\".\nIl 1\u00ba luglio 1998 \u00e8 stato promosso Colonnello e l'11 settembre 1999 \u00e8 diventato il 90\u00ba Comandante del Reggimento \"Savoia Cavalleria\". In tale veste, dal 26 ottobre 1999 all'8 marzo 2000 ha comandato la Task Force \"SAURO\" (Reggimento \"Savoia Cavalleria\" rinforzato dal 3\u00ba Battaglione carri) nell'ambito dell'operazione \"Joint Guardian\" in KOSOVO.\nDal settembre 2000 al settembre 2004 ha ricoperto quindi l'incarico di Capo Ufficio RESTAV dello Stato Maggiore della Difesa (SMD) ed in tale ambito ha operato in particolare nella predisposizione dei progetti legislativi connessi con la professionalizzazione dello strumento militare. Inoltre, dal dicembre 2001 al settembre 2004, ha ricoperto l'incarico di membro del Comitato Consultivo del Capo di SMD e del Comandante Generale della Guardia di Finanza in materia di servizio militare femminile.\nIl 1\u00ba gennaio 2004 \u00e8 stato promosso generale di Brigata ed il 14 gennaio 2006 \u00e8 divenuto il 72\u00ba Comandante della Brigata di Cavalleria \u201cPozzuolo del Friuli\u201d. In tale veste, dall'8 novembre 2006 al 22 aprile 2007 \u00e8 stato il Comandante del Contingente Italiano in LIBANO e del Sector West di UNIFIL (United Nations Interim Force in Lebanon).\nIl 22 ottobre 2007, ha assunto l'incarico di Capo del \"I Reparto Affari Giuridici ed Economici del Personale\" presso lo Stato Maggiore dell'Esercito.\nIl 1\u00ba luglio 2009 \u00e8 stato promosso generale di Divisione. Dal 27 novembre 2014, con Decreto del Presidente della Repubblica del 5 dicembre 2014, gli sono state conferite le funzioni di Direttore Generale del Personale Militare del Ministero della Difesa, successivamente confermate. Con decorrenza giuridica 8 settembre 2016 \u00e8 stato promosso Generale di Corpo d\u2019Armata ed ha mantenuto la predetta carica di Direttore Generale fino al 30 giugno 2018.\nDal 2 maggio 2019 al 7 settembre 2021 \u00e8 stato richiamato dall'\"ausiliaria\" per le esigenze di Roma Capitale. In tale contesto \u00e8 stato nominato Direttore della U.O. Risorse Umane e Sicurezza sui Luoghi di Lavoro del Corpo di Polizia Locale di Roma Capitale.\nDal 9 luglio 2021 al 7 settembre 2021 ha assunto l\u2019incarico di Vice Comandante e Direttore della Direzione Coordinamento Normativo - Funzionale del suddetto Corpo di Polizia, mantenendo la responsabilit\u00e0 della gestione delle Risorse Umane e della Sicurezza sui Luoghi di Lavoro.\nL'8 settembre 2021 \u00e8 transitato nella \"Riserva\".\n\u00c8 laureato in Scienze Strategiche presso l'Universit\u00e0 di Torino, dove ha acquisito anche il Master di II livello e in Scienze Politiche ad indirizzo storico-politico presso l'Universit\u00e0 di Trieste.\nHa altres\u00ec frequentato, da gennaio a dicembre 2005, il Royal College of Defence Studies in Londra.\nAltri incarichi.\nDal 13 luglio 2012, dopo essere stato eletto nel Consiglio Centrale di Rappresentanza (COCER), \u00e8 stato nominato Presidente della Sezione Esercito e del Comparto Difesa. Dal 1 luglio 2015 ha acquisito l'ulteriore carica di Presidente del Consiglio Centrale di Rappresentanza dei Militari (Interforze). Ha lasciato la Rappresentanza Militare per temine mandato il 15 luglio 2018.\nDal 4 novembre 2016, ha assunto le funzioni di Decano dell\u2019Arma di Cavalleria, che ha mantenuto fino al 15 luglio 2018 e di Vice Presidente Vicario dell\u2019Associazione Nazionale Arma di Cavalleria che mantiene tuttora.\nDal 4 dicembre 2017 \u00e8 iscritto, e registrato al n. 2791, nell\u2019Elenco nazionale dei componenti degli Organismi indipendenti di valutazione della performance presso il Dipartimento della Funzione Pubblica della Presidenza del Consiglio dei Ministri (articolo 6, commi 3 e 4, del decreto del Presidente della Repubblica del 9 maggio 2016, n. 105)."}
{"id": "3597341", "revid": "287204", "url": "https://it.wikipedia.org/wiki?curid=3597341", "title": "Hakam", "text": "\u1e24akam, , era il nome con cui gi\u00e0 nell'Arabia preislamica e nel periodo islamico, si indicava un personaggio di chiara dirittura morale, ottimi costumi e forte memoria in grado di dirimere, su richiesta degli interessati, le dispute che insorgevano all'interno di un clan, di una trib\u00f9 o anche tra diverse organizzazioni tribali.\nPer evitare che ognuno si facesse giustizia da solo, l\"'adab\" (la consuetudine) in periodo preislamico era quella legge consuetudinaria che si armonizzava con le credenze religiose del enoteismo presente nell'ambiente arabo.\nLe parti contendenti erano quindi fortemente esortate a individuare una persona, apprezzata per le sue qualit\u00e0 e non appartenente ai due gruppi tribali di riferimento, perch\u00e9 svolgesse la funzione di arbitro, accettandone preliminarmente il responso.\n\u00c8 nota nell'ambiente higiazeno la figura di al-Aqra\u02bf b. \u1e24\u0101bis, dei B. Tam\u012bm, un \"\u1e25akam\" assai rinomato che offriva i suoi servigi nell'ambito del grande mercato di \u02bfUk\u0101\u1e93 per risolvere le dispute eventualmente sorte in sede di transazioni e \"che emetteva il suo giudizio finale in \"saj\u02be\", uno stile ritmico usato dai vaticinatori (\"\u02bfarr\u0101f\")\". \nAncor pi\u00f9 famosa \u00e8 l'azione di \"\u1e25akam\" esplicata da Maometto tra le contendenti trib\u00f9 di Yathrib dei Banu Khazraj e dei Banu Aws.&lt;br&gt;\nIl motivo del contendere era costituito dalla lite, appena sopita, che aveva condotto nel 617 alla cosiddetta inconcludente guerra di Bu\u02bfath e a una fragile tregua che rischiava di terminare e di dar nuovamente la parola alle armi.\nFu quindi a Maometto che rappresentanti dei due gruppi si rivolsero, per la prima volta nel 620, in margine ai riti del \"hajj\" preislamico, nella Prima \u02bfAqaba, proponendogli di trasferirsi a Yathrib per risolvere in veste di arbitro la contesa, ottenendo in cambio l'ospitalit\u00e0 e la protezione per lui e i suoi seguaci, in crescenti difficolt\u00e0 alla Mecca a causa dell'eversivo messaggio coranico predicato da Maometto. \nUn altro esempio di \"ta\u1e25k\u012bm\" \u00e8 quello che sarebbe stato concordato, in margine alla battaglia di \u1e62iff\u012bn dell'estate del 657, dal califfo \u02bfAl\u012b b. Ab\u012b \u1e6c\u0101lib e dal deposto wal\u012b di Siria, Mu\u02bf\u0101wiya b. Ab\u012b Sufy\u0101n, per decidere sulle modalit\u00e0 dell'uccisione del precedente califfo, \u02bfUthm\u0101n ibn \u02bfAff\u0101n e sulla legittimit\u00e0 dell'elezione di \u02bfAl\u012b e che si sarebbe svolto ad Adhru\u1e25 (anche se sul reale svolgersi di esso permangono non pochi dubbi). "}
{"id": "3597347", "revid": "125324919", "url": "https://it.wikipedia.org/wiki?curid=3597347", "title": "Teodoro I Calliope", "text": "Biografia.\nTeodoro Calliope (o anche Calliopa, secondo altre grafie) era figlio di \"Apollenarius\", gi\u00e0 prefetto del pretorio in Italia. Rivest\u00ec due volte la carica di esarca, dal 648 al 649 e dal 652 al 666 circa. \nNel 648 l'imperatore Costante II nomin\u00f2 Teodoro nuovo esarca d'Italia. Resse l'Esarcato per due anni, per poi venire richiamato a Costantinopoli. \nFece ritorno a Ravenna nel 652 circa, con l'ordine, da parte di Costante II, di arrestare papa Martino I. Teodoro giunse a Roma accompagnato dall'esercito e il pontefice venne fatto prigioniero nella Basilica del Salvatore in Laterano (17 giugno 653) e costretto ad imbarcarsi alla volta di Costantinopoli. Teodoro torn\u00f2 poi in fretta a Ravenna, temendo una sollevazione popolare. Rimase in carica fino al 666.\nPare che avesse una moglie di nome Anna e dei figli."}
{"id": "3597349", "revid": "1782831", "url": "https://it.wikipedia.org/wiki?curid=3597349", "title": "La neve nel bicchiere", "text": "La neve nel bicchiere \u00e8 un film per la televisione prodotto dalla RAI nel 1984 per la regia di Florestano Vancini.\nIl film, tratto dal libro omonimo di Nerino Rossi, \u00e8 stato girato tra Consandolo, Boccaleone, Argenta, Campotto, Vallesanta in provincia di Ferrara e Bologna; le riprese sono durate circa tre mesi.\nIl film \u00e8 stato trasmesso da RAI 1 in 4 puntate. In seguito \u00e8 stata distribuita nelle sale un'edizione di 144 minuti.\n\u00c8 ambientato nei primi anni del Novecento. Seguendo due generazioni di una famiglia contadina, il film racconta la vita nella bassa padana, mettendo in evidenza la dura condizione del mondo contadino di quella zona."}
{"id": "3597350", "revid": "287204", "url": "https://it.wikipedia.org/wiki?curid=3597350", "title": "Obelisco incompiuto di Assuan", "text": "L'obelisco incompiuto di Assuan \u00e8 un obelisco egizio la cui estrazione non \u00e8 stata completata, probabilmente a causa della comparsa di fenditure nella roccia. Si trova disteso su un fianco in una grande cava di granito rosa circa 2\u00a0km a sud della citt\u00e0 di Assuan, in Egitto. Il lato inferiore non \u00e8 stato distaccato dalla roccia per l'abbandono del progetto a causa delle fenditure nel granito. \nLungo 41,75 metri con una base di 4,2 x 4,2 metri, sarebbe stato il pi\u00f9 alto del mondo se fosse stato completamente estratto ed eretto. Il suo peso \u00e8 stimato in circa 1.200 tonnellate. Si pensa che risalga al regno del faraone Tuthmosis III e che facesse parte di una coppia di obelischi il cui secondo esemplare, l'obelisco del Laterano, era situato a Karnak ed ora si trova a Roma di fronte alla Basilica di San Giovanni in Laterano.\nL'area dove si trova \u00e8 stata dichiarata un museo all'aperto dal governo egiziano ed \u00e8 visitata continuamente da migliaia di turisti. "}
{"id": "3597358", "revid": "599013", "url": "https://it.wikipedia.org/wiki?curid=3597358", "title": "Irina Stankina", "text": "In carriera \u00e8 stata campionessa mondiale di marcia 10 km a ."}
{"id": "3597363", "revid": "28592", "url": "https://it.wikipedia.org/wiki?curid=3597363", "title": "Rocchetta S. Antonio", "text": ""}
{"id": "3597370", "revid": "599013", "url": "https://it.wikipedia.org/wiki?curid=3597370", "title": "D'Andre Hill", "text": ""}
{"id": "3597375", "revid": "118617882", "url": "https://it.wikipedia.org/wiki?curid=3597375", "title": "Castel dell'Aquila", "text": "Castel dell'Aquila \u00e8 una frazione del comune di Montecastrilli, in provincia di Terni. Il paese si trova ad una altezza di 384 \nOrigini del nome.\nIl nome proviene dall'aquila di Todi, insegna della citt\u00e0.\nStoria.\nIl paese venne edificato da Todi sul Colle Nobile, nel 1294, e fu dotato di un castello da utilizzare come avamposto di difesa contro la citt\u00e0 di Amelia posto ai confini del territorio.\nFeste popolari.\nNel mese di luglio vi si svolge la Sagra del Daino.\nNel mese di ottobre si svolge la taverna d'autunno con specialit\u00e0 stinco di maiale"}
{"id": "3597378", "revid": "28592", "url": "https://it.wikipedia.org/wiki?curid=3597378", "title": "Fuccio", "text": ""}
{"id": "3597380", "revid": "1005847", "url": "https://it.wikipedia.org/wiki?curid=3597380", "title": "Eliseo Milani", "text": "Biografia.\nProveniente da una famiglia contadina della provincia bergamasca, per tradizione provincia \"bianca\" e conservatrice, dal 1945 aveva cominciato a militare nelle file del PCI, svolgendo la sua attivit\u00e0 lavorativa come operaio metalmeccanico alla Dalmine. Negli anni cinquanta era diventato funzionario del partito, facendo poi carriera all'interno dello stesso.\nDotato di grande cultura, anche se in possesso del solo diploma di scuola media inferiore ottenuto grazie ai corsi aziendali della stessa Dalmine, nel 1968 fu eletto per la prima volta deputato nelle liste del PCI, ma nel 1969 fu tra i fondatori della rivista \"il manifesto\", unico di estrazione operaia fra Rossana Rossanda, Lucio Magri, Luigi Pintor e Aldo Natoli, tutti intellettuali.\nInsieme a loro fu espulso dal partito e divenne dirigente del PDUP, rifiutando di tornare al PCI anche quando, nel 1984, la maggioranza del PDUP decise di confluirvi nuovamente. Rieletto deputato nella settima e nell'ottava legislatura, fu poi senatore nella Sinistra indipendente nella nona, ma per motivi di salute fu costretto ad abbandonare gradualmente la politica attiva: protagonista di numerose battaglie civili, era stato membro della Commissione parlamentare d'inchiesta sul Caso Moro e sul terrorismo in Italia.\nAnche dopo la sua rinuncia a candidarsi nuovamente, tuttavia, non volle comunque rinunciare all'attivit\u00e0 politica, collaborando con il \"Centro di riforma dello Stato\", presieduto da Pietro Ingrao. In seguito a un improvviso peggioramento delle condizioni di salute, mor\u00ec al Policlinico di Roma alla fine del 2004."}
{"id": "3597388", "revid": "6923", "url": "https://it.wikipedia.org/wiki?curid=3597388", "title": "India General Service Medal (1854)", "text": "La Indian General Service Medal era una medaglia di campagna militare coniata per ricompensare quanti avessero prestato servizio in campagne militari nell'India britannica tra il 1852 ed il 1895.\nStoria.\nLa medaglia venne istituita il 1\u00ba marzo 1854 dalla regina Vittoria del Regno Unito e venne conferita per tutte le campagne militari minori, svoltesi in India dal 1852 al 1895. Ciascuna battaglia ebbe su questa medaglia la propria barretta e la catalogazione finale ne raggrupp\u00f2 ben 24, anche se il massimo di barrette concesse ad un singolo soldato fu sette.\nLa medaglia non venne mai concessa senza barrette.\nLa medaglia venne inizialmente concessa in argento per tutti i ranghi, senza riguardo alla razza o al tipo di servizio svolto. A partire dal 1885 (con la barretta \"Burma 1885-7\"), sia la medaglia che le barrette iniziarono ad essere concesse in bronzo al personale ausiliario indiano.\nInsegne.\nMedaglia.\nLa \"medaglia\" \u00e8 costituita da un disco d'argento sul quale \u00e8 raffigurata sul diritto l'effigie della regina Vittoria d'Inghilterra rivolto verso sinistra e corredato dal titolo \"VICTORIA REGINA\" in latino. Sul retro la medaglia presenta la figura della vittoria alata che corona un guerriero seduto e spoglio delle armi.\nNastino.\nLargo 32 millimetri era di colore cremisi con due strisce blu scuro al centro."}
{"id": "3597391", "revid": "115533", "url": "https://it.wikipedia.org/wiki?curid=3597391", "title": "\u00c8 domenica pap\u00e0", "text": ""}
{"id": "3597396", "revid": "2210629", "url": "https://it.wikipedia.org/wiki?curid=3597396", "title": "Castello di Massafra", "text": "Il castello di Massafra si trova nel centro storico di Massafra, in localit\u00e0 \"lo Pizzo\" e si affaccia sulla gravina San Marco. \nLa sua struttura e i motivi architettonici sono simili a quelli di altri castelli pugliesi, con quattro torrioni disposti a quadrilatero e legati da cinte murarie. Tre torri sono a pianta circolare mentre il torrione a sud-est \u00e8 ottagonale.\nI primi riferimenti documentari sul castello risalgono al 970. In un diploma del 1081 il castello risulta di propriet\u00e0 di Riccardo Senescalco. Con il dominio angioino, il castello assunse l'aspetto di una fortezza con mura e torri merlate. Sub\u00ec ulteriori trasformazioni sotto gli Aragonesi e nel XVIII secolo la famiglia degli Imperiali ricostru\u00ec la torre ottagonale e la facciata verso la gravina, opera dell'architetto leccese Mauro Manieri. \nIl castello pass\u00f2 successivamente in possesso di diversi proprietari e fu infine acquistato dal Comune.\nL'ingresso principale, su via La Terra, immette nella cosiddetta piazza d'armi e conduce ad una rampa che portava al ponte levatoio sulla facciata del castello, di cui sono ancora visibili le carrucole, e da questo al cortile interno del castello; nel piazzale era presente anche un pozzo. Una scalinata nel cortile interno del castello permette l'accesso al piano superiore ove erano gli ambienti della residenza signorile. Nei piani inferiori vi erano locali adibiti a diversi usi: scuderia, fienile, armeria, prigioni (corrispondenti alle torri su via La Terra e alla torre ottagonale), magazzini, neviere e pecerie (dove si conservava la pece per le fiaccole). Vi era anche una cappella dedicata a San Lorenzo. Secondo la tradizione popolare esistono passaggi segreti e una galleria che collega il castello al mare.\nNel corso della seconda met\u00e0 del'900 sono stati eseguiti diversi restauri alla struttura: nel 1965 venne riparata la torre a sud-ovest, che era crollata, e nel 1975 il parapetto che era franato. Intorno al 2000 \u00e8 stata consolidata la torre est e risistemato il piazzale antistante il Castello; \u00e8 stato installato un moderno ascensore. \nGli ambienti del castello sono utilizzati come sede della \"Biblioteca civica\" e del \"Civico museo storico-archeologico della civilt\u00e0 dell'olio e del vino\".\nNel 2007 il castello \u00e8 stato raffigurato, come simbolo della citt\u00e0 di Massafra, in un francobollo emesso il 13 aprile 2007.\nDal 23 marzo 2014, per concessione del Comune di Massafra, alcuni locali del castello ospitano la sede sociale della Delegazione provinciale di Taranto dell'Istituto Nazionale per la Guardia d'onore alle Reali Tombe del Pantheon, intitolata e dedicata alla memoria del M.llo C.C. Carlo De Trizio, caduto a Nassiriya il 27 aprile."}
{"id": "3597397", "revid": "3808", "url": "https://it.wikipedia.org/wiki?curid=3597397", "title": "Columbus orbital facility", "text": ""}
{"id": "3597398", "revid": "203463", "url": "https://it.wikipedia.org/wiki?curid=3597398", "title": "Simon Jean-Fran\u00e7ois Ravenet", "text": ""}
{"id": "3597400", "revid": "767487", "url": "https://it.wikipedia.org/wiki?curid=3597400", "title": "Kr\u00ed\u017eov\u00e1 Ves", "text": "Kr\u00ed\u017eov\u00e1 Ves (in ungherese \"Keresztfalu\", in tedesco \"Kreuz\") \u00e8 un comune della Slovacchia facente parte del distretto di Ke\u017emarok, nella regione di Pre\u0161ov."}
{"id": "3597401", "revid": "287204", "url": "https://it.wikipedia.org/wiki?curid=3597401", "title": "Krizova Ves", "text": ""}
{"id": "3597408", "revid": "62004", "url": "https://it.wikipedia.org/wiki?curid=3597408", "title": "Tour do Rio", "text": "Il Tour do Rio (it. \"Giro di Rio\") era una corsa a tappe maschile di ciclismo su strada, svoltasi nello stato di Rio de Janeiro, in Brasile, dal 2000 al 2015. Dal 2007 al 2015 fu inserita nel calendario del circuito UCI America Tour come prova di classe 2.2 (2.1 eccezionalmente nel 2014).\nAlbo d'oro.\n\"Aggiornato all'edizione 2015.\""}
{"id": "3597410", "revid": "3115", "url": "https://it.wikipedia.org/wiki?curid=3597410", "title": "Lechnica", "text": "Lechnica (in ungherese \"Lehnic\", in tedesco \"Lechnitz\") \u00e8 un comune della Slovacchia facente parte del distretto di Ke\u017emarok, nella regione di Pre\u0161ov."}
{"id": "3597413", "revid": "1543377", "url": "https://it.wikipedia.org/wiki?curid=3597413", "title": "Qualificazioni al campionato mondiale di calcio 2014 - CAF", "text": "Le qualificazioni per il campionato mondiale di calcio 2014 per i paesi affiliati alla CAF hanno determinato le 5 squadre africane che prenderanno parte alla fase finale in Brasile, nel 2014.\nLe fasi per la qualificazione erano tre:\n1. Le 24 squadre africane con ranking pi\u00f9 basso nella Classifica mondiale della FIFA si sono affrontate in 12 confronti diretti; le 12 vincenti si sono qualificate alla seconda fase.\n2. Le altre 28 squadre, pi\u00f9 le 12 qualificate del primo turno, sono state divise in 10 gironi da 4 squadre ciascuno; le vincenti di ogni girone si sono qualificate al terzo turno.\n3. Le 10 squadre rimanenti si sono incontrate in 5 spareggi andata e ritorno; le vincenti sono state promosse alla fase finale dei mondiali.\nSeconda fase.\nLe 40 nazionali qualificate sono state suddivise in dieci gruppi da quattro squadre ciascuno. Il sorteggio si \u00e8 svolto a Rio de Janeiro in Brasile il 30 luglio 2011. Le squadre hanno giocato un girone all'italiana con partite di andata e ritorno a partire da giugno 2012.\nI gruppi.\nDal sorteggio sono stati formati i seguenti raggruppamenti:\nTerza fase.\nLe 10 nazionali vincitrici di ciascun girone hanno disputato dei play-off. Il 16 settembre 2013 le dieci squadre sono state sorteggiate per stabilire gli accoppiamenti dei 5 confronti diretti, da disputarsi in partite di andata (12, 13 e 15 ottobre) e ritorno (16, 17 e 19 novembre). Le 5 squadre vincenti si sono qualificate per la Coppa del mondo 2014."}
{"id": "3597414", "revid": "3115", "url": "https://it.wikipedia.org/wiki?curid=3597414", "title": "Lendak", "text": "Lendak (in ungherese \"L\u00e1ndok\", in tedesco \"Landeck\", in polacco \"Lendak\") \u00e8 un comune della Slovacchia facente parte del distretto di Ke\u017emarok, nella regione di Pre\u0161ov."}
{"id": "3597416", "revid": "414361", "url": "https://it.wikipedia.org/wiki?curid=3597416", "title": "Castiglione della Valle (Colledara)", "text": ""}
{"id": "3597417", "revid": "1031965", "url": "https://it.wikipedia.org/wiki?curid=3597417", "title": "Unione delle camere civili", "text": "L\u2019Unione Nazionale delle Camere Civili \u00e8 un'associazione italiana senza fini di lucro, rappresentativa degli avvocati italiani che esercitano la professione nei processi di diritto civile. L'Unione associa le camere civili italiane con lo scopo di coordinarne l'attivit\u00e0 in maniera unitaria, promuovere e attivare l'adeguamento dell'ordinamento civile (sostanziale e processuale) alle esigenze della societ\u00e0 e contribuire con ogni iniziativa il conseguimento di un migliore funzionamento della giustizia, con particolare riguardo a quella civile.\nStruttura e attivit\u00e0.\nAttualmente l'Unione nazionale delle camere civili ha una presenza capillare su tutto il territorio nazionale e rappresenta la pi\u00f9 numerosa associazione forense, con 74 camere civili associate e oltre 8000 iscritti. Essa \u00e8 riconosciuta dal Consiglio nazionale forense fra le 9 associazioni forensi maggiormente rappresentative sul piano nazionale.\nNel maggio del 2009, al congresso straordinario di Venezia, \u00e8 stato approvato il nuovo Statuto nel quale, a fianco all'organo esecutivo rappresentato da una giunta di 15 componenti, \u00e8 contemplato nuovo organo consultivo rappresentato dal Consiglio dei presidenti, costituito dai presidenti di tutte le camere civili territoriali. Nello stesso congresso \u00e8 stata anche approvata la norma per l'elezione diretta del presidente da parte del Congresso nazionale.\nFra le attivit\u00e0 passate e presenti dell'Unione, si ricordano l'impegno condotto in favore del principio di semplificazione dei riti civili, che trovato riconoscimento nella legge 18 giugno 2009 n. 69 (cosiddetta \"Riforma del codice di procedura civile\"), la conduzione di corsi di formazione e aggiornamento nelle discipline civilistiche secondo un protocollo d'intesa col Consiglio nazionale forense (che ne ha riconosciuto la valenza scientifica e la piena congruenza e coerenza rispetto alle finalit\u00e0 del regolamento sulla formazione obbligatoria degli avvocati), la partecipazione alla redazione del progetto di riforma dell'ordinamento professionale che \u00e8 attualmente in discussione in Parlamento.\nOrgani e funzioni.\nSono organi dell'Unione nazionale delle camere civili: il congresso nazionale; l'assemblea nazionale; il consiglio dei presidenti; la giunta esecutiva; il presidente nazionale; il collegio dei probiviri.\nIl congresso nazionale si svolge ogni tre anni e delibera con il voto favorevole della maggioranza dei presenti aventi diritto al voto: sugli indirizzi generali dell'Unione; sulla sede del successivo Congresso ordinario; su quant'altro sia allo stesso demandato per Statuto e/o regolamento. Delibera altres\u00ec sulle modifiche dello Statuto, con il voto favorevole della maggioranza dei 2/3 dei presenti aventi diritto al voto Il congresso elegge, a scrutinio segreto, il presidente nazionale, la giunta esecutiva ed il collegio dei probiviri, secondo le prescrizioni di cui al regolamento elettorale.\nL'assemblea nazionale si svolge ogni anno e, con il voto favorevole della maggioranza dei presenti aventi diritto al voto: approva il progetto di bilancio preventivo e di bilancio consuntivo; delibera sulla sfiducia, con votazione a scrutinio segreto, al presidente, alla giunta o ad uno o pi\u00f9 dei suoi componenti, su richiesta scritta di almeno 10 camere civili aderenti; delibera sull'assunzione di eventuali sanzioni disciplinari ai sensi dell'art. 15 comma 14 del presente statuto; delibera sugli altri argomenti proposti dalla giunta esecutiva o dal consiglio dei presidenti. Delibera altres\u00ec sulle modifiche dello Statuto con il voto favorevole della maggioranza dei 2/3 dei presenti aventi diritto al voto.\nLa giunta esecutiva deve riunirsi almeno ogni due mesi e assume le decisioni ed adotta tutti i provvedimenti necessari a dare attuazione alle direttive ed alle mozioni approvate dal congresso e dall'assemblea nazionale, nonch\u00e9 quelle necessarie per il buon funzionamento dell'Unione.\nIl presidente rappresenta a tutti gli effetti l'Unione nazionale delle camere civili, sia nei rapporti interni che esterni. Egli assicura l'unit\u00e0 d'indirizzo dell'Unione, la collegialit\u00e0 delle decisioni degli organi associativi e l'adeguata circolazione delle informazioni fra questi ultimi. Dura in carica tre anni e non pu\u00f2 essere eletto per pi\u00f9 di due mandati consecutivi."}
{"id": "3597421", "revid": "767487", "url": "https://it.wikipedia.org/wiki?curid=3597421", "title": "\u013dubica", "text": "\u013dubica (in ungherese \"Leibic\", in tedesco \"Leibitz\", in latino \"Laibicium\") \u00e8 un comune della Slovacchia facente parte del distretto di Ke\u017emarok, nella regione di Pre\u0161ov."}
{"id": "3597422", "revid": "2091899", "url": "https://it.wikipedia.org/wiki?curid=3597422", "title": "Uovo dello yacht Standart", "text": "L'Uovo dello yacht Standart \u00e8 una delle uova imperiali Faberg\u00e9: un uovo di Pasqua gioiello che l'ultimo Zar di Russia, Nicola II don\u00f2 a sua moglie, la Zarina Aleksandra.\nFu fabbricato nel 1909 a San Pietroburgo nel laboratorio di Henrik Wigstr\u00f6m per conto del gioielliere russo Peter Carl Faberg\u00e9, della Faberg\u00e8.\nL'uovo sin dal 1927 si trova presso l'Armeria del Cremlino a Mosca.\nDescrizione.\nL'uovo \u00e8 alto 15,3 centimetri ed \u00e8 fatto d'oro, lapislazzuli e cristallo di rocca, \u00e8 decorato con diamanti a taglio rosetta, perle e smalto verde e bianco.\nIl guscio di cristallo \u00e8 diviso in due met\u00e0, montate orizzontalmente su una struttura d'oro costituita da una fascia verticale intarsiata che sostiene la parte inferiore e da una banda orizzontale, intarsiata con foglie di smalto verde e piccoli diamanti, che corre lungo il perimetro maggiore dell'uovo e si divide permettendo l'apertura della met\u00e0 superiore, sul bordo reca l'iscrizione \"Standart 1909\".\nAd ogni lato \u00e8 appollaiata un'aquila bicipite di lapislazzuli, coronata e dalla quale pende una perla a forma di pera.\nIl tutto poggia su un piedistallo composto da due delfini di lapislazzuli con le code attorcigliate e da una base ovale di cristallo di rocca, decorata con smalto bianco intarsiato, ghirlande di alloro e fasce di piccoli diamanti e rami d'alloro in smalto verde.\nSorpresa.\nNell'uovo, una replica estremamente dettagliata dello yacht \"\u0160tandart\", in oro e platino lunga 8 centimetri, \"naviga\" su un \"mare\" di cristallo di rocca.\nLo yacht \"\u0160tandart\".\nLo yacht \"\u0160tandart\" fu commissionato da Alessandro III alla Burmeister &amp; Wain di Copenaghen.\nFu varato il 21 marzo 1895 ed entr\u00f2 in servizio ai primi di settembre del 1896.\nCon i suoi 116 metri di lunghezza ed una stazza di circa 5.500 tonnellate, all'epoca era il pi\u00f9 grande yacht del mondo."}
{"id": "3597423", "revid": "287204", "url": "https://it.wikipedia.org/wiki?curid=3597423", "title": "Lubica", "text": ""}
{"id": "3597428", "revid": "287204", "url": "https://it.wikipedia.org/wiki?curid=3597428", "title": "Magdelin Martinez", "text": ""}
{"id": "3597431", "revid": "144796", "url": "https://it.wikipedia.org/wiki?curid=3597431", "title": "Indian Mutiny Medal", "text": "La Indian Mutiny Medal era una medaglia di campagna militare coniata per ricompensare quanti avessero partecipato alla soppressione dei moti rivoluzionari indiani del 1857-1858.\nStoria.\nLa medaglia venne istituita nel 1858, per quei militari, britannici ed indiani, che avessero prestato servizio nelle operazioni di soppressione dei moti rivoluzionari indiani.\nLa medaglia venne inizialmente conferita unicamente a quanti avessero fisicamente ingaggiato azioni militari contro i rivoltosi. \nTuttavia dal 1868 la concessione della medaglia venne estesa a tutti coloro che avevano preso le armi o erano stati sotto il fuoco,\ninclusi i membri del sistema giudiziario indiano e del servizio civile indiano che erano stati coinvolti negli scontri, \nIn totale vennero concessi circa 290.000 esemplari della medaglia.\nDescrizione.\nLa \"medaglia\" \u00e8 costituita da un disco d'argento sul quale \u00e8 raffigurata sul diritto l'effigie della regina Vittoria d'Inghilterra rivolto verso sinistra e corredato dal titolo \"VICTORIA REGINA\" in latino. Sul retro la medaglia presenta della Britannia armata di scudo e con una corona d'alloro nella mano destra con vicino un leone passante. Attorno alla figura si trova l'iscrizione \"INDIA\", corredata nella parte inferiore dalla data \"1857-1858\".\nIl \"nastro\" era bianco con due strisce rosse al centro.\nBarrette.\nVennero autorizzati un massimo di cinque barrette, anche se il massimo di barrette concesse ad una stessa persona furono in numero di quattro. La medaglia venne anche concessa senza barrette soprattutto dopo il 1868."}
{"id": "3597437", "revid": "96361115", "url": "https://it.wikipedia.org/wiki?curid=3597437", "title": "Campionati del mondo di BMX - Cronometro femminile Junior", "text": "La Gara Donne Junior a cronometro \u00e8 uno degli eventi disputati durante i Campionati del mondo di BMX UCI. Per la prima volta fu corso nel 2011.\nAlbo d'oro.\n\"Aggiornato all'edizione 2016.\""}
{"id": "3597439", "revid": "547034", "url": "https://it.wikipedia.org/wiki?curid=3597439", "title": "Campionati del mondo di BMX - Cronometro femminile Elite", "text": "La Gara Donne Elite a cronometro \u00e8 uno degli eventi disputati durante i Campionati del mondo di BMX UCI. Per la prima volta fu corso nel 2011.\nAlbo d'oro.\n\"Aggiornato all'edizione 2016.\""}
{"id": "3597444", "revid": "765341", "url": "https://it.wikipedia.org/wiki?curid=3597444", "title": "Second China War Medal", "text": "La Second China War Medal era una medaglia di campagna militare inglese coniata per ricompensare quanti avessero partecipato seconda guerra dell'oppio in Cina dal 1856 al 1860. La medaglia venne concessa anche a quanti avevano gi\u00e0 preso parte alla prima guerra dell'oppio negli anni '40 dell'Ottocento.\nInsegne.\nMedaglia.\nLa medaglia \u00e8 costituita da un disco di argento o bronzo di 36\u00a0mm. di diametro recante:\nNastro.\nIl nastro, largo 32 millimetri, \u00e8 rosso con bordi gialli.\nBarrette.\nPer la medaglia furono istituite sei barrette:"}
{"id": "3597446", "revid": "125768346", "url": "https://it.wikipedia.org/wiki?curid=3597446", "title": "Cristina Serafini", "text": "Biografia.\nDiplomata alla Scuola del Teatro Stabile di Torino, fondata da Luca Ronconi, viene diretta sul palcoscenico all'interno del percorso di studi dai registi Mauro Avogadro, Massimo Popolizio, Marise Flach, Franca Nuti, Bruce Myers, Daniele Segre. Debutta sul grande schermo nel 2006 in \"Sono tornato al nord\", con la regia di Franco Diaferia, al quale seguono in rapida successione altri ruoli in \"Valzer\", il \"Piano sequenza\" di Salvatore Maira presentato in prima assoluta alla 64\u00aa Mostra internazionale d'arte cinematografica di Venezia, \"Colpo d'occhio\" di Sergio Rubini, e l'opera prima di Roberto Cuzzillo, \"Senza fine\" (2009), storia di un amore omosessuale che le vale il premio di miglior attrice protagonista al XXIII Chieti Film Festival, conferitole dal regista Roberto Faenza.\nNel 2007 appare per la prima volta in televisione nella sit-com \"Colpi di sole\", in onda su Rai 3, con la regia di Mariano Lamberti. Tra gli altri suoi lavori per la televisione, \"Crociera Vianello\" (2008) con la regia di Maurizio Simonetti, \"Il bene e il male\" (2009), regia di Giorgio Serafini, \"Terapia d'urgenza\", in cui \u00e8 diretta da Lucio Gaudino nel 2009. Nel 2010 interpreta per Canale 5 il ruolo di Adua, antagonista di Manuela Arcuri in \"Il peccato e la vergogna\", diretto da Luigi Parisi. Sempre nel 2010 interpreta per il grande schermo un'inviata speciale che indaga sui pericoli legati al nucleare nel film \"Cercando Maria\" di Franco Diaferia; il 2011 la vede impegnata in vari ruoli da protagonista: nel film drammatico tratto da una storia vera \"Lacrime di San Lorenzo\" di Giampiero Caira, in cui interpreta la mamma di un bambino affetto da una malattia rara, e nel thriller storico \"I 13\", diretto da Riccardo Mazzone, in cui impersona una ricca ereditiera.\nPer Sky Cinema interpreta nel 2011 il ruolo di Anna, fidanzata di Alessandro Gassmann, nella commedia \"Natale per due\" diretta da Giambattista Avellino. Nello stesso anno gira in Marocco il suo primo film in lingua francese, \"Passion et col\u00e8re\", con la regia di Mohamed Zineddaine, ed il suo primo film in lingua inglese, \"September Eleven 1683\", diretto da Renzo Martinelli, con il Premio Oscar F. Murray Abraham. In una scena de \"Il divo\" di Paolo Sorrentino, in cui impersona la giornalista Caterina Stagno, viene notata dal regista e attore statunitense Sean Penn e in seguito pi\u00f9 volte paparazzata accanto al divo hollywoodiano, senza mai confermare n\u00e9 smentire alla stampa la loro presunta \"love story\".\nNel 2011 incontra a Los Angeles l'hair stylist Nick Chavez che la rende testimonial per l'Italia del brand NickChavezBeverlyHills. Nel 2011 \u00e8 premiata al Campidoglio come miglior attrice emergente, nell'ambito del Premio Internazionale Euro-Mediterraneo. Nel 2012 lavora a fianco di Terence Hill in alcuni episodi di \"Un passo dal cielo\" e \"Don Matteo\", ed interpreta un'entra\u00eeneuse argentina in \"Oggi a te... domani a me\", diretta da Marco Limberti. Nel 2013 si trasferisce a Los Angeles. Il suo primo ruolo in una produzione USA \u00e8 quello di commessa nella boutique Forrester, nella soap \"Beautiful\". Parla italiano, inglese, francese e spagnolo."}
{"id": "3597448", "revid": "6923", "url": "https://it.wikipedia.org/wiki?curid=3597448", "title": "VTG", "text": "VTG AG \u00e8 una societ\u00e0 tedesca che opera nel settore del trasporto ferroviario ed intermodale, essendo principalmente attiva come detentore nel noleggio a terzi di vagoni e carri merci. VTG ha sede ad Amburgo, occupa 999 dipendenti ed \u00e8 il primo gruppo mondiale del mercato in cui \u00e8 attiva, con la pi\u00f9 grande flotta privata di carri merci, pari a 50.000 unit\u00e0.\nStoria.\nLa societ\u00e0 nasce nel 1951 come Vereinigte Tanklager und Transportmittel GmbH - VTG come sussidiaria della capogruppo Preussag AG, controllata dal Governo della Repubblica Federale Tedesca sebbene essa verr\u00e0 poi privatizzata.\nNel 2002 la societ\u00e0 acquis\u00ec tutte le attivit\u00e0 ferroviarie di Brambles , che nel 1985 era subentrata alla banca Bruxelles Lambert nel capitale di numerosi detentori europei fra i quali L'Ausiliare di Milano.\nNel 2004 TUI Gruppe (nuovo nome di Preussag) cede VTG a Compagnie Europ\u00e9enne de Wagons: nel 2008 VTG si quota nel segmento SDAX della Borsa di Francoforte.\nBilancio e mercato.\nNel 2010 VTG ha ottenuto 629,4 milioni di ricavi, Ebitda di 154,4 milioni, Ebit di 63 milioni.\nVTG opera in Nord America, Russia ed Europa attraverso una Divisione Logistica ed una di noleggio carri merci.\nIn Italia la societ\u00e0 \u00e8 presente con VTG Italia S.r.l. che gestisce una flotta di 1.100 unit\u00e0, muovendo ogni mese un volume di circa 700 tank container lungo le direttrici da e per l'Italia (60% da nord a sud e 40% in senso contrario) operando sui terminal merci di Busto Arsizio, Verona, Oleggio e Novara. Nel 2011 inoltre VTG ha incorporato la flotta della societ\u00e0 genovese SoGeTank."}
{"id": "3597450", "revid": "1305772", "url": "https://it.wikipedia.org/wiki?curid=3597450", "title": "Abyssinian War Medal", "text": "La Abyssinian War Medal era una medaglia di campagna militare inglese coniata per ricompensare quanti avessero partecipato alla spedizione britannica in Abissinia del 1868.\nStoria.\nLa medaglia venne concessa a tutti i militari in servizio in Abissinia dal 4 ottobre 1867 al 19 aprile 1868 nel corso della Spedizione britannica in Abissinia (1868). La spedizione punitiva, guidata dal Luogotenente Generale Sir Robert Napier, vide lo scontro delle forze britanniche contro quelle dell'impero etiope. L'imperatore Teodoro II d'Etiopia aveva infatti imprigionato molti missionari e due rappresentanti del governo inglese nell'area.\nDescrizione.\nLa \"medaglia\" \u00e8 atipica per il genere di medaglie di campagna coniate dal Regno Unito nell'Ottocento. L'onorificenza \u00e8 costituita da un disco d'argento sul quale \u00e8 raffigurata sul diritto l'effigie della regina Vittoria d'Inghilterra rivolta verso sinistra, abbigliata all'orientale, all'interno di una cornice raggiante a fiori che intercala la parola \"ABYSSINIA\". Sul retro la medaglia presenta una corona d'alloro al centro della quale vi era uno spazio libero per inscrivervi il nome dell'insignito ed il reggimento nel quale aveva militato. La medaglia \u00e8 sostenuta al nastro da una corona reale inglese in argento.\nIl \"nastro\" era rosso bordato di bianco su ambo i lati."}
{"id": "3597452", "revid": "599013", "url": "https://it.wikipedia.org/wiki?curid=3597452", "title": "Servizio sociale penitenziario", "text": "Il servizio sociale penitenziario \u00e8 in Italia l'insieme di enti, ruoli e strutture con la \u00abresponsabilit\u00e0 di attivare un progetto riabilitativo (cd. programma individualizzato di trattamento) che non si esaurisce nella durata della pena ma va oltre il rapporto penale e si ramifica nel sociale\u00bb.\nStoria.\nI principi della scuola positiva furono accolti in Italia nell'ordinamento penitenziario risalente al 1891, un anno dopo l'entrata in vigore del codice Zanardelli. All'epoca, l'assistenza penitenziaria era svolta tramite funzioni sia di patronato interno che esterno, sebbene a Napoli sin dal \u2018600 risultava operativo un \u00abavvocato dei poveri: un legale stipendiato dal governo per gli imputati e detenuti indigenti\u00bb.\nIl Fascismo introdusse il lavoro remunerato e la possibilit\u00e0 di godere delle licenze, \u00absorsero cos\u00ec gli assistenziari per i liberati da carcere ove si poteva trovare lavoro, vitto e alloggio con caratteristiche di temporaneit\u00e0\u00bb, nel 1940 se ne contano in 19 citt\u00e0 che ospitavano complessivamente 8.168 detenuti.\nUna grande conquista nel campo penitenziario fu la soppressione della segregazione cellulare, perch\u00e9 si riteneva fosse dannoso l'isolamento protratto nel tempo, alla quale fu sostituito il sistema di \"riadattamento sociale\" dove erano trasferiti i detenuti \"buoni\" cio\u00e8 quelli che si erano distinti per buona condotta, il che preludeva alla concessione della liberazione condizionale (celebri gli istituti penitenziari modello di Orvieto e dell'isola di Gorgona).\nPresso ogni Corte di Appello di concerto col Magistrato lavorava un cittadino benemerito all'assistenza sociale nominato dal Direttore Penitenziario che svolgeva i compiti propri del servizio sociale tra i quali si segnalano, tra l'altro, la valutazione (inchiesta sociale), l'avviamento al Tribunale per i minorenni, l'invio in Istituti o alle famiglie, l'erogazione di sussidi, le allocazioni in colonia. Anche le forze di polizia di concerto col Consiglio di Patronato potevano partecipare all'assistenza sociale.\nCon l'avvento della Repubblica furono numerosi e vani i tentativi di riforma. La legge 1085/1962 introdusse i \"Centri di Servizio Sociale per Adulti\" (art. 126) presso i tribunali di sorveglianza con compiti di \"vigilanza e assistenza\" (art. 81) e permise di effettuare i primi esperimenti tramite l'affido in prova al servizio sociale attestatesi col la legge 26 luglio 1975 n. 354 che colloc\u00f2 su detti centri alle dipendenze dirette del Ministero della giustizia sottraendoli dalla direzione penitenziaria.\nI primi assistenti sociali per adulti furono assunti in \"ruolo\" nel 1977, mentre quelli per minori erano gi\u00e0 operativi da pi\u00f9 di 40 anni. Ulteriori agevolazioni in favore dei liberati sono state introdotte dalla legge 663/86 legge Gozzini per chi si era macchiato di reati gravi quali il sequestro di persona, il terrorismo e la criminalit\u00e0 organizzata e dalla legge 165/98 \"legge Simeone\" che ha introdotto il ricovero obbligatorio per i malati di Aids, la sospensione d'ufficio per i reati di stupefacenti e la detenzione domiciliare per pene residuali.\nAttori del servizio sociale penitenziario.\nPresso ogni Tribunale di sorveglianza l'Ufficio di Esecuzione Penale Esterna si occupa di:\nIl piano di trattamento \u00e8 realizzato dal \"gruppo di osservazione\" ed \u00e8 approvato dal magistrato di sorveglianza che pu\u00f2 rinviarla all'\u00e9quipe se ritiene che non sia idoneo; l'\u00e9quipe \u00e8 formata dal direttore penitenziario, dall'educatore, dall'assistente sociale, dallo psicologo, dal titolare del servizio di custodia e dal cappellano che hanno il compito di osservare i comportamenti del detenuto durante il trattamento.\nIl gruppo di osservazione redige periodicamente una relazione sull'andamento del piano da inviare al magistrato di sorveglianza che tiene conto anche del coefficiente di variazione dei fattori della personalit\u00e0 registrati prima della detenzione (es. subcultura deviante, attivit\u00e0 lavorative svolte, origini familiari, etc.), particolare attenzione \u00e8 rivolta ai \"nuovi giunti\", cio\u00e8 le persone che entrano per la prima volta in carcere, in quanto l'esperienza dimostra che il primo impatto con il carcere \u00e8 un fattore di instabilit\u00e0 del soggetto.\nPresso ogni Tribunale minorile l'Unit\u00e0 di Servizio Sociale Minorile si occupa di tre tipi di assistenza: quella affettiva e psicologica dei genitori o di altra persona che ne fa le veci, l'assistenza tecnico giuridica dell'avvocato (impiegato dalla famiglia o nominato d'ufficio) ed in ogni caso, l'assistenza dei Servizi Sociali e degli Enti Locali. In tutte e tre le ipotesi si tratta di un diritto intangibile, la cui violazione comporta o dovrebbe comportare l'invalidit\u00e0 degli atti compiuti senza il rispetto dello stesso.\nIl servizio sociale parte dalla considerazione che il processo prima ancora del carcere incida pesantemente nella vita del minore, quasi al pari di una vera e propria pena, scatenando ansie in lui e nella sua famiglia; quest'ultima \u00e8 negativamente condizionata nel compito di mantenimento e di cura affettiva e psicologica che le \u00e8 assegnato dalla Legge (art. 433 c.c.). L'obiettivo del servizio sociale \u00e8 mettere in evidenza nei tempi immediatamente successivi alla denuncia i problemi che possono inficiare lo sviluppo del minore."}
{"id": "3597455", "revid": "1821847", "url": "https://it.wikipedia.org/wiki?curid=3597455", "title": "Napol\u00e9on Daru", "text": "Biografia.\nFiglio del conte Pierre Daru, studi\u00f2 al Liceo Louis-le-Grand, all'\u00c9cole polytechnique e alla Scuola militare di applicazione di Metz. Come sottotenente di artiglieria partecip\u00f2 alla conquista dell'Algeria nel 1830. Sposato con la baronessa Charlotte Le Brun de Plaisance (1820-1895), ebbe tre figlie e un figlio, Pierre Auguste (1843-1872), che mor\u00ec senza lasciare eredi.\nDivenne pari di Francia nel 1833, ufficiale della legion d'onore nel 1840 e deputato dell'Assemblea nazionale nel 1848 e nel 1849. Fu membro dell'Accademia delle scienze morali e politiche nel 1860, deputato del dipartimento della Manche nel 1869 e ministro degli Esteri nel 1870. In questa veste, fu favorevole alla guerra contro la Prussia.\nMonarchico, fu eletto all'Assemblea nazionale nel febbraio 1871 e dopo l'esperienza della Comune, fu presidente della commissione d'inchiesta sull'insurrezione. Fu senatore dal 1876 al 1879."}
{"id": "3597456", "revid": "287204", "url": "https://it.wikipedia.org/wiki?curid=3597456", "title": "Armoriale dei comuni della provincia di Nuoro", "text": "Questa pagina contiene le armi (stemmi e blasonature) dei comuni della provincia di Nuoro."}
{"id": "3597459", "revid": "647919", "url": "https://it.wikipedia.org/wiki?curid=3597459", "title": "Full size", "text": ""}
{"id": "3597460", "revid": "767487", "url": "https://it.wikipedia.org/wiki?curid=3597460", "title": "India Medal", "text": "La India Medal era una medaglia di campagna militare coniata per ricompensare quanti avessero partecipato alle campagne militari in India dal 1895 al 1902.\nStoria.\nLa India Medal venne approvata per la coniazione nel 1896 per ufficiali e uomini della truppa britannici ed indiani.\nLa medaglia venne concessa per molte campagne militari secondarie in india, soprattutto per il servizio prestato sulla North-West Frontier durante il 1895-1902. Questa medaglia and\u00f2 a rimpiazzare la India General Service Medal (1854). Ciascuna campagna veniva rappresentata con l'apposizione di una barretta fino a un massimo di sette previste. La medaglia continu\u00f2 ad essere concessa anche durante il regno di Edoardo VII del Regno Unito sino al 1902.\nDescrizione.\nLa \"medaglia\" \u00e8 costituita da un disco d'argento sul quale \u00e8 raffigurata sul diritto l'effigie anziana della regina Vittoria d'Inghilterra rivolto verso sinistra e corredato dal titolo \"VICTORIA REGINA ET IMPERATRIX\" in latino. Gran parte delle medaglie riportano il volto della regina Vittoria ma dopo il 22 gennaio 1901 esse riportarono il volto di Edoardo VII, nuovo re salito al trono. Sul retro la medaglia presenta un soldato britannico ed uno indiano che tengono insieme uno stendardo. Attorno alle figure si trova l'iscrizione \"INDIA 1895\".\nIl \"nastro\" era rosso con una due strisce verdi al centro."}
{"id": "3597461", "revid": "339392", "url": "https://it.wikipedia.org/wiki?curid=3597461", "title": "Jos\u00e9 Manuel Pinto Colorado", "text": ""}
{"id": "3597463", "revid": "1494169", "url": "https://it.wikipedia.org/wiki?curid=3597463", "title": "Comune di Parigi", "text": ""}
{"id": "3597468", "revid": "1372005", "url": "https://it.wikipedia.org/wiki?curid=3597468", "title": "Issai Schur", "text": "\u00c8 conosciuto per i suoi lavori in rappresentazione dei gruppi, per quelli in combinatoria, teoria dei numeri e fisica teorica."}
{"id": "3597470", "revid": "339392", "url": "https://it.wikipedia.org/wiki?curid=3597470", "title": "Mervyn Sharp Bennion", "text": ""}
{"id": "3597476", "revid": "599013", "url": "https://it.wikipedia.org/wiki?curid=3597476", "title": "Biplob Bhattacharjee", "text": "Carriera.\nClub.\nDopo aver cominciato la carriera nell'Arambagh, in cui resta per sei anni, dal 2004 al 2006 gioca prima nel Brothers Union e poi nel Mohammedan.\nNel 2007 inizia a giocare nell'Abahani Limited.\nNazionale.\nHa esordito in nazionale nel 1997."}
{"id": "3597493", "revid": "76963", "url": "https://it.wikipedia.org/wiki?curid=3597493", "title": "Natalie Gregory", "text": "Ha fatto il suo esordio nel 1983, a 7 anni, come guest star del telefilm \"Two Marriages\".\nHa interpretato il ruolo di Alice nel film televisivo del 1985 \"Alice in Wonderland\".\nIl ruolo della sorella di Alice fu affidato alla vera sorella di Natalie, l'attrice Sharee Gregory. \nHa collezionato ruoli da guest star in numerose serie televisive, compresa \"Autostop per il cielo\" dove \u00e8 apparsa in due episodi.\nInoltre ha prestato la voce al personaggio di Jenny nel film d'animazione \"Oliver e Company\".\nNel 1990 recit\u00f2 nel film televisivo, \"Beanpole\", dopodich\u00e9 interruppe la carriera per poi ritornarvi nel 2013.\n\u00c8 sposata dal 1997 con Marc Mitchell da cui ha avuto due figli."}
{"id": "3597498", "revid": "86599", "url": "https://it.wikipedia.org/wiki?curid=3597498", "title": "Nikolaj Pavlovi\u010d Alechin", "text": " Alekhin era specializzato nel design dei razzi. \nGli \u00e8 stato dedicato il cratere Alekhin sulla superficie della Luna."}
{"id": "3597500", "revid": "46291", "url": "https://it.wikipedia.org/wiki?curid=3597500", "title": "Limbarda crithmoides", "text": "L'enula marina (Limbarda crithmoides ) \u00e8 una pianta spermatofita dicotiledone appartenente alla famiglia delle Asteraceae, diffusa nelle aree costiere del bacino del Mediterraneo e lungo le coste atlantiche dell'Europa occidentale, sino alla Gran Bretagna.\nEtimologia.\nIl nome del genere, \"Limbarda\", viene dal suo nome comune francese \"limbarde\", mentre l'epiteto specifico \"crithmoides\", si riferisce alla somiglianza con il finocchio di mare \"Crithmum maritimum\".\nDescrizione.\n\u00c8 una pianta erbacea perenne, camefita suffruticosa a portamento cespuglioso, con fusti legnosi alla base, eretti, ramificati, alti 10\u201390\u00a0cm.\nLe foglie, carnose e glabre, di colore verde glauco, sono alterne, lineari-cilindriche, lunghe sino a 45\u00a0mm, 2\u20134\u00a0cm di diametro, talora con tre dentini all'apice.\nL'infiorescenza \u00e8 un capolino solitario, di 1,5\u20133\u00a0cm di diametro, di colore giallo-oro, con fiori del raggio femminili, ligulati, lunghi 10\u201315\u00a0mm, e fiori del disco ermafroditi, tubulosi, lunghi 5\u00a0mm; l'involucro \u00e8 cilindrico-emisferico, formato da brattee squamiformi, lineari-lanceolate, disposte in pi\u00f9 serie. Fiorisce da giugno a novembre.\nIl frutto \u00e8 una cipsela con semi lunghi 2\u20133\u00a0mm, muniti di pappo bianco-rossastro.\nDistribuzione e habitat.\nIl tipo corologico di questa specie \u00e8: Steno-Mediterraneo-Atlantico.\n\u00c8 diffusa nelle aree costiere del bacino del Mediterraneo (Europa meridionale, Nord Africa e Medio oriente) e lungo le coste atlantiche dell'Europa occidentale, sino alla Gran Bretagna.\nIn Italia \u00e8 comune nelle aree costiere di Veneto, Friuli Venezia Giulia, Liguria, Emilia Romagna, Toscana, Marche, Lazio, Abruzzo, Molise, Campania, Puglia, Basilicata, Calabria, Sicilia e Sardegna.\n\u00c8 una specie alofita che cresce sui litorali rocciosi, sulle dune e sui prati retrodunali salmastri (limonieti e salicornieti).\nTassonomia.\nLa specie \u00e8 stata descritta da Linneo come \"Inula crithmoides\" (basionimo).\nComprende le seguenti sottospecie:"}
{"id": "3597501", "revid": "33689", "url": "https://it.wikipedia.org/wiki?curid=3597501", "title": "Galceran de Tous", "text": "Faceva parte della pi\u00f9 ristretta cerchia di Pietro III d'Aragona, del quale fu ambasciatore. Il suo nome \u00e8 stato proposto quale autore della \"Cr\u00f2nica del rei Pere\", una cronaca catalana del XIII secolo, di cui sopravvivono soltanto alcune parti.\nBiografia.\nGalceran de Tous era monaco dell'abbazia cistercense di Santa Maria de Santes Creus (\"Reial Monestir de Santa Maria de Santes Creus\", in lingua catalana), nell'attuale municipalit\u00e0 di Aiguam\u00farcia, in Catalogna.\nFu uomo di fiducia di Pietro III di Aragona, per conto del quale, nel luglio 1285, intrattenne rapporti diplomatici con il re di Francia Filippo III. \nSempre a beneficio del monarca aragonese, prepar\u00f2 una relazione scritta sul controverso caso delle accuse di tradimento che pendevano su Alaimo da Lentini, protagonista dei Vespri siciliani e marito di Macalda Scaletta. \nFu molto vicino al re aragonese anche negli ultimi istanti di vita del monarca, a Vilafranca del Pened\u00e8s.\n\"Cr\u00f2nica del rei Pere\".\nA lui \u00e8 stata attribuita da Stefano Cingolani, in via puramente congetturale, la paternit\u00e0 della \"Cr\u00f2nica del rei Pere\", cronaca catalana del XIII secolo. Tra i motivi che suggeriscono l'accostamento a Galceran de Tous vi \u00e8 il carattere \"marcatamente ecclesiastico\" della redazione dell'opera. Nella parte conservata, inoltre, essa si occupa parzialmente dei Vespri siciliani e dell'invasione francese della Catalogna. Su tali eventi, il cronista si mostra bene informato e riporta fatti taciuti da altre cronache catalane, tanto da indurre a pensare che essa sia frutto della redazione di un testimone diretto, in posizione molto prossima alla cerchia del re aragonese. \nTali caratteristiche sono anche le stesse che conferiscono un notevole pregio alla cronaca che, peraltro, fu una fonte primaria utilizzata anche da Ramon Muntaner per la redazione della sua opera cronachistica nella prima met\u00e0 del Trecento, la cosiddetta \"Cr\u00f2nica de Ramon Muntaner\"."}
{"id": "3597503", "revid": "21880", "url": "https://it.wikipedia.org/wiki?curid=3597503", "title": "Inula crithmoides", "text": ""}
{"id": "3597510", "revid": "1516566", "url": "https://it.wikipedia.org/wiki?curid=3597510", "title": "Francisco Delicado", "text": " Fu attivo negli anni del Rinascimento.\nBiografia.\nPoco si sa sulla vita di Delicado. Egli nacque a Cordova e, per ragioni ignote, si trasfer\u00ec a Roma, dove divent\u00f2 vicario e il suo cognome fu italianizzato in \"Delicado\". Dopo il sacco di Roma, si trasfer\u00ec a Venezia ove scrisse il romanzo \"El retrato de la Lo\u00e7ana Andaluza\" (\"Il ritratto della donna andalusa\") nel 1528, che continua il romanzo dialogico sulla scia di \"La Celestina\". Il romanzo \u00e8 un ritratto sociale e storico della citt\u00e0 di Roma e dei suoi lati oscuri nei primi anni del XVI secolo ed \u00e8 uno dei primi romanzi picareschi. Delicado fu anche discepolo di Antonio de Nebrija. \u00c8 noto che Delicado contrasse la sifilide. Egli ebbe una buona opinione degli ebrei il che ha fatto supporre che fosse un converso."}
{"id": "3597514", "revid": "422900", "url": "https://it.wikipedia.org/wiki?curid=3597514", "title": "Francisco Delgado", "text": ""}
{"id": "3597519", "revid": "484362", "url": "https://it.wikipedia.org/wiki?curid=3597519", "title": "Italofono", "text": ""}
{"id": "3597520", "revid": "599013", "url": "https://it.wikipedia.org/wiki?curid=3597520", "title": "Rocca Sanvitale (Sala Baganza)", "text": "La Rocca Sanvitale \u00e8 situata al centro dell'abitato di Sala Baganza, in provincia di Parma. Il nome proviene dalla famiglia dei Sanvitale, che ne furono proprietari per oltre trecento anni.\nStoria.\nTedisio Sanvitale, fratello del vescovo di Parma Obizzo Sanvitale, per effetto del suo matrimonio con Adelmota Cornazzani, erede per parte di madre della potente famiglia Franceschi, nel 1254 ottiene la quarta parte del feudo di Sala e di Maiatico. Nel 1258 acquista la parte restante da Bernardino Franceschi, venendo cos\u00ec in possesso della torre di San Lorenzo, costruzione difensiva citata fin dal 1142.\nIl \"castellum de Sala\", come era chiamato il torrione, nel corso degli anni viene trasformato in una elegante dimora nobiliare. Nel 1477 Giberto III Sanvitale ottiene dal duca di Milano Gian Galeazzo Sforza, oltre al titolo di conte, l'autorizzazione ad ampliare il suo \"palatium\" e di eseguirvi importanti opere difensive, tra cui la costruzione di un ampio fossato perimetrale, che trasformano la rocca in una possente fortezza. Sicuramente Giberto III aveva ricevuto dei consigli per la costruzione del castello da parte della moglie Donella de' Rossi, figlia di Pier Maria Rossi, conte di San Secondo. La stessa Donella fu l'eroina che salv\u00f2 la rocca quando, assente il marito impegnato a fianco degli Sforza, reag\u00ec ad un attacco da parte della sua famiglia. Il padre, convinto che la figlia non si sarebbe mai ribellata alla sua volont\u00e0, si sarebbe presto reso conto delle doti militari della donna, che arriv\u00f2 a ferire a morte suo cugino Amuratte Torelli.\nTra il 1564 e il 1578 Giberto IV Sanvitale, primo marito di Barbara Sanseverino, fa decorare il piano nobile con \"storie di Enea\", ritratti dei Cesari, immagini grottesche e fatiche d'Ercole (queste ultime attribuite da alcuni a Bernardino Campi, da altri a Orazio Samacchini).\nCon la cosiddetta \"Gran Giustizia\" del maggio 1612 i Sanvitale vengono spodestati e la propriet\u00e0 passa ai Farnese. La Rocca di Sala viene scelta nel 1723 come sua dimora da Antonio Farnese, che fa affrescare il soffitto di alcune sale da Sebastiano Galeotti con scene mitologiche e allegoriche.\nNei primi anni dell'Ottocento, col passaggio del Ducato di Parma all'Impero napoleonico, la Rocca e i suoi terreni vengono assegnati al piemontese Michele Varron, che nel 1823 fa abbattere le ali sud, est ed ovest, conferendo alla Rocca l'aspetto attuale. La propriet\u00e0 pass\u00f2 poi ai principi di Carrega, alla famiglia Magnani, ai Romani e nel 1987, in parte, al Comune di Sala Baganza.\nLa parte privata, a eccezione dello Scalone d'Onore e della Cappella Palatina, \u00e8 inagibile a causa terremoto del 2008. \nIl Comune di Sala diede avvio ad importanti lavori di restauro, durante i quali la Rocca rimase chiusa al pubblico. La riapertura \u00e8 avvenuta nel 2003.\nIl giardino storico ai piedi della Rocca, denominato Giardino Farnesiano, \u00e8 stato restaurato secondo l'impianto originale settecentesco a cura dell'architetto Pier Carlo Bontempi, e inaugurato il 26 aprile 2009.\nA seguito del sisma del 2008, il Comune di Sala Baganza, grazie ad un accordo con i proprietari, nei primi mesi del 2017 ha avviato lavori di restauro e consolidamento dello Scalone d'Onore e della Cappella Palatina. Il 18 novembre 2017 queste tre sale sono state inaugurate e rimarranno visitabili per dodici anni."}
{"id": "3597521", "revid": "7077", "url": "https://it.wikipedia.org/wiki?curid=3597521", "title": "Gioco tedesco", "text": ""}
{"id": "3597528", "revid": "203463", "url": "https://it.wikipedia.org/wiki?curid=3597528", "title": "Rocca di Sala Baganza", "text": ""}
{"id": "3597529", "revid": "767487", "url": "https://it.wikipedia.org/wiki?curid=3597529", "title": "Acido domoico", "text": "L'acido domoico \u00e8 una neurotossina che agisce attivando i recettori AMPA. A tale tossina, assunta per via alimentare, sono attribuite le morie di leoni marini, capodogli e delfini (soprattutto nella baia di Monterey in California), ma anche uccelli, come gabbiani e pellicani, che diedero lo spunto al regista britannico Alfred Hitchcock per il suo famoso film Gli uccelli. \nQuesta tossina di solito \u00e8 presente nella \"Nitzschia pungens\", una diatomea che, se filtrata dai molluschi, pu\u00f2 portare all'assunzione dell'acido domoico da parte degli esseri umani e causare la distruzione di cellule nervose (in particolare quelle dell'ippocampo e dell'amigdala) per stimolazione eccessiva. I suoi effetti inoltre non colpiscono solo l'uomo."}
{"id": "3597539", "revid": "439868", "url": "https://it.wikipedia.org/wiki?curid=3597539", "title": "Townes", "text": "Townes \u00e8 un album pubblicato da Steve Earle nel 2009 edito dall'etichetta New West, composto interamente di cover di brani del cantautore Townes Van Zandt, suo amico e mentore.\nTracce.\nTutti i brani scritti da Townes Van Zandt tranne dove indicato"}
{"id": "3597545", "revid": "124123", "url": "https://it.wikipedia.org/wiki?curid=3597545", "title": "Scolastico (esarca)", "text": "Scolastico aveva rivestito l'alta carica di cubicolario presso la corte di Costantinopoli. Fu nominato esarca nel 713 dall'imperatore Anastasio II e inviato in Italia.\nPrima di insediarsi a Ravenna si rec\u00f2 a Roma, per consegnare a papa Costantino la professione di fede ortodossa dell'imperatore. Scolastico insedi\u00f2 inoltre come duca di Roma il funzionario bizantino Pietro, che in precedenza era stato cacciato dalla citt\u00e0."}
{"id": "3597547", "revid": "1354930", "url": "https://it.wikipedia.org/wiki?curid=3597547", "title": "Predappio-Roma 1930", "text": "La Predappio-Roma 1930, conosciuta anche come Coppa del Duce 1930, terza edizione della corsa, si svolse il 14 settembre 1930 su un percorso totale di 477\u00a0km. La vittoria fu appannaggio dell'italiano Learco Guerra, che complet\u00f2 il percorso in 18h56'30\", precedendo i connazionali Alfredo Binda e Fabio Battesini."}
{"id": "3597549", "revid": "767487", "url": "https://it.wikipedia.org/wiki?curid=3597549", "title": "Best Of (Cappella)", "text": "Best Of \u00e8 la prima raccolta dei Cappella\nIl disco raggiunse il 77\u00ba posto nei Paesi Bassi. L'album comprende anche un DVD con le stesse tracce."}
{"id": "3597558", "revid": "729019", "url": "https://it.wikipedia.org/wiki?curid=3597558", "title": "Fieseler Fi 99", "text": "Il Fieseler Fi 99 \"Jungtiger\" (in tedesco \"tigrotto\") era un monomotore monoplano da turismo ad ala bassa realizzato dall'azienda tedesca Gerhard-Fieseler-Werke nei tardi anni trenta.\nDestinato al mercato dell'aviazione generale, era pianificato potesse essere utilizzato anche come aereo da addestramento per la formazioni dei piloti civili e per le competizioni aeree per la categoria.\nStoria.\nSviluppo.\nNella seconda parte degli anni trenta Gerhard Fieseler, dopo il discreto successo ottenuto nell'affrontare il mercato dell'aviazione da diporto e da competizione con nuovo modello di velivolo leggero ad alte prestazioni, l'F 5, decise di sviluppare un nuovo modello biposto destinato alla stessa fascia di mercato. Il nuovo modello riproponeva l'aspetto generale del suo predecessore, un compatto monomotore ad ala bassa e carrello fisso, introducendo un'unica cabina di pilotaggio a due posti in tandem chiusa da un lungo tettuccio. Presentato alla commissione del Reichsluftfahrtministerium (RLM), il ministero deputato alla gestione dell'intera aviazione, civile e militare nella Germania del periodo nazista, ne ottenne la designazione ufficiale Fi 99.\nIl prototipo, immatricolato D-EPWD, venne portato in volo per la prima volta il 22 aprile 1937."}
{"id": "3597560", "revid": "287204", "url": "https://it.wikipedia.org/wiki?curid=3597560", "title": "Senza fine (film)", "text": ""}
{"id": "3597563", "revid": "1543377", "url": "https://it.wikipedia.org/wiki?curid=3597563", "title": "Doris Miller", "text": "Per il coraggio dimostrato durante l'attacco di Pearl Harbor divenne il primo afroamericano ad essere insignito della Navy Cross, all'epoca la terza pi\u00f9 alta decorazione militare statunitense.\nBiografia.\nPrimi anni.\nNato a Waco il 12 ottobre 1919, da Henrietta e Connery Miller, era il terzo di quattro figli.\nLavor\u00f2 nella fattoria di suo padre fino a quando decise di arruolarsi nella United States Navy come cuoco di terza classe nel settembre 1939. Dopo un periodo di addestramento nella Naval Station Norfolk, in Virginia, Miller fu assegnato per un breve periodo alla nave munizioni \"Pyro\" come aiuto cuoco, ed il 2 gennaio 1940 fu trasferito alla corazzata \"West Virginia\", dove divenne il cuoco principale della nave. Nel luglio dello stesso anno, serv\u00ec temporaneamente a bordo della \"Nevada\", per poi tornare sulla \"West Virginia\" il 3 agosto 1940.\nL'attacco di Pearl Harbor.\nIl 7 dicembre 1941, Miller stava raccogliendo il bucato quando sent\u00ec l'allarme generale. Si diresse verso il posto di combattimento a lui assegnato, il magazzino munizioni delle batterie contraeree della \"West Virginia\", solo per scoprire che un siluro lo aveva distrutto. Si diresse allora sul ponte, dove fu incaricato di trasportare al sicuro i feriti. Quando il capitano Mervyn Bennion fu ferito da una scheggia di bomba, un ufficiale ordin\u00f2 a Miller di spostarlo in un luogo pi\u00f9 sicuro. Miller lo raccolse tentando di portarlo ad un pronto soccorso, ma il capitano rifiut\u00f2 di lasciare il suo posto, rimanendo sul ponte fino alla morte.\nMentre stava caricando un paio di mitragliatrici pesanti contraeree Browning M2 rimaste incustodite, nonostante non avesse alcuna preparazione sul funzionamento dell'arma, Miller ne prese il controllo ed inizi\u00f2 a sparare contro gli aerei giapponesi fino all'esaurimento delle munizioni. Gli aerei giapponesi sganciarono due bombe che esplosero sul ponte della nave, mentre cinque siluri da 460\u00a0mm ne colpirono il fianco sinistro. Gravemente danneggiata dalle esplosioni che seguirono, la \"West Virginia\" inizi\u00f2 ad imbarcare acqua, per poi lentamente sprofondare fino adagiarsi sul fondale, lasciando il tempo all'equipaggio, Miller compreso, di abbandonare la nave. Il 1\u00ba aprile 1942 Miller fu lodato dal Segretario alla Marina Frank Knox, ed il 27 maggio 1942 fu presentato a bordo della portaerei dall'ammiraglio Chester Nimitz, Comandante in Capo della Flotta del Pacifico, che insign\u00ec Miller della Navy Cross per lo straordinario coraggio dimostrato in battaglia.\nSeconda guerra mondiale.\nIl 15 maggio 1943 torn\u00f2 alla base di Puget Sound Navy Yard. Il 1\u00ba giugno il suo grado fu alzato a cuoco di prima classe e fu assegnato alla portaerei di scorta \"Liscome Bay\". Dopo un periodo di addestramento nelle Hawaii, la \"Liscome Bay\" fece rotta verso le Isole Gilbert, dove il 20 novembre prese parte alla battaglia di Tarawa. Il 24 novembre, a battaglia ancora in corso, un siluro lanciato dal sottomarino giapponese \"I-175\" colp\u00ec la portaerei nella zona di poppa, causando l'esplosione di uno dei depositi munizioni della nave, che affond\u00f2 pochi minuti dopo l'impatto. Solo 272 dei 916 membri dell'equipaggio sopravvissero, i restanti furono considerati \"presunti morti\". Il 7 dicembre 1943, ai genitori di Miller fu notificata la morte del figlio.\nIl funerale si svolse il 30 aprile 1944 nella natia Waco. Il 28 maggio, una targa di granito riportante una dedica a Miller fu posta nella \"Moore High Scool\", la scuola superiore frequentata da Miller. Il 25 novembre 1944, il Segretario alla Marina James Forrestal annunci\u00f2 ufficialmente che Miller era morto.\nMolti tra ufficiali e semplici marinai ritennero che le sue azioni durante l'attacco di Pearl Harbor sarebbero state meritevoli della Medal of Honor.\nMemoriali.\nIn suo onore il 3 giugno 1972 fu varata la USS \"Miller\" (FF-1091), fregata missilistica classe Knox entrata in servizio il 30 giugno 1973 verr\u00e0 anche varata in suo onore la portaerei porpoulsione nucleare USS Dorris miller"}
{"id": "3597568", "revid": "1543377", "url": "https://it.wikipedia.org/wiki?curid=3597568", "title": "Qualificazioni al campionato mondiale di calcio 2014 - OFC", "text": "Primo turno.\nIn base al ranking FIFA e ad altre considerazioni sportive, la prima fase ha visto contrapposte Samoa Americane, Isole Cook, Samoa e Tonga. \u00c8 stato giocato un girone con gare di sola andata a Samoa tra il 22 e il 26 novembre 2011. La vincente \u00e8 passata alla seconda fase.\nSecondo turno.\nLa squadra vincente del turno precedente va ad aggiungersi alle sette squadre rimaste nella Coppa delle nazioni oceaniane 2012. Le quattro semifinaliste (le prime due di ogni girone) avanzano al terzo turno.\nTerzo turno.\nLe rimanenti quattro squadre disputano un girone all'italiana tra il 7 settembre 2012 e il 26 marzo 2013. La vincente accede ai play-off interzona.\nPlay-off interzona.\nLa squadra vincitrice della seconda fase ha disputato un \"play-off\" contro la quarta classificata delle qualificazioni della CONCACAF."}
{"id": "3597574", "revid": "2132606", "url": "https://it.wikipedia.org/wiki?curid=3597574", "title": "Qualificazioni al campionato mondiale di calcio 2014 - Interzona", "text": "Il sorteggio si \u00e8 effettuato a Rio de Janeiro il 30 luglio 2011.\nL'andata si \u00e8 giocata il 13 novembre, il ritorno il 20 novembre 2013.\nLe quattro squadre che hanno partecipato ai play-off interzona erano la , l', il e la ."}
{"id": "3597576", "revid": "599013", "url": "https://it.wikipedia.org/wiki?curid=3597576", "title": "Big Thunder", "text": "Il Big Thunder era un trampolino situato a Thunder Bay, in Canada. \u00c8 in disuso dal 1995.\nStoria.\nInaugurato nel 1970, l'impianto ha ospitato numerose gare di Coppa del Mondo di combinata nordica e di Coppa del Mondo di salto con gli sci, oltre alle gare dei Campionati mondiali di sci nordico 1995. Dopo la rassegna iridata non \u00e8 pi\u00f9 stato utilizzato ed \u00e8 via di smantellamento definitivo, con la riforestazione dell'area in cui sorge.\nCaratteristiche.\nIl trampolino lungo aveva un punto K 120; il primato di distanza, 137\u00a0m, \u00e8 stato stabilito dal norvegese Tommy Ingebrigtsen nel 1995. Il trampolino normale aveva un punto K 90; il primato di distanza, 108\u00a0m, \u00e8 stato stabilito dal giapponese Takanobu Okabe nel 1995. Il complesso include anche altri salti minori (K64 e K37)."}
{"id": "3597595", "revid": "125486697", "url": "https://it.wikipedia.org/wiki?curid=3597595", "title": "Quintetto per pianoforte e fiati (Mozart)", "text": "Il Quintetto in mi bemolle maggiore per pianoforte e fiati, K. 452, fu completato da Wolfgang Amadeus Mozart il 30 marzo 1784 ed eseguito per la prima volta due giorni dopo al Burgtheater di Vienna, con il compositore al pianoforte. Poco dopo il concerto, Mozart ebbe a scrivere al padre Leopold che lo riteneva la cosa migliore che avesse mai scritto. La partitura prevede un pianoforte, un oboe, un clarinetto, un corno e un fagotto. Vi sono tre movimenti:\nQuesta struttura richiama fortemente quella di una tipica sonata. Il primo movimento Allegro in forma-sonata, con vari temi che vengono passati da strumento a strumento, solitamente introdotti dal pianoforte che poi accompagna mentre oboe, clarinetto, corno e fagotto suonano variazioni su di essi. Il Larghetto, come altri secondi movimenti di composizioni mozartiane, \u00e8 lieve e gentile. L'Allegretto \u00e8 un \"rond\u00f2\" del genere che Mozart era solito usare per il finale di molti concerti per pianoforte da lui scritti in quel periodo, e contiene verso la fine una sezione a mo' di cadenza.\nQuest'opera forn\u00ec l'ispirazione a Beethoven per il suo quintetto in mi bemolle per pianoforte e fiati, op. 16, composto in onore di Mozart nel 1796."}
{"id": "3597596", "revid": "181699", "url": "https://it.wikipedia.org/wiki?curid=3597596", "title": "K 452", "text": ""}
{"id": "3597597", "revid": "767487", "url": "https://it.wikipedia.org/wiki?curid=3597597", "title": "Observe and Report", "text": "Observe and Report \u00e8 una commedia nera statunitense del 2009, scritta e diretta da Jody Hill."}
{"id": "3597598", "revid": "599013", "url": "https://it.wikipedia.org/wiki?curid=3597598", "title": "Suore dell'Immacolata di Santa Chiara", "text": "Le Suore dell'Immacolata di Santa Chiara, dette di Fiuggi, sono un istituto religioso femminile di diritto pontificio.\nStoria.\nLa congregazione sorse ad Anticoli (l'odierna Fiuggi) a opera delle sorelle Teresa, Cecilia e Antonia Faioli: rimaste orfane di entrambi i genitori, decisero di aprire presso la casa paterna una scuola per l'istruzione e l'educazione cristiana delle fanciulle.\nIl 17 agosto 1747 Gian Antonio Bacchettoni, vescovo di Anagni, eman\u00f2 il decreto di erezione canonica del conservatorio; assegn\u00f2 alle sorelle la chiesa di San Domenico di Cocullo e alcuni beni della diocesi per il sostentamento delle maestre.\nIl nuovo vescovo di Anagni, Cirillo Antonini, il 23 agosto 1781 rivest\u00ec dell'abito religioso le due sorelle Faioli superstiti (Cecilia e Antonia) e diede alla loro comunit\u00e0 una regola basata su quella delle clarisse.\nL'attivit\u00e0 della congregazione rimase a lungo limitata alla citt\u00e0 di Anticoli ma, sotto gli episcopati di Attilio Adinolfi (1931-1945) e Giovanni Battista Piasentini (1946-1952) si ebbe la fondazione di numerose filiali in diverse localit\u00e0 dell'Italia Centrale e Settentrionale.\nLa congregazione venne aggregata all'Ordine dei Frati Minori Conventuali il 16 aprile 1953 e ricevette il riconoscimento di istituto di diritto pontificio il 5 marzo 1957.\nDopo l'approvazione pontificia le suore fondarono case anche in Brasile e nelle Filippine.\nAttivit\u00e0 e diffusione.\nLe Suore dell'Immacolata di santa Chiara si dedicano all'istruzione e all'educazione cristiana della giovent\u00f9, ma anche all'apostolato degli esercizi spirituali.\nOltre che in Italia, sono presenti in Brasile, Filippine e Tanzania; la sede generalizia \u00e8 in via delle Terme di Traiano a Roma.\nAlla fine del 2008 la congregazione contava 236 religiose in 25 case."}
{"id": "3597600", "revid": "1543377", "url": "https://it.wikipedia.org/wiki?curid=3597600", "title": "Qualificazioni al campionato mondiale di calcio 2014 - UEFA", "text": "Il sorteggio \u00e8 stato effettuato a Rio de Janeiro il 30 luglio 2011.\nRegolamento.\nAlle qualificazioni si presentano tutte le 53 squadre UEFA, e 13 si sono qualificate al mondiale 2014 in Brasile. Come per la passata edizione, ci sono stati 8 gruppi da 6 squadre e uno da 5 squadre. Si sono qualificate al mondiale le prime classificate di ogni gruppo e le vincitrici degli spareggi disputati dalle migliori 8 seconde classificate.\nLe partite si sono giocate tra il 7 settembre 2012 e il 15 ottobre 2013.\nPrima fase.\nFasce.\nIl ranking al momento del sorteggio \u00e8 indicato tra parentesi.\nRaffronto tra le seconde classificate.\nDato che il gruppo I \u00e8 composto da cinque squadre, mentre negli altri gruppi ve ne sono sei, le partite contro le squadre classificatesi al sesto posto degli altri gironi non sono valide per il conteggio dei punti delle migliori seconde classificate.\nLe migliori otto seconde classificate hanno ottenuto il diritto di accedere agli spareggi per la qualificazione al Mondiale; la nona classificata invece, \u00e8 stata eliminata.\nPlay-off.\nLe otto migliori seconde classificate hanno disputato degli spareggi o play-off. Le otto nazionali sono state sorteggiate per stabilire le partite che sarebbero state disputate, e le quattro vincitrici si sono qualificate al mondiale. Le squadre sono state classificate secondo il ranking FIFA del 17 ottobre 2013. Il sorteggio \u00e8 stato effettuato il 21 ottobre 2013 a Zurigo.\nRisultati.\nL'andata si \u00e8 giocata il 15 novembre, il ritorno il 19 novembre 2013."}
{"id": "3597607", "revid": "599013", "url": "https://it.wikipedia.org/wiki?curid=3597607", "title": "Pavol Demitra", "text": "In precedenza aveva giocato nella National Hockey League (per ben 16 stagioni) con le squadre di Ottawa, St. Louis, Los Angeles, Minnesota e Vancouver; ha giocato pure nell'extraliga cecoslovacca (all'inizio della sua attivit\u00e0 agonistica) e nell'extraliga slovacca con il Dukla Tren\u010d\u00edn\nIn carriera NHL, Demitra, tra i vari riconoscimenti ha vinto il \"Trofeo Lady Byng\" (premio per la sportivit\u00e0) nella stagione 1999-2000.\nCaratteristiche.\nAlto per di peso, per gran parte nella sua carriera da professionista ha ricoperto il ruolo di ala sinistra.\nCarriera.\nDopo aver giocato per due anni nella extraliga cecoslovacca (con Dubnica e HC Dukla Tren\u010d\u00edn), Pavol Demitra \u00e8 stato selezionato nel nono round (complessivamente 227\u00aa scelta assoluta) dagli Ottawa Senators nella NHL Entry Draft del 1993. Demitra avrebbe poi giocato la maggior parte delle successive tre stagioni nella American Hockey League, facendo comunque diverse apparizioni in NHL.\nAll'inizio della stagione 1996-97 Demitra divenne free agent e pass\u00f2 nelle file dei San Louis Blues, in cambio di Christer Olsson. Nella sua prima stagione tra i Blues, Demitra gioc\u00f2 appena 8 partite. L'anno seguente (stagione 1997-1998) gioc\u00f2 pi\u00f9 costantemente, mettendo a segno 52 punti in 61 partite. La stagione 1998-1999 fu una delle sue migliori stagioni: 89 punti e la sua prima convocazione All Star.\nNel 1999-2000 vinse il premio per la sportivit\u00e0 (il Lady Byng Memorial Trophy) e concluse la stagione con 71 presenze. L'anno successivo gioc\u00f2 solo 44 partite per via di un infortunio, ma fece ben 45 punti (frutto di 20 goal e 25 assist). Gli anni seguenti Demitra fu tra i migliori giocatori del campionato nordamericano, mettendo a segno numerosi punti. Tuttavia nel 2004-2005 torn\u00f2 in Europa a seguito del lockout che interess\u00f2 la NHL: torn\u00f2 cos\u00ec a giocare in patria, nell'extraliga slovacca, militando nuovamente nelle file dell'HC Dukla Tren\u010d\u00edn, la squadra con la quale aveva debuttato tra i professionisti.\nNel 2005-2006, ripartito il campionato nordamericano, rifiut\u00f2 il rinnovo da parte dei St. Louis e pass\u00f2 a giocare con i Los Angeles Kings. Nel 2006-2007 firm\u00f2 invece con Minnesota Wild per due stagioni, dove affianc\u00f2 il connazionale Mari\u00e1n G\u00e1bor\u00edk e con 71 presenze fece ben 68 punti nella prima stagione, mentre nella seconda in 68 presenze fece 54 punti. Pass\u00f2 in seguito a Vancouver e in due stagioni fece 97 presenze e 69 punti. Infine, l'approdo in Russia, in KHL, dove ha giocato nella Lokomotiv Jaroslavl'.\nLa morte.\nMuore il 7 settembre 2011, a Jaroslavl' nell'incidente aereo della Lokomotiv Jaroslavl'.\nIn Nazionale.\nDemitra ha giocato per la Cecoslovacchia nei seguenti eventi:\nper la Slovacchia nei seguenti eventi:\nAsteroide 240022 Demitra.\nNel luglio 2012 \u00e8 stato dedicato alla memoria del giocatore l'asteroide numero 240022."}
{"id": "3597614", "revid": "767487", "url": "https://it.wikipedia.org/wiki?curid=3597614", "title": "Kenneth Fabricius", "text": "Fabricius ha iniziato a giocare per il Silkeborg IF nel 2000, firmando il suo primo contratto da professionista nel 2002. Nel luglio 2004, Fabricius si \u00e8 trasferito al Viborg FF, dove ha giocato per due anni, prima di passare al S\u00f8nderjyskE nell'estate del 2006."}
{"id": "3597615", "revid": "767487", "url": "https://it.wikipedia.org/wiki?curid=3597615", "title": "Anything for Her", "text": "Anything for Her (\"Pour elle\") \u00e8 un film del 2008 diretto da Fred Cavay\u00e9, all'esordio nella regia di un lungometraggio, con Vincent Lindon e Diane Kruger.\nNel 2010 ne \u00e8 stato realizzato un remake statunitense, \"The Next Three Days\", scritto e diretto da Paul Haggis.\nTrama.\nJulien (Vincent Lindon) e Lisa Aucler (Diane Kruger) sono una coppia normale che vive felicemente con il loro figlio neonato Oscar finch\u00e9 un giorno la polizia irrompe nel loro appartamento per arrestare Lisa con l'accusa di omicidio. La corte d'assise la condanna a 20 anni di carcere.\nTre anni dopo, Julien continua a cercare di trovare le prove dell'innocenza di Lisa, ma nessun elemento nuovo \u00e8 emerso, e tutte le prove continuano a indicare lei come il primo sospettato.\nLa vittima dell'omicidio era la capoufficio di Lisa, con la quale aveva avuto una accesa discussione il giorno del delitto. \nIn un flashback scorrono le immagini di cosa successe veramente la sera dell'omicidio: in un parcheggio sotterraneo, una rapinatrice uccise la capoufficio colpendola con un estintore, prima di allontanarsi e sbattere contro Lisa nella fuga. Durante lo scontro, il sangue della donna appena uccisa macchi\u00f2 il cappotto di Lisa. Una serie di altre fatalit\u00e0 contribu\u00ec a far ricadere tutte le accuse su Lisa.\nNon vedendo altra opzione, Julien si rivolge a Henri Pasquet (Olivier Marchal), un ex criminale che \u00e8 evaso dal carcere sette volte e ha scritto un libro sui suoi metodi di fuga. Pasquet gli spiega che nessuna prigione \u00e8 inespugnabile e ognuna di loro ha una \"chiave\" che deve solo essere trovata. Egli dice anche che uscire \u00e8 facile, ma riuscire poi a rimanere latitanti \u00e8 molto difficile. Con questo, Pasquet consiglia quanto segue a Julien: recidere tutti i legami familiari, fuggire dal paese in poche ore, scegliere una nuova identit\u00e0 comprando documenti falsi, andare in un Paese senza legami con la Francia e, soprattutto, avere molto denaro per poter fare tutto questo e per mantenersi poi una volta arrivati .\nPer i tre mesi successivi, Julien visita la prigione cercando di cogliere la \"chiave\" giusta per poter far evadere Lisa.\nUn giorno, egli \u00e8 informato dal Dr. Gardes (Fr\u00e9d\u00e9ric Maranber) che Lisa, che \u00e8 diabetica, si rifiuta di prendere la sua insulina negli ultimi giorni, probabilmente per cercare di suicidarsi.\nQuella notte, Julien si procura documenti falsi e nei giorni dopo inizia ad accumulare pi\u00f9 soldi possibili, vendendo mobili, oggetti personali e infine la sua stessa casa. \nLa pianificazione della fuga richiederebbe ancora del tempo, ma Julien \u00e8 improvvisamente informato che Lisa deve essere trasferita a Rennes entro tre giorni. Decide allora di velocizzare il piano e, nel disperato tentativo di avere tutti i suoi fondi pronti per la fuga, ruba una grande quantit\u00e0 di denaro, introducendosi a casa di un importante spacciatore di droga ed uccidendolo.\nIl giorno dopo, si intrufola poi nel furgone medico vicino alla prigione e sostituisce il documento delle analisi cliniche di Lisa con una versione dei dati medici alterati. \nIl Dr. Gardes legge le cartelle cliniche e, preoccupato per la salute di Lisa, la fa subito trasferire al pi\u00f9 vicino ospedale.\nJulien coglie quindi l'occasione per presentarsi in ospedale e far evadere la moglie.\nDopo lunghe fughe, inseguimenti e depistaggi, gli Auclert recuperano Oscar e fuggono finalmente a San Salvador, America Centrale, dove possono tornare ad essere una famiglia e a vivere una vita tranquilla.\nProduzione.\nCostato 2.000.000 di euro il programma comprendeva riprese diverse localit\u00e0 in Europa. Tra queste, Liegi, in Belgio, Meaux un comune nel dipartimento Seine-et-Marne nella regione dell'\u00cele-de-France, Parigi, cos\u00ec come la Spagna.\nAccoglienza.\nIl film \u00e8 stato generalmente ben accolto dalla critica. Essa detiene attualmente un rating 78% fresco su Rotten Tomatoes.\nL'Observer lo ha descritto come un thriller \"avvincente\" che ha continuato \"Il film invita il pubblico a entrare in empatia con un uomo decente guidato da disperazione in pericolose attivit\u00e0 criminali e siamo dalla sua parte dall'inizio alla fine.\nIl film in totale incass\u00f2 6.548.779 di euro.\nRiconoscimenti.\nIl film \u00e8 stato candidato al Premio C\u00e9sar per la migliore opera prima."}
{"id": "3597619", "revid": "767487", "url": "https://it.wikipedia.org/wiki?curid=3597619", "title": "Konekham Inthammavong", "text": "Carriera.\nClub.\nGioca dal 2010 al 2011 nel Bank of Laos. Nel 2014 firma un contratto per il Lao Toyota.\nNazionale.\nDebutta in Nazionale il 22 ottobre 2010, in Laos-Cambogia. Segna la sua prima rete con la maglia della Nazionale il 26 ottobre 2010, in Laos-Timor Est. Ha collezionato in totale, con la Nazionale, 11 presenze e 2 reti."}
{"id": "3597620", "revid": "767487", "url": "https://it.wikipedia.org/wiki?curid=3597620", "title": "Zvenyika Makonese", "text": "Carriera.\nClub.\nDopo aver trascorso tre anni in Zimbabwe, dal 2001 al 2004, nello Shabanie Mine Zvishavane, Makonese \u00e8 passato al Santos Cape Town in Sudafrica. Al Santos \u00e8 rimasto cinque anni, prima di essere ceduto ad un'altra societ\u00e0 sudafricana, gli Orlando Pirates.\nNazionale.\nCon la maglia della nazionale dello Zimbabwe ha disputato 30 partite senza mai segnare."}
{"id": "3597624", "revid": "729019", "url": "https://it.wikipedia.org/wiki?curid=3597624", "title": "Aeroporto di Cardiff", "text": "L'Aeroporto di Cardiff \u00e8 un aeroporto del Regno Unito, che serve Cardiff, capoluogo del Galles. Si trova nel villaggio di Rhoose, nel Vale of Glamorgan, 19\u00a0km ad ovest del centro di Cardiff."}
{"id": "3597625", "revid": "767487", "url": "https://it.wikipedia.org/wiki?curid=3597625", "title": "Leonhard Kass", "text": "Carriera.\nNazionale.\nHa disputato 40 incontri con la propria nazionale, mettendo a segno 9 reti; con la sua nazionale ha messo in bacheca due Coppe del Baltico."}
{"id": "3597627", "revid": "599013", "url": "https://it.wikipedia.org/wiki?curid=3597627", "title": "Otto Reinfeldt-Reinlo", "text": "Carriera.\nGiocatore.\nHa giocato nel VS Sport di Tallinn.\nNazionale.\nHa disputato 40 partite senza mai segnare, esordendo il 2 settembre 1925 contro la Polonia in un match finito 0-0."}
{"id": "3597630", "revid": "1310927", "url": "https://it.wikipedia.org/wiki?curid=3597630", "title": "Narek Beglaryan", "text": "Carriera.\nIn carriera ha giocato 2 partite in Intertoto e 7 partite nei preliminari di Europa League."}
{"id": "3597632", "revid": "729019", "url": "https://it.wikipedia.org/wiki?curid=3597632", "title": "Aeroporto di Doncaster-Sheffield", "text": "L'Aeroporto di Doncaster/Sheffield o Aeroporto di Doncaster/Sheffield-Robin Hood (IATA: DSA, ICAO: EGCN) \u00e8 un aeroporto britannico situato nella cittadina di Finningley, nella contea del South Yorkshire, che serve le citt\u00e0 di Doncaster e Sheffield."}
{"id": "3597635", "revid": "1551611", "url": "https://it.wikipedia.org/wiki?curid=3597635", "title": "Centrale nucleare di Onagawa", "text": "La \u00e8 una centrale nucleare giapponese situata presso Onagawa, nei pressi della cittadina di Ishinomaki sul territorio della prefettura di Miyagi.\nDispone di 3 reattori costruiti su un'area di 1.730.000 m2. I lavori di costruzione della prima unit\u00e0 iniziarono l'8 luglio 1980, per concludersi meno di 4 anni pi\u00f9 tardi: si tratta di una delle centrali costruite pi\u00f9 rapidamente al mondo. \nTutti e tre i reattori furono costruiti da Toshiba.\nEventi.\n2005.\nIl 25 febbraio l'unit\u00e0 1 fu spenta manualmente per una fuoriuscita di piccole quantit\u00e0 di azoto dal contenimento del reattore.\nAd agosto l'area fu colpita da un terremoto di magnitudo 7,2 Richter: secondo le analisi, i reattori non subirono danni. Quando si verific\u00f2 il terremoto di Miyagi Offshore il 16 agosto 2005, tutte e tre le unit\u00e0 del NPS di Onagawa si spensero automaticamente in base al segnale di \"Strong Seismic Acceleration\".\n2006.\nA maggio fu confermata una perdita da una tubatura, nell'unit\u00e0 2, provocata da detriti. Il 7 giugno alcune difficolt\u00e0 sul controllo della pressione nell'unit\u00e0 2 hanno indotto a ispezioni aggiuntive. A luglio il ministero dell'industria giapponese stabil\u00ec che le prestazioni dell'unit\u00e0 2 erano insoddisfacenti. Nello stesso mese il reattore dell'unit\u00e0 3 fu spento per tornare operativo a novembre.\n2011.\nL'11 marzo un sisma di magnitudo 9,0 con conseguente tsunami, oltre a provocare migliaia di morti e feriti sul territorio nazionale, ha danneggiato la centrale nonostante lo spegnimento dei reattori. Inizialmente si raggiunsero livelli di radioattivit\u00e0 pari a 21\u03bcSv/h, e per questa ragione fu dichiarato uno stato di emergenza al livello pi\u00f9 basso: dopo poche ore l'AIEA annunci\u00f2 il ritorno ai livelli di normalit\u00e0. Si verific\u00f2 anche un incendio nelle turbine. Ad aprile una nuova scossa provoc\u00f2 perdite di acqua radioattiva."}
{"id": "3597637", "revid": "767487", "url": "https://it.wikipedia.org/wiki?curid=3597637", "title": "\u013dubom\u00edr Reiter", "text": ""}
{"id": "3597642", "revid": "767487", "url": "https://it.wikipedia.org/wiki?curid=3597642", "title": "\u0141ukasz Bro\u017a", "text": ""}
{"id": "3597643", "revid": "6923", "url": "https://it.wikipedia.org/wiki?curid=3597643", "title": "Tennis ai XV Jeux des \u00eeles", "text": "Le partite di tennis dei XV Jeux des \u00eeles si sono svolte tra il 24 ed il 28 maggio 2011 all \"Tennis Club\" di Palermo.\nFormula della competizione.\nIl torneo \u00e8 una competizione a squadre maschile e femminile. Ciascun incontro prevede 3 partite, 2 singolari e un doppio. Tutti gli incontri si disputano al meglio dei 3 set con la regola del \"killer point\" (non \u00e8 previsto il vantaggio in caso di 40-40) e negli incontri di Round Robin il terzo set viene sostituito da un \"super tie-break\", ovvero una partita a 10 punti.\nPur essendo un torneo a squadre si stabilisce anche una classifica finale singolare, assegnando 1 punto per ogni vittoria di singolare e 0,5 punti per ogni vittoria in doppio. Verranno infatti assegnate medaglie ai singoli giocatori, pur non rientrando nella classifica finale dei Giochi.\nGli Jeux des \u00eeles prevedono una classifica finale totale: essa sar\u00e0 ottenuta sommando i punti della classifica finale a squadre maschile con quella femminile, decretando l'isola vincitrice dei Giochi.\nTorneo maschile.\nTeste di serie.\nLe teste di serie sono 4 e accedono direttamente al secondo turno (quarti di finale).\nTorneo femminile.\nTeste di serie.\nLe teste di serie sono 4 e accedono direttamente al secondo turno (quarti di finale).\nClassifica.\nN.B: \"Con la colonna dei punti si intende la quantit\u00e0 di punti che ogni singolo sport aggiunge alla classifica generale della manifestazione.\""}
{"id": "3597645", "revid": "729019", "url": "https://it.wikipedia.org/wiki?curid=3597645", "title": "Stazione di Cittadella", "text": "La stazione di Cittadella \u00e8 una stazione ferroviaria posta all'incrocio delle linee Bassano-Padova e Vicenza-Treviso, a servizio dell'omonima citt\u00e0.\nStoria.\nLa stazione fu inaugurata nel 1877 all'apertura delle linee Bassano-Padova e Vicenza-Treviso, costruite e gestite dalla Societ\u00e0 Veneta.\nStrutture e impianti.\nIl complesso ferroviario si compone di un fabbricato viaggiatori.\nLa stazione \u00e8 dotata di 5 binari passanti a servizio viaggiatori, serviti da marciapiede con pensilina.\nI rimanenti fasci di binari sono utilizzati come scalo merci e a scopo di smistamento dei numerosi convogli merci che servono le locali aziende di lavorazione dell'acciaio Metalservice S.p.a. e del gruppo Gabrielli S.p.a. nonch\u00e9 quelli in transito.\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con le regioni interessate."}
{"id": "3597646", "revid": "767487", "url": "https://it.wikipedia.org/wiki?curid=3597646", "title": "Urmas Kirs", "text": "Carriera.\nNazionale.\nHa debuttato con la maglia della nazionale estone il 3 giugno 1992 contro la Slovenia."}
{"id": "3597650", "revid": "767487", "url": "https://it.wikipedia.org/wiki?curid=3597650", "title": "Xavier Roura Cuadros", "text": "Carriera.\nGiocatore.\nHa giocato nell'Espanyol. Nella stagione 2001-2002 ha giocato ad Andorra nel Santa Coloma, con cui ha disputato 2 partite in Coppa UEFA.\nAllenatore.\nDurante la sua gestione nel Santa Coloma, ha vinto una Primera Divisi\u00f3, prima di essere sostituito da Luis Blanco.\nHa anche allenato il Lusitans, sempre nella massima serie andorrana; nei suoi quindici anni di permanenza nel Paese pirenaico, ha vinto in totale 14 trofei (4 campionati, 6 coppe nazionali e 4 supercoppe); nel corso dei suoi anni ad Andorra ha ottenuto vari risultati storici per le squadre andorrane nelle coppe europee, tra i quali figurano i tre gol segnati nel primo turno preliminare di Champions League dal Santa Coloma sul campo del Birkirkara il 4 luglio 2010 (prima volta nella storia in cui una squadra andorrana segna tre reti in trasferta in una competizione europea) e la vittoria casalinga per 1-0 contro il Maccabi Tel Aviv nei turni preliminari di Coppa UEFA 2008-2009 (prima vittoria di una squadra andorrana in una competizione europea) Nel corso della sua permanenza ad Andorra ha inoltre anche allenato la Nazionale Under-17 locale.\nDal 4 febbraio 2016 allena lo Sportivo San Lorenzo, squadra della seconda divisione paraguayana. Dal 4 giugno 2016 allena lo Fulgencio Yegros della citt\u00e0 \u00d1emby, squadra della seconda divisione paraguayana e poi \u00e8 stato nominato a guidare il Club River Plate, squadra della prima divisione paraguayana. \u00c8 stato rimosso dal suo incarico a causa delle differenze con i direttori del Club River Plate."}
{"id": "3597652", "revid": "46931", "url": "https://it.wikipedia.org/wiki?curid=3597652", "title": "Kohorosciwetari", "text": ""}
{"id": "3597653", "revid": "599013", "url": "https://it.wikipedia.org/wiki?curid=3597653", "title": "Yasin Karaca", "text": "Carriera.\nCresciuto nelle giovanili dell'Anderlecht, ha giocato in squadre di massima serie olandese e turche, fino ad approdare nel Dudelange, con cui ha vinto il campionato lussemburghese.\nNella stagione 2002-2003 ha trascorso un periodo di prova con il Galatasaray."}
{"id": "3597664", "revid": "599013", "url": "https://it.wikipedia.org/wiki?curid=3597664", "title": "Stefania Boffa", "text": "In carriera ha raggiunto la 307\u00aa posizione del ranking mondiale nel singolare (15 giugno 2009) e la 194\u00aa nel doppio (4 maggio 2009). Nel 2006 ha fatto parte della squadra svizzera di Fed Cup giocando due incontri di doppio. Si \u00e8 ritirata nel 2010."}
{"id": "3597666", "revid": "122930728", "url": "https://it.wikipedia.org/wiki?curid=3597666", "title": "Renato Berta", "text": "Biografia.\nDopo aver frequentato il Centro Sperimentale di Cinematografia di Roma, esordisce come direttore della fotografia alla fine degli anni sessanta, avendo subito l'occasione di partecipare ad una delle opere pi\u00f9 importanti della Nouvelle Vague svizzera, \"Charles mort ou vif\" (1969), film vincitore del Pardo d'Oro al Festival di Locarno, diretto da Alain Tanner, per il quale nel corso degli anni settanta cura la fotografia di altri cinque lungometraggi, tra cui \"Jonas che avr\u00e0 vent'anni nel 2000\" (1976) dal \u00abricchissimo impasto cromatico\u00bb. Negli stessi anni collabora con gli altri maggiori esponenti della cinematografia elvetica, tra cui Claude Goretta e in particolare Daniel Schmid, del quale segue fedelmente la carriera a partire dall'esordio \"Questa notte o mai\" del 1972. Un'altra collaborazione duratura, avviata all'inizio degli anni settanta e proseguita nei decenni successivi, \u00e8 quella con la coppia di cineasti francesi Dani\u00e8le Huillet e Jean-Marie Straub. Partecipa inoltre ad esperienze collettive come il Filmkollekt di Zurigo e il Film Video Collectif di Losanna. Insieme a William Lubtchansky cura le immagini di \"Si salvi chi pu\u00f2 (la vita)\" (1980) di Jean-Luc Godard.\nA partire dagli anni ottanta, Berta viene richiesto regolarmente da produttori e registi francesi, fino a trasferirsi a Parigi ed entrare stabilmente nell'industria cinematografica francese, tornando solo occasionalmente a lavorare in patria, soprattutto con il sopracitato Schmid. Lavora con autori quali Patrice Ch\u00e9reau (\"L'homme bless\u00e9\", 1983), \u00c9ric Rohmer (\"Le notti della luna piena\", 1984), Jacques Rivette (\"Hurlevent\", 1985) e Andr\u00e9 T\u00e9chin\u00e9 (\"Rendez-vous\", 1985). Per il primo dei due film realizzati con Louis Malle, \"Arrivederci ragazzi\" (1987), conquista il Premio C\u00e9sar per la migliore fotografia. Il dittico di origine teatrale \"Smoking/No Smoking\" (1993), un lavoro magistrale che gli vale una nuova candidatura al C\u00e9sar, segna la prima collaborazione con Alain Resnais, cui seguono \"Parole, parole, parole...\" (1997) e \"Mai sulla bocca\" (2003).\nOrmai definitivamente affermato come uno dei grandi nomi della fotografia europea, nel corso degli anni novanta costituisce due importanti sodalizi professionali al di fuori del cinema francese, con il portoghese Manoel de Oliveira e con l'israeliano Amos Gitai. Alla fine degli anni duemila lascia un segno anche nel cinema italiano, firmando le immagini del risorgimentale \"Noi credevamo\", che gli valgono il David di Donatello per il miglior direttore della fotografia.\nNel 2009 gli \u00e8 stato assegnato il Premio Cinema Ticino alla 62\u00aa edizione del Festival di Locarno."}
{"id": "3597667", "revid": "1079891", "url": "https://it.wikipedia.org/wiki?curid=3597667", "title": "American Beauty (rosa)", "text": "American Beauty \u00e8 una cultivar di rosa appartenente al gruppo degli \"Ibridi di Tea\".\nFu costituito nel 1875 in Francia con il nome originario di Madame Ferdinand Jamin.\nIntrodotto in America nel 1886, tra gli anni venti e trenta fu uno dei fiori pi\u00f9 popolari in tutto il continente.\nLa pianta forma cespugli fino a 2 metri di altezza.\nCome tutti gli ibridi di Tea \u00e8 una rosa rifiorente, con periodo di fioritura, nell'arco dell'anno, piuttosto lungo.\nProduce fiori a coppa di 50 petali, di colore rosa intenso.\nL'ibrido \u00e8 stato talvolta citato nel cinema e nella musica: si ricordano le citazioni nel ragtime di Joseph Lamb denominato \"American Beauty Rag\", nell'omonimo film del 1999 e sulla copertina dell'album dei Grateful Dead omonimo. Fu la rosa che Alfred Hitchcock mand\u00f2 in enormi e numerosi bouquet a Vera Miles per convincerla a recitare nei suoi film.\n\u00c8 inoltre il fiore ufficiale di Washington District of Columbia."}
{"id": "3597668", "revid": "486946", "url": "https://it.wikipedia.org/wiki?curid=3597668", "title": "Cabrio Coup\u00e9", "text": ""}
{"id": "3597671", "revid": "1576978", "url": "https://it.wikipedia.org/wiki?curid=3597671", "title": "Le scarpe al sole (film)", "text": "Le scarpe al sole \u00e8 un film del 1935 diretto da Marco Elter. Il soggetto del film \u00e8 tratto dal romanzo omonimo di Paolo Monelli.\nTrama.\nUn veterano della Guerra d'Africa, e due giovani, di cui uno appena sposato, vengono chiamati alle armi per difendere i confini della patria. I tre saranno protagonisti di drammatici avvenimenti tra assalti, ritirate, vita di trincea. Il vecchio reduce della guerra africana, alla fine perir\u00e0 da eroe, gli altri due torneranno, dopo la vittoriosa battaglia, alle loro case per raccontare i drammatici avvenimenti vissuti.\nProduzione.\nProdotto da Roberto Dandi per l'I.C.I. e l'Artisti Associati, gli interni furono girati negli stabilimenti Cines a Roma.\nIl film rientra nel cosiddetto filone propagandistico.\nDistribuzione.\nIl film venne distribuito nel circuito cinematografico italiano nell'ottobre del 1935.\nCritica.\nDino Falconi, nelle pagine de \"Il Popolo d'Italia\", del 3 novembre 1935 scrisse \u00ab La guerra di \"Scarpe al sole\" \u00e8 la guerra viva, priva di fronzoli, vestita di cenci, miracolosi che sono pi\u00f9 smaglianti di ogni abito di gala. Vi \u00e8 la sua tristezza e la sua allegria, vi \u00e8 il tranquillo buonsenso dei veterani, vi \u00e8 l'entusiastica baldanza dei giovani. Elter, il regista, che viene dal documentario, mostra di sapere assai bene compilare un film drammatico, soprattutto se riuscir\u00e0 ad occuparsi un pochino meno del personaggio e un po' pi\u00f9 dell'azione. Comunque, gli si pu\u00f2 perdonare volentieri qualche piccola lungaggine della seconda met\u00e0 della prima parte, perch\u00e9 tutto il secondo tempo \u00e8 veramente ottimo \u00bb\nAccoglienza.\nCome per tutta la produzione cinematografica italiana degli anni trenta anche per \"Le scarpe al sole\" non sono disponibili i dati sugli introiti economici della pellicola, n\u00e9 le fonti forniscono elementi indiretti a tale proposito."}
{"id": "3597672", "revid": "486946", "url": "https://it.wikipedia.org/wiki?curid=3597672", "title": "Dirce Bellini", "text": ""}
{"id": "3597675", "revid": "110157", "url": "https://it.wikipedia.org/wiki?curid=3597675", "title": "Sana Nuestra Tierra", "text": "Sana Nuestra Tierra \u00e8 il ventunesimo album del cantante statunitense Marcos Witt. Venne registrato in occasione di un'esibizione pubblica a Houston. Con questo album ha vinto il Latin Grammy Award 2003 come Miglior Album Cristiano.\nTracce.\nIn seguito le tracce \"Mi Primer Amor\" e \"Danzar\u00e9, Cantar\u00e9\" furono inserite anche nell'album Lo Mejor de Marcos III."}
{"id": "3597676", "revid": "110157", "url": "https://it.wikipedia.org/wiki?curid=3597676", "title": "Il commissario Montalbano. Le prime indagini", "text": "Il Commissario Montalbano. Le prime indagini \u00e8 una raccolta dei primi tre romanzi di Andrea Camilleri che hanno come protagonista il commissario Salvo Montalbano pubblicata da Sellerio editore nel 2008.\nA pi\u00f9 di dieci anni di distanza dalla sua prima apparizione nel 1994, il commissario Montalbano e i suoi amici e collaboratori, grazie anche alla trasposizione televisiva delle sue indagini, sono divenuti i pi\u00f9 conosciuti e apprezzati dai lettori e spettatori italiani.\nQuesti primi tre romanzi sono stati tradotti in pi\u00f9 di trenta lingue.\nContenuti.\nI romanzi: "}
{"id": "3597678", "revid": "6923", "url": "https://it.wikipedia.org/wiki?curid=3597678", "title": "Federazione europea di tiro", "text": "La Federazione europea di tiro (\"European Shooting Confederation\", ESC) \u00e8 la federazione continentale che governa il tiro (tiro a segno e tiro a volo) in Europa.\nStoria.\nFondata nel 1952 ad Helsinki ."}
{"id": "3597681", "revid": "7", "url": "https://it.wikipedia.org/wiki?curid=3597681", "title": "Bersaglio mortale", "text": ""}
{"id": "3597683", "revid": "107831", "url": "https://it.wikipedia.org/wiki?curid=3597683", "title": "Campionati europei di tiro", "text": "I Campionati europei di tiro (\"ISSF European Shooting Championships\") sono una competizione sportiva annuale organizzata dalla Federazione europea di tiro. Nel 2011 sono giunti alla 33\u00aa edizione.\nStruttura.\nIl campionato europeo nella forma biennale, comprende le discipline sia del tiro a volo che del tiro a segno ad eccezione per la distanza dei 10\u00a0m, per quale viene disputato un campionato europeo a parte (\"European Championship 10M\"), a Brescia nel 2011 si \u00e8 disputata la 62\u00aa edizione. Mentre per il tiro a volo nell'anno in cui non viene disputata la versione congiunta, si disputa un campionato a parte.\nSpecial Championships.\nEvery year 2-4 special championships held for European countries in separate shooting disciplines."}
{"id": "3597686", "revid": "110157", "url": "https://it.wikipedia.org/wiki?curid=3597686", "title": "Ancora tre indagini per il commissario Montalbano", "text": "Ancora tre indagini per il Commissario Montalbano \u00e8 il secondo volume, pubblicato nel 2009 per i tipi di Sellerio editore, di una raccolta che comprende tre romanzi di Andrea Camilleri: \"La voce del violino\" (1997), \"La gita a Tindari\" (2000) e \"L'odore della notte\" (2001) che seguono cronologicamente ai tre precedenti contenuti nel libro \"Il commissario Montalbano. Le prime indagini\" pubblicato nel 2008 dallo stesso editore.\nIn questo secondo volume \u00e8 riportata una nota di Andrea Camilleri intitolata \"Montalbano, strategia seriale\" dove lo scrittore racconta che, nei suoi progetti, dopo i primi due romanzi con lo stesso protagonista Montalbano, questi sarebbe dovuto sparire. Infatti Camilleri si rese conto che si stava cacciando nel cunicolo della serialit\u00e0 del personaggio. L'autore infatti temeva, come era accaduto in parte anche con Maigret, il protagonista di 75 romanzi di Georges Simenon, di cadere nella ripetitivit\u00e0 di situazioni e trame che i lettori alla lunga avrebbero giudicato noiose.\nPer questo Camilleri decise sin dal quarto romanzo \"La voce del violino\" di cambiare radicalmente il panorama umano in cui si svolgono le indagini di Montalbano. Se il commissario aveva buoni rapporti, addirittura d'amicizia, con il suo superiore, il questore Burlando, ora questi veniva sostituito dal giovane funzionario Bonetti-Alderighi che vorrebbe rinnovare il commissariato di Vigata rottamando Montalbano, della vecchia scuola di polizia investigativa. Cos\u00ec altrettante sostituzioni con personaggi dai caratteri molto diversi dai precedenti, Camilleri introdusse per il pm Lo Bianco cambiato con lo sfasato e sessualmente fissato Nicol\u00f2 Tommaseo, per il dirigente della Scientifica Jacomuzzi sostituito con l'antipatico Vanni Arqu\u00e0\nUn altro cambiamento importante nella caratterizzazione di Montalbano fu l'introduzione nel personaggio della paura della vecchiaia avanzante che spaventa il commissario, che pure ha solo cinquant'anni e che tuttavia teme di non essere pi\u00f9 adeguato ai tempi moderni, contraddistinti dai rapidi e radicali cambiamenti. Ma soprattutto Montalbano nei successivi romanzi, si render\u00e0 conto che la sua conoscenza del territorio, dove agiva la criminalit\u00e0, ora stia diventando sempre meno importante a seguito della globalizzazione dell'illegalit\u00e0 e di questo prender\u00e0 atto assieme al suo rispettato nemico, il vecchio capo della famiglia Sinagra, anche lui fuori posto rispetto alla nuova mafia internazionale."}
{"id": "3597690", "revid": "767487", "url": "https://it.wikipedia.org/wiki?curid=3597690", "title": "Trazos de cielo sur", "text": "Trazos de cielo sur \u00e8 il secondo lavoro solista pubblicato da Horacio Salinas, uno dei fondatori del gruppo cileno Inti-Illimani e per molti anni loro direttore artistico.\nPubblicato dall'etichetta cilena Alerce nel 1991, contiene brani scritti per le colonne sonore della serie televisiva cilena \"Al sur del mondo\" (le prime 14 tracce) e del film \"Los agentes de la KGB tambi\u00e9n se enamoran\" (le ultime 3 tracce) del regista cileno Sebasti\u00e1n Alarc\u00f3n.\nDue di questi brani (\"La cueca\" e \"Araucarias\") in seguito entreranno a far parte del repertorio degli Inti-Illimani e sono stati successivamente registrati dall'intero gruppo nell'album del 1993 Andadas (nell'occasione \"La cueca\" \u00e8 stata rinominata \"Cueca de la ausencia\").\nI brani, tutti strumentali, sono tutti scritti da Horacio Salinas."}
{"id": "3597691", "revid": "1573940", "url": "https://it.wikipedia.org/wiki?curid=3597691", "title": "Cyrba", "text": "Cyrba \u00e8 un genere di ragni appartenente alla famiglia Salticidae.\nDistribuzione.\nLe 11 specie oggi note di questo genere sono state rinvenute in alcune localit\u00e0 dell'Africa, (compresi Madagascar e isole Comore), dell'Asia centrale, dell'Indonesia, dell'Italia e dell'Australia.\nIn Italia \u00e8 stata reperita una sola specie di questo genere, la \"C. algerina\"\nTassonomia.\nConsiderato un sinonimo anteriore di \"Vindima\" , a seguito di un lavoro di Wanless del 1984.\nA giugno 2011, si compone di 11 specie:"}
{"id": "3597693", "revid": "200568", "url": "https://it.wikipedia.org/wiki?curid=3597693", "title": "Urbana (Ohio)", "text": "Urbana \u00e8 la citt\u00e0 degli Stati Uniti d'America, capoluogo di contea della contea di Champaign nello Stato dell'Ohio.\n\u00c8 situata a circa 75 chilometri dalla capitale di stato Columbus.\nFondata nel 1805, nel 1812 fu per qualche tempo quartier generale dell'esercito nord-occidentale.\nIl nome Urbana \u00e8 ispirato a quello di un'altra citt\u00e0 statunitense, Urbanna, in Virginia.\nAl censimento dell'anno 2000 dell'United States Census Bureau contava 11.613 abitanti passati a 11.793 nel 2010.\n\u00c8 sede della Urbana University."}
{"id": "3597694", "revid": "1543377", "url": "https://it.wikipedia.org/wiki?curid=3597694", "title": "Champions (gioco di ruolo)", "text": "Champions \u00e8 un gioco di ruolo pubblicato dalla Hero Games di ambientazione supereroistica. Venne creato da George McDonald, Steve Peterson, Bruce Harlick e Ray Greer.\nL'ultima edizione del gioco, pubblicata a inizio 2010, usa la sesta edizione dell'Hero System, come revisionata da Steve Long, ed \u00e8 stata scritta da Aaron Allston.\nIl sistema di gioco.\n\"Champions\", venne pubblicato per la prima volta nel 1981, ed \u00e8 uno dei primi giochi di ruolo in cui la generazione del personaggio \u00e8 basata su un sistema di acquisto a punti, piuttosto che su tiri casuali del dado. Il giocatore decide il tipo di personaggio giocare e lo progetta usando un numero fissato di \"punti personaggio\", abbreviati generalmente come \"CP\" (\"character point\"). Il numero di punti personaggio disponibili fissa in generale la potenza massima del personaggio. I punti possono essere usati in diverse maniere: per aumentare le caratteristiche personali, come forza o intelligenza, per acquistare abilit\u00e0 come arti marziali o programmazione di computer, o per acquistare superpoteri, come volo supersonico o telepatia. Questo sistema a punti venne lodato dai recensori per il bilanciamento che dava ai personaggi rispetto alla generazione usando tiri casuali di dado.\nI giocatori sono obbligati non solo a progettare i poteri di un eroe, ma anche le sue abilit\u00e0, svantaggi e altri tratti. Perci\u00f2 i personaggi di \"Champions\" sono costruiti con amici, nemici e debolezze, insieme a poteri e abilit\u00e0 con un numero di punti personaggio variabile. Questo approccio al progetto intendeva rendere tutte le sfaccettature dei personaggi di \"Champions\" bilanciati uno rispetto all'altro indifferentemente delle specifiche abilit\u00e0 e caratteristiche possedute dai personaggi. Al termine di un'avventura i personaggi ricevono ulteriori punti avventura con cui comprare altre abilit\u00e0 o eliminare svantaggi.\nI giocatori possono progettare superpoteri personalizzati, piuttosto che offrire un men\u00f9 di poteri specifici (come per esempio \"vista laser\") i poteri in \"Champions\" sono definiti dal loro effetto, un raggio di energia \u00e8 lo stesso potere sia che rappresenti un raggio laser, un dardo di ghiaccio o un incantesimo mistico. Se un giocatore desidera che il suo personaggio possieda una vista laser comprer\u00e0 il superpotere \"energy blast\" (\"raggio di energia\") e lo definir\u00e0 come un raggio laser che parte dagli occhi del personaggio. Il regolamento di \"Champions\" include regole che controllano molti tipi differenti di poteri generici che possono essere modificati per adattarsi alle idee del giocatore.\nLe regole permettono di simulare le situazioni nei fumetti di supereroi, come per esempio far svenire un personaggio, piuttosto che ucciderlo o farlo arretrare contro un muro con la forza dei propri colpi. Ci sono regole speciali per sollevare e lanciare oggetti pesanti, come portaerei.\nStoria editoriale.\nLa prima bozza del sistema di combattimento e delle caratteristiche di \"Champions\" venne scritta da George McDonald, durante \"una noiosa lezione al college\", e successivamente vi integr\u00f2 un metodo di costruzione del personaggio a punti, ispirato a quello che aveva ideato George Shaw modificando \"Superhero 2044\" (il primo gioco di ruolo sui supereroi). Steve Peterson batt\u00e9 a macchina le regole sviluppate da George McDonald. Dopo due anni e mezzo di playtesting, venne pubblicata la prima edizione di \"Champions\", un manuale di 65 pagine. Le regole furono riviste e aggiornate nel 1982, pubblicandole sia in formato di unico volume (96 pagine), sia in formato in scatola (2 manuali di 80 e 16 pagine ciascuno, mappa di combattimento, dadi).\nLa terza edizione rivista venne pubblicata nel 1984, anche in questo caso in singolo volume (144 pagine), e set in scatola (due manuali di 96 e 40 pagine, mappa di combattimento, dadi).\nIl sistema di \"Champions\" venne adattato anche ad altri generi, con un gioco di ruolo di spionaggio, \"Espionage\" (1983) , uno dedicato al genere pulp degli anni venti e trenta, \"Justice Incorporated\" (1984), ed altri ancora (\"Danger International\", \"Fantasy Hero\", \"Robot Warriors\" e \"Star Hero\"). Ognuno di questi conteneva regolamento di gioco completo, con modifiche ed adattamenti per il nuovo genere e pertanto il sistema di gioco cominciava a diventare sempre pi\u00f9 sparso in vari manuali. Nel 1987 venne deciso di riunificare le varie versioni del regolamento in un tutto unico il regolamento in un tutto unico e dopo due anni di lavoro venne pubblicato la quarta edizione, a cura di George McDonald, Steve Peterson e Rob Bell e pubblicata dalla Iron Crown Enterprise con cui nel frattempo la Heroes Games aveva stretto una partnership per affidargli la stampa e distribuzione dei manuali.\nLa quinta edizione, \"Champions Superpowered Roleplaying\", a cura di Aaron Allston e Steven S. Long, fu pubblicata nel 2002, come supplemento di \"Hero System\", 5\u00aa edizione dalla DOJ inc, per conto della Hero Games.\nAltri media.\nFumetto.\nA partire dal giugno 1986 venne pubblicata dalla Eclipse Comics una miniserie a fumetti basata sui personaggi della prima campagna di \"Champions\", che venne seguita da una serie regolare pubblicata dalla Hero Comics (successivamente Hero Graphics e pi\u00f9 tardi ancora Heroic Publishing). Come per la miniserie su \"Villains and Vigilantes\" i primi numeri contenevano le schede personaggio dei protagonisti, per permettere ai lettori di incorporarli nelle proprie campagne. Al 2007 l'Heroic Publishing pubblica ancora la serie, sebbene si sia ormai separata dai produttori del gioco.\nMMORPG.\nUn MMORPG basato sulla licenza di \"Champions\" venne annunciato dai Cryptic Studios, che avevano gi\u00e0 prodotto il popolare \"City of Heroes\". Il gioco venne pubblicato nel settembre 2009 ed \u00e8 ambientato nell'universo gi\u00e0 descritto in \"Champions\" e nei suoi supplementi.\nPremi.\n\"Champions\" ha ricevuto i seguenti premi:"}
{"id": "3597698", "revid": "599013", "url": "https://it.wikipedia.org/wiki?curid=3597698", "title": "Giochi d'estate", "text": ""}
{"id": "3597701", "revid": "124467012", "url": "https://it.wikipedia.org/wiki?curid=3597701", "title": "Calcio Catania 2011-2012", "text": "Questa voce raccoglie le informazioni riguardanti il Calcio Catania nelle competizioni ufficiali della stagione 2011-2012.\nStagione.\nLa stagione 2011-2012 \u00e8 la quindicesima in Serie A per il Catania.\nLa stagione inizia con Vincenzo Montella come allenatore, a capo di uno staff tecnico composto dal secondo Daniele Russo, dal preparatore atletico Giacomo Tafuro e dal preparatore dei portieri Marco Onorati.\nIl girone d'andata vede il Catania pareggiare con la Juventus e vincere contro l'Inter per 2-1 ed \u00e8 concluso in una posizione di centro classifica con 23 punti a +8 sulla zona retrocessione. Nel girone di ritorno, il Catania ottiene dei risultati al di sopra delle aspettative bench\u00e9 alla 28\u00aa giornata, i siciliani sono all'ottavo posto a quota 41 punti vicino all'Europa League. Ma nelle ultime 10 partite e malgrado un buon pareggio contro il Milan, campione d'Italia in carica, il Catania vince solo una volta(contro l'Atalanta) e chiudono al dodicesimo posto a 48 punti che \u00e8 il nuovo record dei punti fatti battendo il record dell'anno precedente (46 punti).\nMaglie e sponsor.\nMaglie e sponsor sono gli stessi della stagione precedente.\nLo sponsor tecnico per la nuova stagione \u00e8 Givova, mentre il main sponsor \u00e8 SP Energia Siciliana. Il logo della squadra \u00e8 a sinistra e la scritta \u00ab\u00bb a destra.\nLa divisa casalinga presenta una maglia con strisce rossazzurre, inserti bianchi e retro completamente azzurro. Il colletto \u00e8 anch'esso bianco con finiture rossazzurre. Sul fianco sinistro \u00e8 disegnato lo stemma societario. Lo sponsor tecnico \u00e8 presente con la scritta \u00ab\u00bb in bianco a destra e i loghi dorati sulle maniche. Sul retro della maglia c'\u00e8 la scritta dorata \u00ab\u00bb. I calzoncini sono azzurri con strisce rosse ai lati e i calzettoni sono blu con inserti rossi e con il logo societario all'altezza della tibia. Il nome e il numero sulla maglia sono di colore bianco.\nLa divisa da trasferta presenta una maglia bianca con inserti rossi e azzurri. Il colletto \u00e8 pi\u00f9 piccolo e bianco come la prima maglia. Nome e logo dello sponsor tecnico qui sono in oro. Sul retro della maglia c'\u00e8 la scritta \u00ab\u00bb color oro. I calzoncini sono bianchi con una striscia rossa a sinistra e una azzurra a destra. I calzettoni sono bianchi con rifiniture rossazzurre e con il logo societario all'altezza della tibia. Il nome e il numero su maglia e calzoncini sono di colore azzurro.\nLa terza divisa presenta una maglia completamente rossa con due strisce diagonali da sinistra a destra di colore bianco e azzurro e un triangolo bianco che dal colletto arriva fino alla spalla destra. Il logo societario si trova sulla sinistra mentre la scritta dello sponsor \u00e8 bianca a destra. Sul retro si trova in oro la scritta \u00ab\u00bb. I calzoncini sono rossi con strisce azzurre ai lati. I calzettoni sono rossi con inserti azzurri e il logo societario all'altezza della tibia. Il nome e il numero su maglia e calzoncini sono di colore blu.\nOrganigramma societario.\nArea direttiva\nArea organizzativa\nArea comunicazione\nArea marketing\nArea tecnica\nArea sanitaria\nRosa.\n \"(capitano)\"\nGiovanili.\nOrganigramma societario.\nArea direttiva\nArea organizzativa\nArea tecnica\nArea sanitaria"}
{"id": "3597703", "revid": "287204", "url": "https://it.wikipedia.org/wiki?curid=3597703", "title": "Nikola Raden", "text": ""}
{"id": "3597704", "revid": "726373", "url": "https://it.wikipedia.org/wiki?curid=3597704", "title": "Gemini Wing", "text": "Gemini Wing \u00e8 un videogioco arcade del genere sparatutto a scorrimento verticale, pubblicato dalla Tecmo nel 1987 e, nel 1989, convertito da Imagitec e pubblicato da Virgin Mastertronic anche per i computer Amiga, Amstrad CPC, Atari ST, Commodore 64, MSX e ZX Spectrum. Nel 1990 usc\u00ec anche per Sharp X68000.\nModalit\u00e0 di gioco.\nGemini Blue, per il giocatore 1, e Gemini Red, per il giocatore 2, sono gli aeroplani futuristici protagonisti del gioco, il cui obiettivo \u00e8 quello di sparare a tutti i nemici che si incontrano oppure evitarli. I nemici sono invasori alieni, che nella maggior parte dei casi hanno l'aspetto di insetti giganti, mentre altri somigliano a pesci.\nAlcuni, una volta distrutti, rilasciano delle armi speciali sotto forma di sfere o altri bonus come vite extra e velocit\u00e0. Le sfere raccolte vengono accumulate formando una coda fluttuante sulla scia dell'aeroplano del giocatore. Le armi speciali sono a utilizzo singolo e vengono consumate quando lo desidera il giocatore, ma \u00e8 necessario seguire l'ordine in cui si trovano nella coda.\nNella modalit\u00e0 a due giocatori \u00e8 anche possibile sottrarre le sfere dell'altro giocatore passando sulla sua scia.\nIl gioco \u00e8 diviso in sette livelli, con fondali di terra e di mare, ciascuno dei quali, a eccezione del terzo, finisce con un boss da abbattere.\nNelle versioni per i computer a 8 bit (C64, CPC, MSX, ZX) non \u00e8 disponibile la modalit\u00e0 a due giocatori."}
{"id": "3597706", "revid": "351434", "url": "https://it.wikipedia.org/wiki?curid=3597706", "title": "Rosa American Beauty", "text": ""}
{"id": "3597710", "revid": "729019", "url": "https://it.wikipedia.org/wiki?curid=3597710", "title": "Stazione di Carrara San Martino", "text": "La stazione di Carrara San Martino era una stazione ferroviaria posta sulla ferrovia Marmifera e sulla ferrovia Avenza-Carrara, di cui era capolinea, situata nei pressi del centro di Carrara. Impianto cruciale per il servizio merci marmifero proveniente dalla Marmifera Privata, serv\u00ec il centro di Carrara per poco pi\u00f9 di cento anni, dal 1866 al 1969, quando a causa della politica dei \"rami secchi\" e della cessazione del traffico dalle cave venne soppressa insieme al resto della linea da Avenza.\nStoria.\nLa stazione, in origine denominata \"Carrara Citt\u00e0\", nacque alla fine dell'Ottocento dalla volont\u00e0 degli imprenditori di Carrara di dotare la propria citt\u00e0 di un collegamento con la linea ferroviaria, trovandosi la stazione di Carrara-Avenza a circa 5 chilometri a valle della citt\u00e0. La stazione venne realizzata in seguito alle lunghe trattative condotte dal generale carrarese Domenico Cucchiari, combattente risorgimentale pi\u00f9 volte decorato al valor militare e parlamentare eletto alla Camera dei deputati nel collegio di Carrara. Il generale Cucchiari si era distinto nella battaglia di San Martino e l'apertura della stazione fu dovuta principalmente al suo impegno, infatti nel 1939 acquis\u00ec la nuova denominazione di \"Carrara San Martino\" in onore del generale. Da qui deriva l'ancora in uso toponimo della zona, dove oggi sorge il tribunale di Carrara.\nL'impianto venne inaugurato il 10 settembre 1866 contestualmente all'apertura della ferrovia Avenza-Carrara, lunga , a cura delle Strade Ferrate dell'Alta Italia.\nLa stazione \u00e8 menzionata ufficialmente anche in alcuni documenti d'epoca semplicemente con il nome di \"Carrara\".\nAl 1879 la stazione mancava ancora di strutture fondamentali per il traffico merci, come il magazzino merci dello scalo, installato in seguito.\nNel 1904 era in progetto di ampliare il servizio merci della stazione.\nNel 1906 risultavano in progetto ampliamenti delle stazioni di Carrara e di Avenza motivati dal fatto che tali impianti erano ormai spesso ingombri di carri merci, con conseguenti rallentamenti sulla breve linea.\nLa stazione sub\u00ec due bombardamenti, il primo nel 30 dicembre 1944 in seguito al quale nella stazione saltarono i grandi contenitori di gas e morirono 32 persone. Il secondo avvenne 16 gennaio 1945 e colp\u00ec anche i ponti di Anderlino, interrompendo la linea; anche in questo caso si registrarono vittime.\nLa stazione venne chiusa il 29 febbraio 1969, come il resto della linea, e ufficialmente soppressa con decreto del Presidente della Repubblica n. 1459 del 28 dicembre 1970.\nNel 2014 l'area della stazione \u00e8 in corso di trasformazione in seno al \"piano integrato urbanistico di sviluppo sostenibile\" cos\u00ec come per la stazione del Tarnone a fini turistici.\nStrutture e impianti.\nLa stazione, essendo di rilevante importanza all'epoca per il traffico marmoreo, venne dotata oltre a una banchina merci e di un magazzino di stazione, di appositi grandi magazzini per le merci posti di fronte al fabbricato viaggiatori, trovandosi sulla linea della ferrovia Marmifera. Pi\u00f9 in fondo vi era la rimessa locomotive della stazione, demolita in seguito. L'impianto possedeva anche dei segnali di limite carico merci di cui uno posto proprio vicino alla rimessa.\nNegli anni 2000 della stazione rimane ben poco, lo scalo merci di stazione non esiste pi\u00f9 e il magazzino \u00e8 stato demolito, la rimessa locomotive \u00e8 stata demolita e tutta l'area circostante \u00e8 stata trasformata in parcheggio pubblico. Su quello che era il lato binari oggi vi \u00e8 una strada, chiamata \"viale della Stazione\".\nIn tutto 9, i binari erano dedicati al servizio passeggeri e al servizio merci:\nMovimento.\nNegli anni Carrara San Martino fu interessata sia dal movimento passeggeri generato come diramazione della ferrovia Tirrenica sia, soprattutto, dal traffico merci della ferrovia Marmifera proveniente dalle cave e dalla diramazione per Fiorino proveniente dalla stazione di Avenza."}
{"id": "3597711", "revid": "767487", "url": "https://it.wikipedia.org/wiki?curid=3597711", "title": "Qualcuno da odiare", "text": "Qualcuno da odiare (\"King Rat\") \u00e8 un film del 1965 scritto e diretto da Bryan Forbes, tratto da un romanzo di James Clavell.\nHa ricevuto due candidature ai Premi Oscar, per la miglior fotografia e la miglior scenografia."}
{"id": "3597714", "revid": "1543377", "url": "https://it.wikipedia.org/wiki?curid=3597714", "title": "Paracyrba", "text": "Paracyrba \u00e8 un genere di ragni appartenente alla famiglia Salticidae.\nEtimologia.\nIl nome deriva dal prefisso greco , \"par\u00e0\", che significa \"presso, vicino, accanto\", ad indicare la somiglianza dei caratteri con il genere Cyrba.\nCaratteristiche.\nLe femmine sono lunghe fino a 9 millimetri, i maschi, pi\u00f9 piccoli, non superano i 7\u20138\u00a0mm. Il cefalotorace, di forma appiattita, ha colore scuro con una striscia centrale biancastra pi\u00f9 marcata nelle femmine che nei maschi.\nL'opistosoma si nota invece per avere 4-5 piccole fasce giallastre trasversali e la zona delle filiere di colore molto chiaro. I genitali sono molto simili a quelli del genere Cyrba.\nLe zampe lunghe e sottili di questi ragni sono pi\u00f9 adatte a movimenti lenti e furtivi che a salti come \u00e8 tipico della famiglia Salticidae. Tale adattamento \u00e8 bastato per costituirne un genere a parte.\nHabitat.\nIl loro microhabitat preferito \u00e8 all'interno vuoto dei fusti delle pianticelle in decomposizione (soprattutto bamb\u00f9), dove preda piccoli animaletti, prevalentemente larve di zanzare.\nSi presentano con un solo esemplare per ogni fusto di pianticella.\nDistribuzione.\nL'unica specie oggi nota di questo genere \u00e8 stata rinvenuta in Malaysia.\nTassonomia.\nA giugno 2011, si compone di una specie:"}
{"id": "3597716", "revid": "1442080", "url": "https://it.wikipedia.org/wiki?curid=3597716", "title": "Farmers Classic 2011 - Singolare", "text": "Il singolare del Farmers Classic 2011 \u00e8 stato un torneo di tennis facente parte dell'ATP World Tour 2011.\nSam Querrey era il detentore del titolo, ma quest'anno non ha partecipato.\nErnests Gulbis ha sconfitto in finale Mardy Fish per 5-7, 6-4, 6-4.\nTeste di serie.\nLe prime 4 teste di serie hanno ricevuto un bye per il 2\u00ba turno"}
{"id": "3597718", "revid": "1442080", "url": "https://it.wikipedia.org/wiki?curid=3597718", "title": "Farmers Classic 2011 - Doppio", "text": "Il doppio del Farmers Classic 2011 \u00e8 stato un torneo di tennis facente parte dell'ATP World Tour 2011.\nBob e Mike Bryan erano i detentori del titolo, ma quest'anno non hanno partecipato.\nMark Knowles e Xavier Malisse hanno sconfitto in finale Somdev Devvarman e Treat Conrad Huey per 7-63, 7-610."}
{"id": "3597721", "revid": "1442080", "url": "https://it.wikipedia.org/wiki?curid=3597721", "title": "Cr\u00e9dit Agricole Suisse Open Gstaad 2011 - Qualificazioni singolare", "text": "Le qualificazioni del singolare del Cr\u00e9dit Agricole Suisse Open Gstaad 2011 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "3597724", "revid": "1305772", "url": "https://it.wikipedia.org/wiki?curid=3597724", "title": "Vettor Pisani (incrociatore)", "text": "Il Vettor Pisani \u00e8 stato un incrociatore corazzato della Regia Marina.\nStoria.\nI primi anni e la guerra dei Boxers.\nCostruito tra il 1892 ed il 1899 nei cantieri di Castellammare di Stabia su progetto del generale ispettore del Genio Navale Edoardo Masdea, l'incrociatore ed il gemello \"Carlo Alberto\" erano uno sviluppo del precedente \"Marco Polo\". Molto manovriera e dotata di uno scafo con buone caratteristiche marine, la nave aveva il suo punto debole nell'armamento, privo di calibro principale (superiore a 152\u00a0mm) e di disposizione non molto idonea. La principale differenza (ma solo inizialmente) tra \"Carlo Alberto\" e \"Vettor Pisani\" era costituita dalla presenza, su quest'ultimo, dell'albero maestro oltre che di quello di trinchetto.\nAppena entrato in servizio, nel 1900, il \"Vettor Pisani\" venne mandato in Cina per sbarcare truppe che avrebbero poi partecipato alla repressione della rivolta dei Boxer, per difendere la Legazione Italiana e gli interessi italiani ed europei in Cina. L'incrociatore, con a bordo due compagnie da sbarco, raggiunse la Cina il 20 agosto 1900, insieme agli arieti torpedinieri \"Elba\" ed \"Ettore Fieramosca\", ed il giorno stesso sbarc\u00f2 le truppe, che raggiunsero Pechino, dove le legazioni internazionali si trovavano assediate dai Boxer, il 1\u00ba settembre.\nSedata la rivolta, nel 1901 il \"Pisani\" venne inviato nella baia di Nimrod, fu in visita in Giappone e Corea e raggiunse Vladivostok, combattendo la pirateria nel Mar della Cina. Il 29 novembre 1901 intraprese la navigazione di ritorno e, dopo una tappa a Massaua, giunse a La Spezia nel 1902.\nSempre nel 1902 il \"Vettor Pisani\" venne messo a disposizione di Guglielmo Marconi per esperimenti sulla trasmissione radio: sull'albero maestro dell'incrociatore vennero sistemate delle antenne radio poi utilizzate per le prime sperimentazioni di trasmissione radio a lunga distanza.\nIl 15 aprile 1903 l'incrociatore, al comando del capitano di vascello Roberto Cal\u00ec e con a bordo il contrammiraglio Carlo Mirabello, prese il mare per un nuovo viaggio in Estremo Oriente. Tocc\u00f2 Aden e la Migiurtinia (maggio 1903), Woosung (29 giugno) e quindi costeggi\u00f2 Cina, Corea e Giappone, giungendo a Ce-Fu in luglio. Qui la nave aveva il compito di allestire una stazione radiotelegrafica per conto della Legazione Italiana, e trasportava il necessario materiale. Costruita sotto la direzione dei tenenti di vascello Grassi e Casano, tale stazione inizi\u00f2 a trasmettere il 18 ottobre 1903, assicurando il collegamento radio tra la Legazione Italiana (e se necessario anche quelle straniere) a Pechino e le navi italiane stanziate a Ce-Fu. Quattro giorni prima, il 14 ottobre, un marconigramma inviato dal \"Pisani\" alla stazione della Legazione a Pechino fu il primo messaggio radio di collegamento tra la capitale cinese e l'Oceano Pacifico. Il 30 aprile 1904 il \"Pisani\", insieme all'ariete torpediniere \"Piemonte\", si avvi\u00f2 sulla rotta di ritorno. La nave arriv\u00f2 a La Spezia il 13 giugno dello stesso anno, dopo aver fatto tappa a Singapore, Colombo, Perim e Massaua.\nIl 29 maggio 1908 il \"Pisani\" lasci\u00f2 Taranto per un viaggio nel bacino orientale del Mediterraneo: prima di fare ritorno nella piazzaforte pugliese (dove giunse il 30 giugno), l'incrociatore fece scalo a Nauplia, Megara, Sira, Suda e Corf\u00f9.\nIl 22 luglio 1909 la nave fu inviata a Creta e fu stazionaria nel Levante sino al 12 ottobre, quando torn\u00f2 a Brindisi. Una nuova stazione in Levante si tenne dall'aprile al luglio del 1910, mentre nel 1911 una squadra rappresentativa dell'incrociatore, ormeggiato ad Ancona, disput\u00f2 (e perse) una partita di calcio contro l'Anconitano-football.\nLa guerra italo-turca.\nNel 1911-1912 la nave trov\u00f2 nuovo impiego nelle operazioni della guerra italo-turca, all'inizio della quale era, al comando del capitano di vascello Enrico Millo, l'unit\u00e0 di bandiera dell'ammiraglio Luigi di Savoia Duca degli Abruzzi, e, in quanto tale, nave sede del comando dell'Ispettorato Siluranti.\nDal 29 settembre 1911 all'aprile 1912 il \"Pisani\" fu impiegato principalmente in Adriatico, specie nelle acque dell'Albania, mentre tra l'aprile ed il settembre 1912 fu operativo in Egeo e nel Dodecaneso.\nIl 18 aprile 1912 il \"Vettor Pisani\", insieme agli incrociatori corazzati \"Giuseppe Garibaldi\", \"Varese\" e \"Francesco Ferruccio\", all'incrociatore torpediniere \"Coatit\", ai cacciatorpediniere \"Nembo\" e \"Turbine\" ed alle torpediniere \"Climene\", \"Procione\", \"Perseo\" e \"Pegaso\", partecip\u00f2 al bombardamento dei forti ottomani di Gum-Galesch e Sed Ul Bahr, sullo stretto dei Dardanelli.\nIl 2 maggio 1912 l'incrociatore corazzato lasci\u00f2 Tobruk con a bordo il Duca degli Abruzzi (comandante della formazione) per scortare, insieme agli incrociatori ausiliari \"Duca di Genova\" e \"Citt\u00e0 di Siracusa\", alla corazzata \"Ammiraglio di Saint Bon\" e ad un gruppo di siluranti, i piroscafi \"Sannio\", \"Verona\", \"Re Umberto\", \"Valparaiso\", \"Bulgaria\", \"Cavour\" e \"Lazio\", che avevano a bordo i reparti destinati allo sbarco ed all'occupazione dell'isola di Rodi (reggimenti di fanteria 34\u00ba, 43\u00ba, 57\u00ba e 58\u00ba, 4\u00ba Reggimento Bersaglieri, Battaglione Alpino Finestrelle, quattro batterie d'artiglieria, un plotone di cavalleggeri del Reggimento Piacenza, una compagnia di zappatori e reparti minori e di supporto), in totale 8.000 uomini. Dopo la partenza il convoglio si divise in due colonne circondate dalle navi di scorta, fruendo inoltre dell'appoggio a distanza di parte della squadra da battaglia italiana: dopo una navigazione senza intoppi, le navi diedero fondo nella baia di Calitea (Rodi) alle due del pomeriggio del 4 maggio. Alle quattro del pomeriggio ebbe inizio lo sbarco delle truppe, terminato in tre ore, poi furono messi a terra animali, artiglierie ed equipaggiamenti. La guarnigione turca si ritir\u00f2 all'interno dell'isola, dove venne poi definitivamente costretta alla resa entro il 17 del mese.\nAlle 4 antimeridiane del 14 luglio dello stesso anno l'incrociatore salp\u00f2 da Stampalia, insieme ai cacciatorpediniere \"Nembo\" e \"Borea\", per fornire appoggio alla formazione di torpediniere (\"Spica\", \"Climene\", \"Perseo\", \"Astore\" e Centauro) destinata al forzamento dello stretto dei Dardanelli, che avvenne \u2013 ritardato causa il maltempo \u2013 quattro giorni pi\u00f9 tardi, il 18 luglio.\nLa prima guerra mondiale e gli ultimi anni.\nAlla data dell'ingresso dell'Italia nella prima guerra mondiale il \"Vettor Pisani\" aveva base a Brindisi (ma si trovava a Venezia), al comando del capitano di vascello Ruggiero.\nUnit\u00e0 ormai obsoleta, la nave prese parte a tre sole operazioni di qualche rilievo. Il 5 giugno 1915 il \"Pisani\" bombard\u00f2, con altre unit\u00e0, le installazioni militari di Ragusa, Lissa, Meleda, Gaza e Lagosta.\nIl 9 giugno l'unit\u00e0, insieme all'incrociatore corazzato \"Giuseppe Garibaldi\" e sotto la scorta dei cacciatorpediniere \"Indomito\", \"Intrepido\", \"Irrequieto\", \"Impetuoso\", \"Insidioso\", \"Animoso\", \"Ardito\", \"Ardente\", \"Audace\" e dell'esploratore \"Quarto\", partecip\u00f2 al bombardamento dei fari di Capo Rodoni e San Giovanni di Medua. Le unit\u00e0 fruivano inoltre dell'appoggio degli incrociatori corazzati \"Francesco Ferruccio\" e \"Varese\", dell'esploratore \"Nino Bixio\" e del cacciatorpediniere \"Francesco Nullo\".\nIl 17 luglio 1915 il \"Vettor Pisani\", inquadrato nella V Divisione Navale insieme ai pi\u00f9 recenti incrociatori corazzati \"Giuseppe Garibaldi\", \"Francesco Ferruccio\" e \"Varese\", lasci\u00f2 la base unitamente alle tre suddette unit\u00e0, ai cacciatorpediniere \"Ardente\", \"Ardito\" e \"Strale\" ed alle torpediniere \"Airone\", \"Astore\", \"Arpia\", \"Alcione\", \"Clio\", \"Calliope\", \"Centauro\" e \"Cigno\", per bombardare con le proprie artiglierie la ferrovia Ragusa-Cattaro. Una volta giunte al largo dell'obiettivo, le navi aprirono il fuoco alle quattro del mattino, ma venticinque minuti pi\u00f9 tardi da bordo del \"Vettor Pisani\", che chiudeva la fila degli incrociatori, venne individuato un sommergibile a poppavia dell'unit\u00e0: la segnalazione provoc\u00f2 l'immediata interruzione del cannoneggiamento e la decisione di tornare a Brindisi. Era per\u00f2 troppo tardi ed alle 4.40 il \"Garibaldi\" venne centrato da un siluro lanciato dal sommergibile austroungarico \"U 4\", inabissandosi in sei minuti con 53 dei suoi uomini, mentre 525 superstiti poterono essere tratti in salvo grazie al pronto accorrere delle altre unit\u00e0.\nProprio la perdita del \"Garibaldi\", che era stata preceduta da quella di un altro incrociatore corazzato, l'\"Amalfi\", fece decidere di rinunciare all'impiego delle navi maggiori in azioni di scarsa importanza, ma ad alto rischio di attacchi subacquei, come i bombardamenti costieri. In seguito a questa decisione, sostanzialmente, cess\u00f2 quasi ogni uso di corazzate ed incrociatori corazzati, che trascorsero la quasi totalit\u00e0 della guerra nelle proprie base: questa sorte tocc\u00f2 anche al \"Vettor Pisani\".\nNella met\u00e0 del 1916 l'incrociatore, dislocato a Valona, venne assegnato insieme a \"Ferruccio\", \"Varese\" ed alla corazzata \"Regina Margherita\" alla V Divisione del Gruppo \u00abC\u00bb, destinato alla protezione del porto albanese. Successivamente la nave rimase inattiva nel porto di Taranto.\nPoco pi\u00f9 di un anno dopo la conclusione della guerra, il 2 gennaio 1920, l'ormai vetusto \"Pisani\" venne radiato e quindi venduto per la demolizione, che si svolse a Savona."}
{"id": "3597727", "revid": "1442080", "url": "https://it.wikipedia.org/wiki?curid=3597727", "title": "Cr\u00e9dit Agricole Suisse Open Gstaad 2011 - Singolare", "text": "Il singolare del Cr\u00e9dit Agricole Suisse Open Gstaad 2011 \u00e8 stato un torneo di tennis facente parte dell'ATP World Tour 2011.\nNicol\u00e1s Almagro era il detentore del titolo, ma ha perso in semifinale contro Fernando Verdasco.\nMarcel Granollers ha sconfitto in finale Fernando Verdasco per 6-4, 3-6, 6-3.\nTeste di serie.\nLe prime 4 teste di serie hanno ricevuto un bye per il 2\u00ba turno"}
{"id": "3597730", "revid": "1442080", "url": "https://it.wikipedia.org/wiki?curid=3597730", "title": "Cr\u00e9dit Agricole Suisse Open Gstaad 2011 - Doppio", "text": "Il doppio del Cr\u00e9dit Agricole Suisse Open Gstaad 2011 \u00e8 stato un torneo di tennis facente parte dell'ATP World Tour 2011.\nJohan Brunstr\u00f6m e Jarkko Nieminen erano i detentori del titolo, ma Nieminen quest'anno non ha partecipato.\nBrunstr\u00f6m ha giocato con Adil Shamasdin, ma \u00e8 uscito nelle semifinali.\nFranti\u0161ek \u010cerm\u00e1k e Filip Pol\u00e1\u0161ek hanno sconfitto in finale Christopher Kas e Alexander Peya per 6-3, 7-67."}
{"id": "3597734", "revid": "1442080", "url": "https://it.wikipedia.org/wiki?curid=3597734", "title": "Croatia Open Umag 2011 - Doppio", "text": "Il doppio del Croatia Open Umag 2011 \u00e8 stato un torneo di tennis facente parte dell'ATP World Tour 2011.\nLeo\u0161 Friedl e Filip Pol\u00e1\u0161ek erano i detentori del titolo, ma Pol\u00e1\u0161ek ha partecipato al Allianz Suisse Open Gstaad 2011.\nFriedl ha giocato con David \u0160koch, ma ha perso nei quarti di finale.\nSimone Bolelli e Fabio Fognini hanno battuto in finale Marin \u010cili\u0107 e Lovro Zovko 6\u20133, 5\u20137, [10\u20137]."}
{"id": "3597735", "revid": "599013", "url": "https://it.wikipedia.org/wiki?curid=3597735", "title": "Milan \u0160koda", "text": "Carriera.\nNazionale.\nViene convocato per gli Europei 2016 in Francia."}
{"id": "3597739", "revid": "599013", "url": "https://it.wikipedia.org/wiki?curid=3597739", "title": "Bank of the West Classic 2011 - Qualificazioni singolare", "text": "Le qualificazioni del singolare del Bank of the West Classic 2011 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "3597740", "revid": "287204", "url": "https://it.wikipedia.org/wiki?curid=3597740", "title": "Bank of the West Classic 2011 - Doppio", "text": "Il doppio del Bank of the West Classic 2011 \u00e8 stato un torneo di tennis facente parte del WTA Tour 2011.\nLindsay Davenport e Liezel Huber erano le detentrici del titolo, ma solo Huber ha partecipato in coppia con Lisa Raymond.\nViktoryja Azaranka e Marija Kirilenko hanno battuto in finale Liezel Huber e Lisa Raymond 6\u20131, 6\u20133."}
{"id": "3597741", "revid": "599013", "url": "https://it.wikipedia.org/wiki?curid=3597741", "title": "American Beauty (disambigua)", "text": ""}
{"id": "3597743", "revid": "287204", "url": "https://it.wikipedia.org/wiki?curid=3597743", "title": "Citi Open 2011 - Qualificazioni singolare", "text": "Le qualificazioni del singolare del Citi Open 2011 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "3597744", "revid": "729019", "url": "https://it.wikipedia.org/wiki?curid=3597744", "title": "Arcipelago Kodiak", "text": "L'arcipelago Kodiak \u00e8 un gruppo di isole in Alaska, Stati Uniti d'America, circa 405 km a sud di Anchorage, nel golfo dell'Alaska; amministrativamente appartengono al Borough di Kodiak Island. L'isola maggiore \u00e8 l'isola Kodiak, per grandezza, la seconda degli Stati Uniti, scoperta nel 1763 da Stefano Glotov.\nGeografia.\nL'arcipelago si trova in un'area lunga circa 285\u00a0km e larga 108\u00a0km, dalle isole Barren a nord, all'isola Chirikof e il gruppo Semidi a sud, ed ha una superficie totale di terreno di 13.890\u00a0km\u00b2. L'arcipelago contiene circa 40 piccoli ghiacciai; gran parte del suo territorio \u00e8 coperto da foreste e fa parte del Kodiak National Wildlife Refuge (parco nazionale Kodiak)."}
{"id": "3597745", "revid": "124123", "url": "https://it.wikipedia.org/wiki?curid=3597745", "title": "Joseph Marie Pi\u00e9tri", "text": "Biografia.\nAvvocato, fu favorevole alla Rivoluzione del febbraio 1848. Nominato sotto-prefetto di Argentan, ader\u00ec al bonapartismo e divenne sotto-prefetto di Brest, poi prefetto dell'Ari\u00e8ge, dello Cher e dell'H\u00e9rault. Nominato infine prefetto del Nord, divenne prefetto di polizia di Parigi il 21 febbraio 1866. Quell'anno ottenne la legion d'onore e dimostr\u00f2 molto zelo nella repressione della dissidenza politica.\nAlla caduta dell'Impero, raggiunse Napoleone III in Inghilterra. Torn\u00f2 in Francia nel 1872 e nel 1873 ottenne la pensione, bench\u00e9 non avesse i requisiti, grazie a un apposito decreto di Adolphe Thiers, e continu\u00f2 a far politica nelle file bonapartiste.\nConsigliere generale della Corsica, fu eletto al Senato il 22 giugno 1879, sedendo a destra nel gruppo dell'\"Appel au peuple\". Si espresse contro la legge sulle congregazioni religiose e contro il ristabilimento del divorzio. Nel 1885 non fu rieletto."}
{"id": "3597746", "revid": "767487", "url": "https://it.wikipedia.org/wiki?curid=3597746", "title": "Ajdin Mahmutovi\u0107", "text": "Carriera.\nClub.\nDal 2005 al 2007 milita nel , per poi trasferirsi al . Con il club ceco, di cui diviene uno degli elementi chiave, si mette in luce segnando 58 gol in 160 partite di campionato. Nel dicembre 2014 passa al Viktoria Plzen, con cui firma un contratto di tre anni e mezzo. Realizza 9 gol in 23 presenze con la maglia del Viktoria, contribuendo alla vittoria del campionato 2014-2015. Ceduto in prestito al nel 2016, vi resta per pochi mesi prima di trasferirsi al , sempre con la formula del prestito. Il 27 gennaio 2017 \u00e8 ceduto a titolo definitivo al . Il club greco lo cede qualche mese dopo al , club in cui Mahmutovi\u0107 fa dunque ritorno dopo dieci anni.\nNazionale.\nDal 2004 al 2008 ha vestito per 5 volte la maglia della nazionale bosniaca Under-21, senza andare a segno."}
{"id": "3597747", "revid": "1543377", "url": "https://it.wikipedia.org/wiki?curid=3597747", "title": "Torneo Interbritannico 1981", "text": "Il Torneo Interbritannico 1981 fu l'ottantacinquesima edizione del torneo di calcio conteso tra le Home Nations dell'arcipelago britannico. Questa edizione fu l'unica a non essere completata a causa dei disordini provocati dal conflitto nordirlandese."}
{"id": "3597748", "revid": "287204", "url": "https://it.wikipedia.org/wiki?curid=3597748", "title": "Citi Open 2011 - Doppio", "text": "Il doppio del Citi Open 2011 \u00e8 stato un torneo di tennis facente parte del WTA Tour 2011.\nSania Mirza e Jaroslava \u0160vedova hanno battuto in finale Ol'ga Govorcova e Alla Kudrjavceva 6\u20133, 6\u20133."}
{"id": "3597749", "revid": "599013", "url": "https://it.wikipedia.org/wiki?curid=3597749", "title": "Ajdin Mahmutovi\u010d", "text": ""}
{"id": "3597753", "revid": "767487", "url": "https://it.wikipedia.org/wiki?curid=3597753", "title": "Filip Hl\u00fapik", "text": ""}
{"id": "3597754", "revid": "287204", "url": "https://it.wikipedia.org/wiki?curid=3597754", "title": "Wilhelm Barthold", "text": "Biografia.\nDocente dell'Universit\u00e0 di San Pietroburgo e del suo prestigioso Istituto Orientale (in russo \"\u0412\u043e\u0441\u0442\u043e\u0447\u043d\u044b\u0439 \u0444\u0430\u043a\u0443\u043b\u044c\u0442\u0435\u0442 \u0421\u0430\u043d\u043a\u0442-\u041f\u0435\u0442\u0435\u0440\u0431\u0443\u0440\u0433\u0441\u043a\u043e\u0433\u043e\"), le sue lezioni erano annualmente interrotte dai suoi viaggi di studio nei Paesi islamici. Nei due volumi della sua dissertazione (\"Turkestan down to the Mongol Invasion\", 1898-1900) egli sottoline\u00f2 i numerosi vantaggi che il mondo musulmano ebbe dal governo mongolo dopo le sue conquiste della \"D\u0101r al-Isl\u0101m\". \nBartold fu il primo a pubblicare le inedite e pressoch\u00e9 sconosciute informazioni dei primi storici arabi sulla Rus' di Kiev. Fu editore di numerose riviste scientifiche di studi islamici e contribu\u00ec ampiamente alla prima edizione dell\"Encyclopaedia of Islam\".\nNel 1913 fu eletto membro dell'Accademia delle Scienze Russa. Nel febbraio del 1917 fu nominato alla \"Commissione per lo studio della composizione tribale delle popolazioni frontaliere della Russia\".\nDopo la Rivoluzione d'Ottobre, Barthold fu nominato direttore della Kunstkamera (il Museo di Antropologia ed Etnografia voluto da Pietro il Grande), posizione che tenne dal 1918 al 1921. Scrisse tre autorevoli monografie sulla storia dell'Islam, dal titolo \"Islam\" (1918), \"Cultura islamica\" (1918) e \"Il mondo islamico\" (1922). Contribu\u00ec anche allo sviluppo della scrittura in caratteri cirillici nei paesi musulmani dell'Asia Centrale.\nMolti dei suoi lavori sono stati tradotti in inglese, francese, tedesco, arabo, e persiano. L\"opera omnia\" di Barthold \u00e8 stata pubblicata in 9 volumi tra il 1963 e il 1977 e, mentre gli editori sovietici aggiungevano note in cui si deploravano le sue \"abitudini borghesi\", il suo prestigio internazionale era tale che i suoi testi non cadevano sotto le forbici della censura, malgrado egli non si uniformasse alla visione marxista della storia. Alcuni dei suoi lavori sono stati recentemente ripubblicati a Mosca, nel nuovo clima creatosi dopo la \"glasnost\""}
{"id": "3597763", "revid": "31886", "url": "https://it.wikipedia.org/wiki?curid=3597763", "title": "Queen's Sudan Medal", "text": "La Queens Sudan Medal era una medaglia di campagna militare inglese coniata per ricompensare quanti avessero partecipato alla campagna militare nel Sudan.\nStoria.\nLa Queen's Sudan Medal venne concessa al personale militare britannico ed egiziano che avesse preso parte alla campagna nel Sudan tra il 1896 ed il 1898. Inizialmente furono solo le truppe egiziane ad essere attaccate. Questa campagna venne descritta come la \"riconquista del Sudan\" in quanto mentre altri paesi come Italia, Germania, Francia e Belgio stavano espandendo le loro colonie in Africa, delle quali il Sudan poteva essere una, l'esercito britannico decise di occuparlo. Una delle battaglie pi\u00f9 famose di questa operazione fu quella di Omdurman ove combatt\u00e9 l'allora luogotenente Winston Churchill che venne pertanto decorato con questa medaglia.\nDescrizione.\nLa \"medaglia\" \u00e8 costituita da un disco d'argento sul quale \u00e8 raffigurata sul diritto l'effigie a mezzo busto dell'anziana regina Vittoria d'Inghilterra rivolta verso sinistra, con lo scettro in mano, e corredata dal titolo \"VICTORIA REGINA ET IMPERATRIX\" in latino. Sul retro la medaglia presenta la vittoria alata circondata da bandiere britanniche ed egiziane e sovrastante un cartiglio con la scritta \"SUDAN\".\nIl \"nastro\" era met\u00e0 giallo e met\u00e0 verde con una piccola striscia rossa in mezzo."}
{"id": "3597765", "revid": "1543377", "url": "https://it.wikipedia.org/wiki?curid=3597765", "title": "Torneo Interbritannico 1982", "text": "Il Torneo Interbritannico 1982 fu l'ottantaseiesima edizione del torneo di calcio conteso tra le Home Nations dell'arcipelago britannico. La competizione fu vinta dall'Inghilterra. "}
{"id": "3597766", "revid": "1310927", "url": "https://it.wikipedia.org/wiki?curid=3597766", "title": "Tom\u00e1\u0161 W\u00e1gner", "text": ""}
{"id": "3597767", "revid": "767487", "url": "https://it.wikipedia.org/wiki?curid=3597767", "title": "Majere", "text": "Majere (in ungherese \"\u00d3major\", in tedesco \"Oberschwaben\") \u00e8 un comune della Slovacchia facente parte del distretto di Ke\u017emarok, nella regione di Pre\u0161ov."}
{"id": "3597770", "revid": "1543377", "url": "https://it.wikipedia.org/wiki?curid=3597770", "title": "Club Sportivo Buenos Aires", "text": "Il Club Sportivo Buenos Aires \u00e8 stata una societ\u00e0 calcistica argentina di Buenos Aires, fondata il 19 ottobre 1910.\nStoria.\nLo Sportivo venne fondato nel 1910 a Buenos Aires, come risultato della fusione di Sportivo Argentino e Buenos Aires Isla Maciel. Affiliatosi alla Asociaci\u00f3n Amateurs de Football, nel 1920 partecip\u00f2 per la prima volta a un torneo di massima serie, la Primera Divisi\u00f3n. Alla sua prima stagione giunse sedicesimo, cos\u00ec come nell'annata seguente. Nel 1922 si classific\u00f2 17\u00ba, e miglior\u00f2 l'anno dopo raggiungendo l'ottavo posto, che mantenne nel biennio seguente. L'ultima stagione nella AAm termin\u00f2 con la diciassettesima posizione. Nel 1927 si affili\u00f2 alla AAAF, e milit\u00f2 nella massima serie di tale federazione sino al 1930. Nel 1931 la societ\u00e0 si un\u00ec al Club Social Buenos Aires, assumendo la denominazione \"Club Social y Sportivo Buenos Aires\". Con tale nome partecip\u00f2 alle tre stagioni dilettantistiche organizzate dalla AAF. Nel 1935 gioc\u00f2 in seconda serie, classificandosi al 34\u00ba e ultimo posto. Nel 1939 arriv\u00f2 ultimo e retrocesse in terza divisione."}
{"id": "3597771", "revid": "287204", "url": "https://it.wikipedia.org/wiki?curid=3597771", "title": "Gran Premio motociclistico di Spagna 1962", "text": "Il Gran Premio motociclistico di Spagna fu il primo appuntamento del motomondiale 1962.\nSi svolse il 6 maggio 1962 presso il circuito del Montju\u00efc. Erano in programma le classi 50 (categoria alla sua prima gara iridata) 125, 250 e sidecar.\nCentesima gara del Motomondiale, il GP inizi\u00f2 alle 9.20 con la gara della 50, vinta da Hans-Georg Anscheidt (Kreidler) davanti alla Derbi di Jos\u00e9 Maria Busquets. Solo terza la prima Honda, mentre le Suzuki finirono fuori dalla zona punti. Ernst Degner, tornato al Mondiale con licenza tedesco-occidentale, fin\u00ec 15\u00b0.\nSegu\u00ec alle 10.00 la 125, classe nella quale la Honda spadroneggi\u00f2 occupando per intero il podio.\nAlle 11.00 si svolse la gara della categoria \"125 Sport Nacionales\", vinta da Ram\u00f3n Torras su Bultaco.\nLa 250 (ore 11.45) fu un altro monologo Honda.\nChiuse il programma la gara dei sidecar (ore 13.00), nella quale Florian Camathias fu in testa fino al 15\u00ba giro, prima di dover lasciare via libera a Max Deubel per problemi ai freni.\nClasse sidecar.\n12 equipaggi alla partenza."}
{"id": "3597772", "revid": "767487", "url": "https://it.wikipedia.org/wiki?curid=3597772", "title": "Mal\u00e1 Frankov\u00e1", "text": "Mal\u00e1 Frankov\u00e1 (in ungherese \"Kisfrankv\u00e1g\u00e1sa\", in tedesco \"Kleinfrankenau\") \u00e8 un comune della Slovacchia facente parte del distretto di Ke\u017emarok, nella regione di Pre\u0161ov."}
{"id": "3597773", "revid": "179980", "url": "https://it.wikipedia.org/wiki?curid=3597773", "title": "Sportivo Buenos Aires", "text": ""}
{"id": "3597774", "revid": "287204", "url": "https://it.wikipedia.org/wiki?curid=3597774", "title": "Mala Frankova", "text": ""}
{"id": "3597775", "revid": "1318658", "url": "https://it.wikipedia.org/wiki?curid=3597775", "title": "Merletto di Pago", "text": "Il merletto di Pago (in croato \"Pa\u0161ka \u010dipka\") \u00e8 un tipo di merletto che si produce nella citt\u00e0 croata di Pago (isola di Pago), che dispone di campioni di eccezionale bellezza, qualit\u00e0 e lavorazione, nonch\u00e9 secolare tradizione artigianale. Un tratto distintivo del merletto di Pago \u00e8 che tempo fa non esistevano modelli o progetti per la sua realizzazione, ma che il modo di fare un modello veniva tramandato di generazione in generazione, di madre in figlia attraverso il passaparola ed il lavoro pratico. Questo pizzo \u00e8 una trina ad ago e il disegno \u00e8 tradizionalmente geometrico.\nStoria del merletto paghesano.\nLa lavorazione del merletto di Pago risale al XV secolo, originariamente con esso venivano confezionati paramenti liturgici, la lavorazione si svolgeva presso il monastero di benedettine che da oltre un secolo e mezzo raccolgono e custodiscono una collezione di merletti proclamata bene culturale dal Ministero di Cultura della Repubblica di Croazia.\nPer la prima volta che il pizzo fu presentato ufficialmente in una mostra nel 1880, e dal 1906 al 1943. Il merletto di Pago \u00e8 esposto in numerose mostre in tutto il mondo: Londra, New York, Budapest, Belgrado, Vienna, Milano, Praga e all'Expo 1937. Ha ricevuto una medaglia d'oro come un artigianato di grande valore.\nNel 2009 \u00e8 stato iscritto dall'UNESCO nella Lista rappresentativa del patrimonio culturale immateriale dell'umanit\u00e0."}
{"id": "3597778", "revid": "767487", "url": "https://it.wikipedia.org/wiki?curid=3597778", "title": "Mal\u00fd Slavkov", "text": "Mal\u00fd Slavkov (in ungherese \"Kisszal\u00f3k\", in tedesco \"Kleinschlagendorf\") \u00e8 un comune della Slovacchia facente parte del distretto di Ke\u017emarok, nella regione di Pre\u0161ov."}
{"id": "3597779", "revid": "287204", "url": "https://it.wikipedia.org/wiki?curid=3597779", "title": "Maly Slavkov", "text": ""}
{"id": "3597780", "revid": "92723", "url": "https://it.wikipedia.org/wiki?curid=3597780", "title": "Andrej Grigor'evi\u010d Krav\u010denko", "text": "In servizio sempre con le truppe corazzate dell'Armata Rossa, Andrej Krav\u010denko si distinse, alla testa di una delle nuove brigate corazzate organizzate dai sovietici dopo i disastri dell'Operazione Barbarossa, durante la battaglia di Mosca. Nell'estate 1942, dopo aver partecipato alle difficili battaglie contro i panzer tedeschi durante l'operazione Blu, prese il comando del 4\u00ba Corpo carri che avrebbe guidato per quasi due anni ad una serie di vittorie.\nIl generale Krav\u010denko gioc\u00f2 un ruolo importantissimo durante l'operazione Urano (dove i suoi carri armati furono i primi a congiungersi con le altre forze sovietiche, chiudendo la sacca di Stalingrado), alla battaglia di Kursk, alla battaglia di Kiev (la sua formazione corazzata entr\u00f2 per prima nella capitale ucraina). Nell'inverno 1944 pass\u00f2 al comando della 6\u00aa Armata corazzata della Guardia, prendendo parte con un ruolo decisivo alla lunga e aspra campagna nei Balcani ed in Ungheria, coronata, dopo la dura battaglia di Budapest, dall'entrata vittoriosa a Vienna alla fine della seconda guerra mondiale in Europa.\nIl generale trasfer\u00ec infine la sua armata corazzata in Estremo Oriente dove prese parte alla rapida e vittoriosa campagna in Manciuria contro il Giappone dell'agosto 1945. Per il suo continuo e proficuo periodo di comando durante tutta la guerra Krav\u010denko ricevette per due volte la prestigiosa decorazione di Eroe dell'Unione Sovietica.\nBiografia.\nI primi anni nell'Armata Rossa.\nDopo aver lavorato come operaio in una fabbrica di Kiev dall'et\u00e0 di 17 anni il giovane Andrej Krav\u010denko si un\u00ec subito al movimento rivoluzionario bolscevico prima partecipando alla lotta con un gruppo partigiano e poi entrando nella nuova Armata Rossa nei ranghi della 44\u00aa Divisione fucilieri. Alla fine della Guerra Civile, nel 1921 era gi\u00e0 diventato comandante di un reggimento di fanteria e venne quindi inviato prima a frequentare la scuola di fanteria di Poltava e poi 1925 l'Accademia militare \"Frunze\". Dopo gli inizi nella fanteria Krav\u010denko pass\u00f2 alle nuove truppe corazzate prima alla scuola carri di Leningrado (creata dal famoso maresciallo Michail Tucha\u010devskij), quindi nel 1935 alla scuola delle forze corazzate di Saratov, dove ebbe modo di studiare a fondo le nuove tattiche delle operazioni mobili (la cosiddetta \"battaglia in profondit\u00e0\" teorizzata dal generale Vladimir Triandafillov) e la tecnica e le caratteristiche dei nuovi mezzi corazzati e motorizzati dell'Armata Rossa.\nDopo aver trascorso gran parte del 1939 in incarichi di stato maggiore a Kujby\u0161ev e a Penza, all'inizio della guerra russo-finlandese assunse il comando, con il grado di colonnello, della 173\u00aa Divisione motorizzata di fucilieri che venne schierata nell'istmo di Carelia e partecip\u00f2 ai duri combattimenti per sfondare le solide difese finlandesi. Krav\u010denko si distinse alla guida della sua divisione nella fase finale della guerra, nel marzo 1940, e ricevette per il valore dimostrato l'Ordine della Bandiera Rossa. Dopo la fine dei combattimenti venne trasferito al Distretto Militare di Odessa dove ricevette l'incarico prima di capo di Stato maggiore della 16\u00aa Divisione carri a Kotovsk quindi di capo di Stato maggiore del 18\u00ba Corpo meccanizzato, una delle nuove formazioni mobili dell'Armata Rossa in fase di costituzione.\nL'inizio della Grande Guerra Patriottica.\nAll'inizio dell'operazione Barbarossa Krav\u010denko prese parte alle prime operazioni del 18\u00ba Corpo meccanizzato che ricevette l'ordine di concentrarsi a sud di Vinnica e favorire la ritirata delle unit\u00e0 di fanteria sovietiche che battevano in ritirata verso est sotto gli attacchi delle Panzer-Division tedesche. Nel corso della catastrofica estate 1941 Krav\u010denko venne coinvolto nei duri e costosi combattimenti difensivi; il 18\u00ba Corpo meccanizzato non si disgreg\u00f2 completamente ma sub\u00ec pesanti perdite. Dopo lo scioglimento dei corpi meccanizzati da parte dell'alto comando sovietico, Krav\u010denko, ritenuto uno dei pi\u00f9 capaci giovani ufficiali delle truppe motorizzate, venne nominato nel settembre 1941 al comando della 31\u00aa Brigata carri, una delle nuove formazioni corazzate dell'Armata Rossa equipaggiate con i moderni carri medi T-34; la brigata venne inizialmente schierata ad Achtyrka e quindi trasferita a Vladimir.\nNella fase pi\u00f9 difficile della drammatica battaglia di Mosca, Krav\u010denko ricevette un incarico inatteso; alla vigilia della ricorrenza della Rivoluzione d'ottobre la sua brigata, costituita in quel periodo da 23 carri armati e 707 uomini, ebbe l'ordine di partecipare alla tradizionale parata del 7 novembre che Stalin aveva deciso di far svolgere regolarmente nonostante la situazione critica al fronte. I soldati di Krav\u010denko quindi sfilarono sulla Piazza Rossa prima di andare direttamente al fronte per prendere parte ai violenti combattimenti in corso. L'unit\u00e0 corazzata partecip\u00f2 ad alcuni scontri dal 12 al 15 novembre; la brigata di Krav\u010denko venne prima assegnata alla 20\u00aa Armata e quindi alla 16\u00aa Armata del generale Konstantin Rokossovskij e combatt\u00e9 con successo nel settore di Klin fino alla fine di novembre per fermare l'avanzata dei tedeschi a nord di Mosca. Per i risultati raggiunti dai suoi carristi in questa fase della battaglia, Krav\u010denko ricevette di nuovo l'Ordine della Bandiera Rossa.\nAll'inizio di dicembre 1941 Krav\u010denko guid\u00f2 la sua brigata corazzata nella grande controffensiva dell'Armata Rossa davanti a Mosca; dopo una serie di combattimenti durissimi nel clima invernale, i tedeschi furono sconfitti e dovettero battere in ritirata. I soldati di Krav\u010denko ottennero rilevanti successi e riconquistarono alcune cittadine della periferia della capitale; l'11 dicembre 1941 i carri armati entrarono a Solne\u010dnogorsk. Dopo la vittoria a Mosca, l'alto comando sovietico procedette ad una completa riorganizzazione delle sue forze meccanizzate e Krav\u010denko, insieme ad altri promettenti ufficiali, venne richiamato dal fronte e assegnato ad uno delle nuove formazioni corazzate in costituzione. A marzo 1942 divenne capo di Stato maggiore del 1\u00ba Corpo carri comandato dal generale Michail Katukov, uno dei pi\u00f9 esperti ufficiali carristi sovietici.\nL'impiego iniziale delle nuove unit\u00e0 corazzate dell'Armata Rossa fu particolarmente difficile e problematico; Krav\u010denko venne coinvolto nelle battaglie della prima fase dell'operazione Blu, la grande offensiva estiva sferrata dalla Wehrmacht nel giugno 1942; il 1\u00ba Corpo carri cerc\u00f2 di contrattaccare le Panzer-Division tedesche in avanzata verso Vorone\u017e senza raggiungere alcun successo e dopo pochi giorni Krav\u010denko venne trasferito al comando del 2\u00ba Corpo carri che aveva a sua volta subito una serie di sconfitte. Dopo poche settimane Krav\u010denko ricevette l'ordine di trasferire con urgenza il suo corpo corazzato verso sud per prendere parte alla battaglia nel settore di Stalingrado dove la situazione delle truppe sovietiche appariva quasi disperata. Il 24 agosto 1942 Krav\u010denko dovette subito impegnare i suoi carri in un contrattacco a Erzovka, a nord di Stalingrado, che si concluse dopo combattimenti confusi e violenti senza risultati nonostante l'impegno e la tenacia del generale e dei suoi uomini.\nDall'Operazione Urano alla battaglia di Char'kov.\nIl 18 settembre 1942 Krav\u010denko, promosso maggior generale, venne trasferito al comando del 4\u00ba Corpo carri e dovette subito impiegare della sua nuova formazione in un nuovo e inutile attacco a nord di Stalingrado; le difese tedesche respinsero con facilit\u00e0 le armate sovietiche e i corpi meccanizzati subirono forti perdite. In questa fase era contemporaneamente in preparazione da parte sovietica una controffensiva generale molto pi\u00f9 ambiziosa e Krav\u010denko fu impegnato a migliorare l'efficienza e la preparazione tattica dei suoi carristi; il 4\u00ba Corpo carri dovette riorganizzare il suo schieramento e partecip\u00f2 anche l'8 novembre ad un ultimo attacco di disturbo nel \"corridoio\" Don-Volga. Gli ultimi giorni di preparazione prima dell'operazione Urano, la grande controffensiva generale sul fronte di Stalingrado, furono difficili per il 4\u00ba Corpo carri di Krav\u010denko che venne individuato dalla ricognizione tedesca e sub\u00ec il fuoco dell'artiglieria avversaria sulle sue posizioni. Nonostante i problemi organizzativi e le continue perdite, il 4\u00ba Corpo carri si trovava, alla vigilia dell'operazione Urano, in posizione nella testa di ponte di Kletskaja alle dipendenze della 21\u00aa Armata del Fronte Sud-Occidentale del generale Nikolaj Vatutin; dopo l'arrivo di nuovi mezzi corazzati inviati dall'alto comando sovietico, Krav\u010denko pot\u00e9 iniziare la battaglia con 143 carri armati efficienti, tra cui 58 carri medi T-34 e 22 carri pesanti KV, divisi tra le tre brigate corazzate del suo corpo carri.\nL'operazione Urano ebbe inizio alle ore 07:20 del 19 novembre 1942 con il bombardamento preliminare dell'artiglieria e l'attacco delle divisioni di fanteria; le truppe rumene opposero forte resistenza e quindi i comandanti delle armate sovietiche decisero alle ore 12:00 di accelerare lo sfondamento del fronte nemico e iniziare al pi\u00f9 presto la penetrazione in profondit\u00e0 facendo intervenire in massa le riserve corazzate. Krav\u010denko ricevette l'ordine di entrare in combattimento con il 4\u00ba Corpo carri che, schierato con le sue brigate in due colonne parallele, si mise in movimento alle ore 13:00. I carri sovietici riuscirono a superare la resistenza delle divisioni rumene che in parte furono sbaragliate e Krav\u010denko guid\u00f2 con grande energia le sue brigate corazzate nell'avanzata in profondit\u00e0 e al termine della giornata raggiunse importati successi; mentre la colonna di sinistra venne rallentata dalle difese nemiche, i carri delle brigate della colonna di destra sbucarono in terreno libero e raggiunsero alle ore 01:00 del 20 novembre il villaggio di Manojlin dopo un'avanzata di oltre 35 chilometri; il 4\u00ba Corpo carri Krav\u010denko aveva perso 27 mezzi corazzati nel primo giorno di offensiva ma ora si trovava libero di muovere nelle retrovie dell'Asse.\nNei giorni seguenti Krav\u010denko continu\u00f2 ad avanzare nella steppa e sollecit\u00f2 i suoi comandati ad accelerare al massimo l'avanzata per sfruttare la favorevole situazione; i carri del 4\u00ba Corpo dopo essersi raggruppati, ripresero l'avanzata, superarono il debole schieramento di sbarramento organizzato da alcuni \"kampfgruppen\" delle Panzer-Division tedesche trasferite d'urgenza da Stalingrado e gi\u00e0 la sera del 21 novembre arrivarono a pochi chilometri dal Don, mettendo in pericolo lo stesso quartier generale dell 6. Armee tedesca. Il mattino del 23 novembre 1942 Krav\u010denko fece attraversare il Don alle sue brigate sul ponte di Kala\u010d e quindi fece procedere i suoi reparti corazzati di punta verso sud-est per entrare in contatto secondo i piani con le forze corazzate sovietiche di cui era previsto l'arrivo da sud-ovest. Alle ore 16:00 del 23 novembre i carristi della brigata d'avanguardia di Krav\u010denko si collegarono, dopo uno scambio di segnali con razzi verdi per evitare errori di identificazione, con i reparti del 4\u00ba Corpo meccanizzato del generale Vasilij Timofeevi\u010d Vol'skij, chiudendo l'accerchiamento dell'intera 6. Armee tedesca e concludendo con uno straordinario successo la fase decisiva dell'operazione Urano. Nella serata Krav\u010denko e Vol'skij si incontrarono in un edificio del villaggio di Sovetskij, si congratularono per la brillante vittoria e valutarono la situazione tattica sul campo.\nNelle settimane seguenti, mentre si prolungava l'assedio delle truppe tedesche della 6. Armee accerchiate nella sacca di Stalingrado, il 4\u00ba Corpo carri di Krav\u010denko venne ritirato temporaneamente dalla prima linea per un breve periodo di riposo e riorganizzazione ma fin dal gennaio 1943 il generale ricevette l'ordine di trasferire con la massima urgenza i suoi reparti verso nord per passare alle dipendenze del Fronte di Vorone\u017e e partecipare alla nuova offensiva lungo l'alto corso del Don contro le armate tedesche e ungheresi. I soldati del 4\u00ba Corpo carri arrivarono sul nuovo fronte solo a partire dal 10 gennaio 1943 e quindi non furono in gradi di entrare in azione durante l'offensiva Ostrogorzk-Rosso\u0161 che ebbe inizio il 12 gennaio; Krav\u010denko venne assegnato alla 40\u00aa Armata del generale Moskalenko per prendere parte, dal 24 gennaio 1943, alla successiva offensiva Vorone\u017e-Kastornoe.\nNonostante una situazione climatica proibitiva con tempeste di neve e temperature estreme che resero difficoltoso il movimento e il rifornimento dei mezzi corazzati, Kravcenko riusc\u00ec ad avanzare con il 4\u00ba Corpo carri e contribu\u00ec alla disfatta della 2\u00aa Armata tedesca che batteva in ritirata nella steppa dopo aver evacuato Vorone\u017e; per rifornire le unit\u00e0 corazzate di carburante si fece ricorso anche all'impiego di piccoli biplani. Il 7 febbraio 1943 in riconoscimento dei brillanti successi il corpo carri di Krav\u010dencko ricette da Stalin la denominazione onorifica di 5\u00ba Corpo carri della Guardia. L'offensiva invernale sovietica in realt\u00e0 era ancora in corso e Krav\u010denko ricevette subito un nuovo incarico: la sua unit\u00e0, sempre inquadrato nella 40\u00aa Armata del Fronte di Vorone\u017e, avrebbe dovuto prendere parte all'operazione Stella, sferrata dall'Armata Rossa in direzione di Char'kov. Krav\u010denko riusc\u00ec ad avanzare da nord verso la grande citt\u00e0 ucraina e, mentre la 3\u00aa Armata carri del generale Pavel Rybalko attaccava le divisioni scelte Waffen-SS schierate a est di Char'kov, il 5\u00ba Corpo carri della Guardia avanz\u00f2 da nord costringendo i tedeschi ad evacuare la citt\u00e0. Krav\u010denko raggiunse i quartieri settentrionali e il 16 febbraio 1943 i suoi carri armati arrivarono sulla Piazza Rossa centrale.\nDopo la liberazione di Char'kov il 5\u00ba Corpo carri della Guardia rimase in azione alle dipendenze della 40\u00aa Armata e Krav\u010denko avanz\u00f2 ancora verso occidente in direzione di Poltava; dal 21 febbraio 1943 tuttavia ebbe inizio l'inattesa controffensiva sferrata dal feldmaresciallo Erich von Manstein che mise in pericolo le colonne motorizzate d'avanguardia sovietiche. Mentre i tedeschi riconquistavano Char'kov entro il 14 marzo 1943 dopo una cruenta battaglia, Krav\u010denko ricevette l'ordine di interrompere l'avanzata a occidente e muovere subito con i suoi carri verso sud per bloccare il nemico. La situazione era molto critica e Krav\u010denko venne a sua volta attaccato da potenti forze mobili tedesche e non riusc\u00ec a difendere Belgorod che venne occupata dai tedeschi il 18 marzo 1943; il generale riusc\u00ec a sbloccare alcune unit\u00e0 sovietiche accerchiate e quindi si ritir\u00f2 verso nord con i resti della sua formazione. Il 21 marzo l'alto comando sovietico riusc\u00ec finalmente ad arrestare la controffensiva; il 5\u00ba Corpo carri della Guardia di Krav\u010denko venne ritirato dal fronte per essere riequipaggiato e rinforzato dopo l'ininterrotta serie di dure campagne invernali."}
{"id": "3597782", "revid": "767487", "url": "https://it.wikipedia.org/wiki?curid=3597782", "title": "Matia\u0161ovce", "text": "Matia\u0161ovce (in ungherese \"Szepesm\u00e1ty\u00e1sfalva\", in tedesco \"Matshaus\") \u00e8 un comune della Slovacchia facente parte del distretto di Ke\u017emarok, nella regione di Pre\u0161ov."}
{"id": "3597783", "revid": "287204", "url": "https://it.wikipedia.org/wiki?curid=3597783", "title": "Matiasovce", "text": ""}
{"id": "3597788", "revid": "11959", "url": "https://it.wikipedia.org/wiki?curid=3597788", "title": "Vasily Vladimirovich Barthold", "text": ""}
{"id": "3597791", "revid": "144796", "url": "https://it.wikipedia.org/wiki?curid=3597791", "title": "Queen's South Africa Medal", "text": "La Queens South Africa Medal era una medaglia di campagna militare inglese coniata per ricompensare quanti avessero partecipato alle campagne militari in sud Africa tra l'11 ottobre 1899 ed il 31 maggio 1902.\nStoria.\nLa Queen's South Africa Medal venne concessa al personale militare che avesse prestato servizio nella Guerra boera in sud Africa tra l'11 ottobre 1899 ed il 31 maggio 1902, ovvero unit\u00e0 dell'esercito britannico, della Royal Navy, delle forze coloniali (australiani, canadesi, neozelandesi, indiani e sudafricani), civili impiegati negli incarichi militari e di corrispondenza. La medaglia, senza alcuna barretta, venne anche concessa a quanti erano di guardia ai prigionieri boeri sull'isola di Sant'Elena. Le truppe di stanza sulle isole del Mediterraneo ricevettero la Queen's Mediterranean Medal ed altro personale ricevette la Transport Medal.\nBarrette.\nVi sono in totale 26 differenti barrette da poter aggiungere alla medaglia ad indicare ciascuna azione o campagna della Seconda guerra boera. Alcune barrette \"di stato\" vennero concesse per servizio in quello specifico stato coloniale mentre quelle \"di battaglia\" vennero concesse per una specifica azione militare nel medesimo stato. Questo significa che una medaglia di questo tipo non pu\u00f2 riportare una barretta \"di stato\" e una \"di battaglia\" abbinata riguardante una battaglia svoltasi fuori dai confini di quello stato.\nDescrizione.\nLa \"medaglia\" \u00e8 costituita da un disco d'argento sul quale \u00e8 raffigurata sul diritto l'effigie a mezzo busto dell'anziana regina Vittoria d'Inghilterra rivolta verso sinistra, con lo scettro in mano, e corredata dal titolo \"VICTORIA REGINA ET IMPERATRIX\" in latino. Sul retro la medaglia presenta la personificazione della Britannia che porta nella mano sinistra la bandiera del Regno Unito ed in quella destra una corona d'alloro. Sullo sfondo le truppe inglesi marciano dalla costa verso l'entroterra. Attorno si trova la scritta \"SOUTH AFRICA\". Le prime medaglie concesse riportavano anche la data 1899-1900 anche se poi essa venne rimossa in quanto la guerra continu\u00f2 anche oltre l'anno 1900.\nIl \"nastro\" era met\u00e0 giallo con una striscia piccola blu e una pi\u00f9 grande arancio per parte."}
{"id": "3597792", "revid": "767487", "url": "https://it.wikipedia.org/wiki?curid=3597792", "title": "Mlyn\u010deky", "text": "Mlyn\u010deky (in ungherese \"T\u00e1trah\u00e1za\", in tedesco \"M\u00fchlerchen\") \u00e8 un comune della Slovacchia facente parte del distretto di Ke\u017emarok, nella regione di Pre\u0161ov."}
{"id": "3597793", "revid": "287204", "url": "https://it.wikipedia.org/wiki?curid=3597793", "title": "Mlynceky", "text": ""}
{"id": "3597794", "revid": "339392", "url": "https://it.wikipedia.org/wiki?curid=3597794", "title": "Red Bull BCOne", "text": ""}
{"id": "3597799", "revid": "287204", "url": "https://it.wikipedia.org/wiki?curid=3597799", "title": "Ostur\u0148a", "text": "Ostur\u0148a (in ungherese \"Osztornya\", in tedesco \"Asthorn\", in polacco \"Osturnia\") \u00e8 un comune della Slovacchia facente parte del distretto di Ke\u017emarok, nella regione di Pre\u0161ov."}
{"id": "3597800", "revid": "287204", "url": "https://it.wikipedia.org/wiki?curid=3597800", "title": "Osturna", "text": ""}
{"id": "3597802", "revid": "599013", "url": "https://it.wikipedia.org/wiki?curid=3597802", "title": "Ji\u0159\u00ed Krej\u010d\u00ed", "text": ""}
{"id": "3597805", "revid": "767487", "url": "https://it.wikipedia.org/wiki?curid=3597805", "title": "Podhorany (Ke\u017emarok)", "text": "Podhorany (in ungherese \"Maldur\", in tedesco \"Maltern\") \u00e8 un comune della Slovacchia facente parte del distretto di Ke\u017emarok, nella regione di Pre\u0161ov."}
{"id": "3597808", "revid": "767487", "url": "https://it.wikipedia.org/wiki?curid=3597808", "title": "Rak\u00fasy", "text": "Rak\u00fasy (in ungherese \"R\u00f3kus\", in tedesco \"Roks\") \u00e8 un comune della Slovacchia facente parte del distretto di Ke\u017emarok, nella regione di Pre\u0161ov."}
{"id": "3597809", "revid": "287204", "url": "https://it.wikipedia.org/wiki?curid=3597809", "title": "Rakusy", "text": ""}
{"id": "3597815", "revid": "106687949", "url": "https://it.wikipedia.org/wiki?curid=3597815", "title": "Trionfo della Fama", "text": "Il Trionfo della Fama \u00e8 un desco da parto dipinto a tempera su tavola (diametro 62,5\u00a0cm) dallo Scheggia, databile al 1448 e conservato nel Metropolitan Museum of Art di New York.\nStoria e descrizione.\nSi tratta del desco da parto dipinto in occasione della nascita di Lorenzo il Magnifico (1\u00ba gennaio 1449). Il suo uso, in auge nelle pi\u00f9 ricche famiglie fiorentine, era quello di fare da vassoio con cui si portava un brodino rigenerante alla puerpera, spesso accompagnato da pitture allegoriche di buon auspicio per il nascituro.\nIn questo caso venne scelto un tema letterario altamente evocativo, consistente nel Trionfo della Fama tratto da i Trionfi del Petrarca (arricchito anche di citazioni da \"L'Amorosa\" di Boccaccio), rivolgendosi a una delle botteghe fiorentine meglio specializzate in questo genere di produzioni decorative, quella dello Scheggia, fratello di Masaccio, autore anche di preziosi cassoni dipinti.\nLa scena allegorica \u00e8 svolta secondo uno schema assiale, con la Fama al centro che fa da perno simmetrico all'intera scena. Essa \u00e8 una personalit\u00e0 angelica con le braccia e le ali spiegate, reggente la spada e un piccolo cupido, simboli della vittoria rispettivamente attraverso le armi e l'amore. Essa sta in piedi su un globo con aperture da cui escono trombette, simbolo di successo nel mondo. A lei un folto gruppo di cavalieri stende le mani nel desiderio di raggiungerla. La visione \u00e8 magnificata da un paesaggio simmetrico con un lago alimentato da rivoli sinuosi al centro di una vallata montana. In basso tre cani di colori diversi riempiono la composizione e alludono a significati allegorici di buon auspicio, variamente interpretabili.\nNel complesso l'opera risente ancora degli influssi del tardo gotico, nell'attenzione riservata alla linea, ai dettagli decorativi (soprattutto nelle armature e nelle vesti dei cavalieri) e al dato squisitamente naturale, di gusto cortese. Tuttavia sono evidenti elementi rinascimentali quali la complessit\u00e0 spaziale, con i cavalli in scorcio come nelle battaglie di Paolo Uccello, e quali una certa sintesi degli elementi della composizione.\nL'opera venne acquistata \"in memoria di John Pope-Hennessy\" nel 1995."}
{"id": "3597821", "revid": "4252", "url": "https://it.wikipedia.org/wiki?curid=3597821", "title": "International Breakdance Event", "text": ""}
{"id": "3597822", "revid": "4252", "url": "https://it.wikipedia.org/wiki?curid=3597822", "title": "The Notorius IBE", "text": ""}
{"id": "3597823", "revid": "767487", "url": "https://it.wikipedia.org/wiki?curid=3597823", "title": "Le amiche della sposa", "text": "Le amiche della sposa (\"Bridesmaids\") \u00e8 un film del 2011 diretto da Paul Feig.\nTrama.\nAnnie \u00e8 una donna single, vicina ai quarant'anni, che vive a Milwaukee. La sua vita \u00e8 un disastro; la sua pasticceria \u00e8 fallita e ha perso tutti i suoi risparmi, \u00e8 stata lasciata dal suo fidanzato e sua madre continua ad insistere per farla tornare a casa. Ma Annie spera in qualcosa di pi\u00f9. Solo l'amicizia di lunga data con Lillian sembra essere una nota positiva nella sua vita.\nLillian si fidanza con un ricco banchiere di Chicago, e chiede all'amica Annie di essere la sua damigella d'onore e organizzarle il matrimonio. Alla festa di fidanzamento, Annie incontra le altre damigelle: Rita, la cinica cugina di Lillian, l'amica idealista Becca, la volgare futura cognata Megan e Helen, la bella moglie del capo del fidanzato di Lillian. Tra Annie e Helen nasce un'immediata gelosia, contendendosi l'amicizia di Lillian e il ruolo di prima damigella.\nDistribuzione.\nIl film \u00e8 uscito nelle sale cinematografiche statunitensi il 13 maggio 2011, mentre in Italia \u00e8 stato presentato in anteprima il 13 agosto 2011 ed \u00e8 stato distribuito a partire dal 19 agosto 2011."}
{"id": "3597824", "revid": "599013", "url": "https://it.wikipedia.org/wiki?curid=3597824", "title": "Dominik Kraut", "text": ""}
{"id": "3597825", "revid": "4252", "url": "https://it.wikipedia.org/wiki?curid=3597825", "title": "International Break Dance Event", "text": ""}
{"id": "3597828", "revid": "339392", "url": "https://it.wikipedia.org/wiki?curid=3597828", "title": "Red Bull BcOne", "text": ""}
{"id": "3597831", "revid": "767487", "url": "https://it.wikipedia.org/wiki?curid=3597831", "title": "Milan Feren\u010d\u00edk", "text": ""}
{"id": "3597842", "revid": "481349", "url": "https://it.wikipedia.org/wiki?curid=3597842", "title": "Cantando cantando", "text": ""}
{"id": "3597848", "revid": "767487", "url": "https://it.wikipedia.org/wiki?curid=3597848", "title": "Abbazia benedettina del Santissimo Salvatore", "text": "L'abbazia benedettina del Santo Salvatore \u00e8 una architettura religiosa sita nel comune di San Salvatore Telesino, in provincia di Benevento.\nIl complesso abbaziale \u00e8 costituito dalla chiesa, dall'ex monastero e da un oratorio.\nNella chiesa ha sede l'antiquarium di Telesia, una raccolta di reperti archeologici provenienti dagli scavi della vicina citt\u00e0 romana. \nStoria.\nLe origini.\nSecondo Libero Petrucci, storico locale, l'abbazia sarebbe stata fondata a Telesia tra gli anni 774 e 787 d.C. da Arechi II, duca longobardo di Benevento. Con la distruzione della citt\u00e0 ad opera dei saraceni (846-847 d.C.) il complesso benedettino sarebbe stato edificato nel luogo attuale, su di un terreno che era gi\u00e0 di propriet\u00e0 dell'abbazia.\nSecondo Angelo Michele Iannacchino, vescovo di Cerreto Sannita dal 1895 al 1918, l'abbazia nacque nel IX secolo come \"cella\" dipendente dall'abbazia di Montecassino. Il vescovo asserisce che questa \"cella\" era amministrata da un \"preposito\" e a sostegno di questa tesi presenta un atto di donazione del duca Aione II di Benevento (884-891 d.C.) che recita \u00abTibi Croscio Medico praeposito ad partem monasterii S. Benedicti\u00bb\nDante Marrocco, altro storico locale, sconfessa le tesi precedenti sia perch\u00e9 non vi \u00e8 alcun cenno del complesso sino al 1075 e sia perch\u00e9 i telesini, prima dell'anno 1000, effettuarono numerose donazioni ed elargizioni a diversi monasteri benedettini della Campania e del Lazio. Il Marrocco conclude affermando che se in quegli anni gi\u00e0 esisteva l'abbazia, di certo i telesini non avrebbero effettuato donazioni a monasteri lontani. Egli inoltre accetta con riserve l'atto di donazione citato da mons. Ianacchino perch\u00e9 non vi si nomina San Salvatore. Lo stesso studioso non esclude che prima dell'anno 1075 vi fosse una \"cella\" dipendente da Montecassino ma comunque priva di importanza.\nLuigi Cielo, uno fra gli ultimi studiosi ad essersi interessato del complesso di San Salvatore, condivide la tesi di Dante Marrocco circa l'origine dell'abbazia fissandola all'XI secolo. Cielo ipotizza che l'edificio sia stato edificato da un nobile normanno fra gli anni 1065-1075, periodo in cui il dominio normanno nell'Italia meridionale andava assestandosi e vedeva la costruzione di importanti edifici religiosi da parte di questi nuovi dominatori. Lo studioso individua il finanziatore del cantiere nella persona del conte Roberto di Alife, e attribuisce il progetto della chiesa al colto abate Giovanni. Inoltre, esclude qualsiasi dipendenza del complesso dall'abbazia di Montecassino perch\u00e9 nell'archivio di quest'ultima non vi \u00e8 alcun documento che dimostri tale rapporto di dipendenza.\nLa prima notizia documentata dell'esistenza dell'abbazia risale all'anno 1075 quando Leopoldo, abate di San Salvatore, sottoscrive una decisione sinodale dell'arcivescovo di Benevento Milone in favore dell'abate di Santa Sofia Madelmo.\nTre anni dopo lo stesso abate Leopoldo assieme al metropolita, a undici vescovi e ad altri tre abati, partecipa al Concilio provinciale di Benevento.\nIl periodo di massimo splendore.\nAll'abate Leopoldo succede l'abate Giovanni, uomo colto, gi\u00e0 allievo di sant'Anselmo d'Aosta nell'abbazia di Bec in Francia, che regge l'abbazia su incarico di papa Urbano II per alcuni anni, prima della sua promozione a vescovo di Tuscolo. Alla fine dell'XI secolo, su invito dell'abate Giovanni, l'abbazia ospita sant'Anselmo che secondo la tradizione vi scrive una parte della sua opera \"Cur deus homo\".\nA Giovanni succede Gervasio, citato in un documento papale dell'anno 1113, e quindi l'abate Alessandro Telesino, uomo colto e intraprendente. Ad Alife conosce Matilde di Altavilla, sorella di Ruggero II di Sicilia e moglie di Rainulfo II Querrel-Drengot, conte di Alife. Diventato confidente e confessore personale della contessa, scriver\u00e0 poi, su invito di Matilde, le gesta di Ruggero il normanno, la sua opera pi\u00f9 importante, la \"Ystoria Rogerii regis Sicilie Calabrie atque Apulie\", biografia del re Ruggero II.\nIl re tenne sempre in considerazione l'abate e visit\u00f2 due volte l'abbazia corredando le sue visite con cospicue donazioni. Infatti il sovrano don\u00f2 al monastero i feudi di San Salvatore, la collina della Rocca, il feudo di Carattano e Villa degli Schiavi riconoscendo agli abati il diritto di amministrare la giustizia.\nAll'abate Alessandro succede l'abate Stefano, annoverato come \"priore\" nel 1135 e promosso abate probabilmente intorno al 1143-44 quando Alessandro si autosospende per scrivere la biografia di re Ruggero. Il nuovo abate allo stesso modo del predecessore riesce ad entrare nelle grazie del re tanto da accompagnarlo in diversi viaggi e da ottenere numerose altre donazioni. Stefano \u00e8 conosciuto in particolar modo per essere citato come abate di San Salvatore nell'unico codice miniato telesino giunto fino ai giorni nostri e che testimonia la presenza in questa abbazia di monaci particolarmente bravi nello scrivere a mano testi e codici arricchendoli di splendide miniature. Questo unico codice sopravvissuto, custodito nella Biblioteca Civica Gambalunga di Rimini, \u00e8 datato al 1144-54 e contiene tre testi a soggetto religioso. Nel codice, oltre all'abate Stefano, indicato come committente, sono indicati anche il nome dell'emanuense (Giovanni) e la persona destinataria del dono, Ebulo di Magliano Vetere, un alto funzionario reale. L'abate Stefano, a sua volta, \u00e8 il destinatario di un codice scritto nell'abbazia di San Lorenzo ad Aversa scritto dal monaco \"Walterius\".\nNel XII secolo l'abbazia amplia la sua giurisdizione ottenendo i feudi di Dragoni, Baia e Montecalvo. Contemporaneamente si assiste ad una crisi di autorevolezza degli abati che va inserita in un pi\u00f9 ampio contesto di disordini che interessano il principato di Capua. Nel 1198 l'abate viene giudicato inadatto a governare e per la nomina del suo successore diviene necessaria la conferma papale.\nDopo il governo dell'abate Teobaldo, diventa abate Giovanni di Capua, consacrato ad Anagni nel 1238 da papa Gregorio IX. In questo periodo l'imperatore Federico II di Svevia ordina di inventariare i beni dell'abbazia affidando l'incarico al giudice Pietro di Telese e obbliga gli uomini che abitavano il \"casale di San Salvatore de Telesia\" a lavorare al restauro del castello di Caiazzo.\nNel 1295 Carlo II d'Angi\u00f2 emana un diploma che concede agli abati di San Salvatore la presa di possesso di diverse terre come Raieta, Castelvenere, Alvignanello, Campagnano e Corto Porto.\nNel gennaio del 1306 diventa abate Benedetto. A maggio il re Carlo II di Napoli ordina al giustiziere di Terra di Lavoro di far prestare giuramento di fedelt\u00e0 al nuovo abate dagli abitanti di Casal San Salvatore, Schiavi, Carattano, Curti, Porto, Raieta, Campagnano, Alvignano e Veneri, tutti possedimenti dell'abbazia. A Benedetto succede Berengario Marziale, monaco di San Lorenzo di Aversa, e quindi Vito, abate dell'abbazia di San Lupo a Benevento. Quest'ultimo nei primi di ottobre del 1343, accompagnato da alcuni ufficiali, si reca nel feudo di Carattano per amministrare la giustizia. Al suo arrivo i contadini lo assalgono con urla e con lanci di pietre. L'abate ricorrer\u00e0 poi alla regina la quale ordiner\u00e0 alla Gran Corte della Vicaria di punire i colpevoli.\nNella seconda met\u00e0 del Trecento figurano come abati Mauro e Anello da Napoli. Nella seconda met\u00e0 del Quattrocento diventa abate un certo Mattia.\nLa decadenza.\nIl coinvolgimento dell'abate Mattia nella congiura dei baroni caus\u00f2 la fine dell'abbazia. L'abate infatti, avendo parteggiato per i signori ribelli, sub\u00ec la vendetta del re Ferdinando I di Napoli che distrusse il feudo di Carattano, mand\u00f2 in esilio l'abate e si impossess\u00f2 di tutti i feudi di propriet\u00e0 del monastero affidandone l'amministrazione ad un certo Caprio Riccio di Faicchio.\nL'abbazia fu soppressa nel 1459-60 quando fu trasformata in commenda affidata ad un amministratore che risiedeva a Roma.\nNel 1596 il complesso benedettino venne trovato abbandonato dal vescovo Savino. La chiesa era semi cadente e gli altari erano carenti delle necessarie suppellettili per celebrare la messa.\nA seguito del terremoto del 5 giugno 1688 il vescovo Giovanni Battista de Bellis annotava che il sisma aveva completato l'opera di distruzione che l'incuria dell'uomo aveva iniziato. Un sacerdote, don Giuseppe Corrado, scrisse che \u00abcome essendo succeduto per Divina dispositione il tremuoto, pi\u00f9 terre sono cadute... che non se ne vedono li vestigi, et cos\u00ec la Chiesa et palazzo dell'Abbazia di S. Salvatore\u00bb.\nNella seconda met\u00e0 del XVIII secolo ebbe fine la commenda e le sue rendite furono trasferite allo Stato.\nNel 1806 l'abbazia fu venduta ad alcuni privati e fu adibita anche a mulino.\nNel 1994 la chiesa \u00e8 stata acquistata dal comune che l'ha restaurata e che ha ricostruito il tetto delle navate, crollato nel corso dei secoli.\nLa chiesa ospita dal 2010 l'antiquarium di Telesia mentre l'ex monastero, in parte crollato, \u00e8 di propriet\u00e0 privata ed \u00e8 sede di un ristorante.\nL'abbazia.\nL'abbazia sorge, come altre architetture simili medievali, sui ruderi di un insediamento romano o, forse, di una villa romana, come testimonia il ritrovamento di un mosaico romano effettuato durante gli scavi curati dalla Sovrintendenza archeologica di Salerno nel 1991.\nLa chiesa (Antiquarium di Telesia).\nLa chiesa, oggi come nei secoli scorsi, non aveva un accesso diretto sulla strada ma la si poteva raggiungere solo dopo essere entrati nel monastero e dopo aver varcato un cortile interno ancora oggi esistente.\nAttualmente l'accesso all'edificio sacro avviene dalla parte posteriore della chiesa perch\u00e9 la parte anteriore \u00e8 di propriet\u00e0 privata.\nLa chiesa, in stile romanico, ha una pianta basilicale con tre navate, cupola e transetto. Ogni navata termina in un'abside.\nNel corso degli anni, dopo la vendita ai privati dell'abbazia, la parte terminale della chiesa (transetto e absidi) \u00e8 stata separata con delle murature dal resto della struttura. Per questo motivo il transetto e le absidi costituiscono attualmente una serie di ambienti a parte comunicanti tra loro e con il resto della chiesa tramite delle porte.\nIl primo ambiente corrisponde all'originario transetto sinistro. Oggi \u00e8 sede dello sportello informazioni dell'antiquarium.\nIl secondo ambiente, corrispondente alla parte centrale del transetto, custodisce alcuni reperti lapidei di et\u00e0 romana provenienti da Telesia.\nDal secondo ambiente si pu\u00f2 accedere all'abside centrale avente una terminazione semicircolare dove si possono ancora oggi vedere delle figure ad affresco che costituivano un corteo di apostoli o di santi. Nelle teche situate in questa sala si possono ammirare diversi reperti ceramici provenienti dalla necropoli di et\u00e0 sannita di Telesia.\nUna porta a sinistra immette nella piccola abside della navata sinistra che conserva due resti di affreschi. Uno di essi raffigura San Benedetto.\nMediante una porta a destra si accede all'abside della navata destra che conserva un affresco raffigurante Santa Scolastica.\nGli affreschi, risalenti al XII-XIII secolo, sono stati restaurati nel 2007.\nNella sala che costituiva il transetto destro della chiesa si possono ammirare altre opere lapidee, epigrafi e cippi funerari trovati a Telesia. Di particolare interesse \u00e8 un monumento funerario avente tre teste ad altorilievo.\nDurante i recenti lavori di restauro delle navate della chiesa sono state rinvenute delle antiche sepolture che sono visibili grazie a delle vetrate poste nel pavimento.\nOratorio.\nAnnesso al complesso abbaziale vi \u00e8 un oratorio attualmente in stato di abbandono.\nIl piccolo luogo sacro ospitava probabilmente una confraternita come lascia intuire lo stemma in pietra incastonato nella facciata raffigurante una stretta di mano, tre stelle e due spade incrociate.\nLa facciata, di fattura settecentesca, termina in un timpano semicircolare che ha al suo interno un cerchio con una scultura in stucco consunta raffigurante il Cristo benedicente.\nNell'architrave del portale c'\u00e8 la scritta \u00abSALVATORI.MVNDI.\u00bb."}
{"id": "3597857", "revid": "767487", "url": "https://it.wikipedia.org/wiki?curid=3597857", "title": "Sacra Famiglia Borgherini", "text": "La Sacra Famiglia Borgherini \u00e8 un dipinto a olio su tavola (135,9x100,6\u00a0cm) di Andrea del Sarto, databile al 1529 circa e conservato nel Metropolitan Museum of Art di New York.\nStoria e descrizione.\nL'opera venne dipinta per Giovanni Borgherini e si trova al Metropolitan dal 1922.\nIl nome del committente sta probabilmente all'origine della preminenza del giovane Battista, che a sinistra sta inginocchiato porgendo il globo terrestre a Ges\u00f9 Bambino, che \u00e8 invece al centro, retto da Maria, e rivolge un intenso sguardo sorridente allo spettatore. Dietro, in ombra, san Giuseppe guarda pure fuori dal dipinto. Lo sfondo \u00e8 una tenda verde, elemento di origine veneziana. Probabilmente l'opera allude anche a un significato politico cittadino, con Giovanni Battista, patrono di Firenze, che nel porgere il globo simboleggia il trasferimento della fedelt\u00e0 fiorentina a Cristo, su intercessione del santo.\nLa ricchezza cromatica e la variazione di intensit\u00e0 della pittura ne fanno un capolavoro del pieno Rinascimento fiorentino. In basso, sul piano dove sta in piedi Ges\u00f9, si vedono il cuscino bianco che allude al sudario della Passione, la croce di canne legate del Battista, altro richiamo al martirio di Ges\u00f9, e un drappo rosso, che crea una vivace macchia di colore. Esso \u00e8 illuminato in maniera forte e incidente, a differenza della luce che si fa smorzata, ad esempio, nel panno cangiante che copre il Bambin Ges\u00f9. Veri pezzi di virtuosismo sono le macchie di luce che rischiarano i soggetti, o il velo della Madonna, semitrasparente.\nAllo stile pienamente manierista rimandano la variet\u00e0 di posizioni (con il Battista che sembra lievitare su un imprecisato appoggio; il moto circolare di gesti e sguardi, derivato da Leonardo, la monumentalit\u00e0 dei personaggi, ispirata a Michelangelo, nonch\u00e9 un sottile erotismo che pervade la scena, percepibile in alcuni dettagli, pienamente compatibili con la destinazione privata dell'opera, quali il pube del Battista adolescente che si intravede dal perizoma, o i capezzoli della Vergine."}
{"id": "3597859", "revid": "767487", "url": "https://it.wikipedia.org/wiki?curid=3597859", "title": "The Chrysanthemums", "text": "The Chrysanthemums sono stati un gruppo pop psichedelico inglese formatosi nel 1987.\nIl gruppo \u00e8 nato su iniziativa di Terry Burrows (sotto lo pseudonimo di Yukio Yung) e Alan Jenkins, gi\u00e0 leader dei The Deep Freeze Mice. Si aggiunsero successivamente Vladimir Zajkowiecz al basso, Robyn Gibson alla batteria e Jonathan Lemon alle tastiere.\nLa loro musica era un misto di pop psichedelico, punk e rock progressivo mentre l'ispirazione dei testi proveniva da artisti britannici come Ray Davies e Syd Barrett.\nIl gruppo si sciolse nella met\u00e0 degli anni novanta, Burrows e Zajkowiecz formarono con Andy Ward (gi\u00e0 batterista dei Camel i Chrys&amp;themums, che port\u00f2 alla pubblicazione del solo omonimo album.\nIn seguito Burrows continu\u00f2 per una lunga carriera solista, Jenkins form\u00f2 dapprima i The Creams ed in seguito il progetto strumentale The Thurston Lava Tube."}
{"id": "3597862", "revid": "121658", "url": "https://it.wikipedia.org/wiki?curid=3597862", "title": "Chrys&amp;themums", "text": ""}
{"id": "3597871", "revid": "287204", "url": "https://it.wikipedia.org/wiki?curid=3597871", "title": "Nassim Nicholas Taleb", "text": "Biografia.\nDottore di Ricerca in matematica sotto la supervisione di H\u00e9lyette Geman, i suoi lavori si concentrano sulla probabilit\u00e0 e sulla casualit\u00e0, tramite saggi non tecnici che si focalizzano sull'imprevedibilit\u00e0 della sorte, sul \"cigno nero\", che consiste in un evento imprevisto (e imprevedibile) di grande portata, e sul capire come porsi nei confronti della casualit\u00e0 che governa il mondo. Il suo primo libro \u00e8 stato \"Dynamic Hedging: Managing Vanilla and Exotic Options\", un compendio sugli strumenti finanziari derivati, i modelli pi\u00f9 adatti per calcolarne il valore e valutarne le caratteristiche, con spiegazioni circa i fondamenti statistici e quantitativi che ne governano il funzionamento.\nA questo libro fece seguito \"Giocati dal caso\", pubblicato nel 2001, che fu il primo tentativo di far comprendere a un pubblico pi\u00f9 ampio l'influenza delle probabilit\u00e0 nella vita e negli eventi, e mostrare l'efficacia della statistica e dei suoi metodi. Il suo terzo libro, \"Il cigno nero\", \u00e8 stato inserito dal \"Sunday Times\" tra i libri che hanno cambiato il mondo. Quest'ultimo ha venduto quasi tre milioni di copie (a febbraio 2011). Nel 2010 ha pubblicato un libro di aforismi, \"Il letto di Procuste\". L'ultimo libro di Taleb, appartenente alla serie dell'incertezza (o trilogia dell'Incerto), \u00e8 \"Antifragile\", pubblicato nel 2012, che tratta del principio di antifragilit\u00e0. Sul sito web di Taleb sono disponibili approfondimenti tecnici relativi ai libri della trilogia. Taleb insegna presso il Politecnico dell'Universit\u00e0 di New York e l'Universit\u00e0 di Oxford. Amministratore di hedge fund e trader di borsa, Taleb \u00e8 consulente della societ\u00e0 finanziaria Universa Investments."}
{"id": "3597873", "revid": "767487", "url": "https://it.wikipedia.org/wiki?curid=3597873", "title": "Passaporto per Pimlico", "text": "Passaporto per Pimlico (\"Passport to Pimlico\") \u00e8 un film del 1949 diretto da Henry Cornelius. Nel 1950 ricevette la candidatura agli Academy Awards per la migliore sceneggiatura originale nella persona di T.E.B. Clark e ai British Academy of Film and Television Arts come miglior film.\nTrama.\nQuando, durante la seconda guerra mondiale, scoppia un ordigno nella zona di Pimlico, viene trovato un documento che rivela come quel quartiere sia parte del territorio della Borgogna e quindi parte della Francia. A fine guerra, il governo britannico tenta in ogni modo di non riconoscere il trattato, ma i cittadini di Pimlico optano per l'indipendenza. Non dovendo sottostare alle dure restrizioni provocate dalla guerra, Pimlico diventa cos\u00ec zona franca e, per accedere al resto di Londra, gli abitanti devono esibire il passaporto, come devono fare gli altri londinesi per poter entrare a Pimlico."}
{"id": "3597875", "revid": "767487", "url": "https://it.wikipedia.org/wiki?curid=3597875", "title": "Walkingseeds", "text": " \nI Walkingseeds sono stati un gruppo rock psichedelico formatosi a Liverpool nel 1986 sulle ceneri dei Mel-O-Tones, furono tra i gruppi pi\u00f9 originali della scena neopsichedelica di fine anni 80 grazie anche ad una forte componente componente di rock demenziale di scuola Butthole Surfers.\nStoria.\nFormato in origine da Frank Martin (voce), Bob Parker (chitarra) e John Neesam (batteria), si sono chiamati per un breve periodo The Corinthians, prima di pubblicare a nome Walkingseeds l'EP d'esordio \"Know Too Much\" nel giugno del 1986. Nel 1987 Neesam lasci\u00f2 il gruppo che venne sostituito da Tony Mogan, entr\u00f2 anche un quarto componente, Barry Sutton alla chitarra. Dopo un singolo autoprodotto (\"Mark Chapman\") ritornarono alla Probe Plus con al quale pubblicarono il primo album \"Skullfuck\", titolo ispirato da una copertina di un album dei The Grateful Dead.\nPer il secondo disco si affidarono per la produzione a Mark Kramer, l'album \"Upwind of Disaster, Downwind of Atonement\" fu edito dal 1989 dalla Glass Records.\nNel 1989 Sutton abbandon\u00f2 il gruppo per unirsi agli La's. In questo periodo il gruppo ha collaborato brevemente con Nick Saloman (The Bevis Frond). Sono passati alla Paperhouse con l a quale pubblicarono \"Bad Orb, Whirling Ball\", forse il loro album pi\u00f9 conosciuto e apprezzato. Il gruppo si \u00e8 sciolto nel 1993.\nLe carriere successive dei componenti non sono state particolarmente rilevanti. Ci fu una reunion nel 1999 con il nome di Rhombus of Doom con i componenti originali tranne Martin che port\u00f2 alla pubblicazione dell'album omonimo."}
{"id": "3597877", "revid": "767487", "url": "https://it.wikipedia.org/wiki?curid=3597877", "title": "Ritratto di giovane uomo con libro", "text": "Il Ritratto di giovane uomo con libro \u00e8 un dipinto a olio su tavola (95,6x74,6\u00a0cm) di Agnolo Bronzino, databile al 1540 circa e conservato nel Metropolitan Museum of Art di New York.\nStoria e descrizione.\nL'opera, nel museo dal 1929, rappresenta probabilmente un amico del Bronzino e comunque un giovane letterato della sua cerchia. Straordinaria \u00e8 la posa ben eretta con un braccio alla cintura e uno che, appoggiando un gomito su un ripiano, tiene un libro appoggiato verticalmente con un dito tra le pagine. L'espressione guarda direttamente l'osservatore, con fierezza, ma anche con una certa familiarit\u00e0, accennata appena da un lieve movimento delle labbra. L'occhio sinistro rivela un leggero strabismo. I toni freddi, soprattutto nel lapideo sfondo architettonico, ma anche nell'incarnato, ne fanno un'opera esemplare dell'arte di Bronzino, che si dedic\u00f2 con cura alla descrizione del raffinatissimo abito, nero, come imponeva la moda pi\u00f9 aristocratica dell'epoca, con tagli regolari a lisca di pesce, una fila di bottoni di stoffa, e inserti metallici, che riecheggiano il cappello, pure nero, con nastri dorati annodati a distanze regolari."}
{"id": "3597879", "revid": "767487", "url": "https://it.wikipedia.org/wiki?curid=3597879", "title": "Citt\u00e0 con pi\u00f9 grattacieli", "text": ""}
{"id": "3597880", "revid": "39224", "url": "https://it.wikipedia.org/wiki?curid=3597880", "title": "Felix Lope de Vega", "text": ""}
{"id": "3597882", "revid": "256896", "url": "https://it.wikipedia.org/wiki?curid=3597882", "title": "G.I.L.", "text": ""}
{"id": "3597892", "revid": "6923", "url": "https://it.wikipedia.org/wiki?curid=3597892", "title": "Albatros D.IX", "text": "L'Albatros D.IX, designazione aziendale L 37, era un caccia monomotore biplano realizzato dalla allora azienda tedesco imperiale Albatros Flugzeugwerke GmbH negli anni dieci del XX secolo e rimasto allo stadio di prototipo.\nBasato sul precedente D.VII, anch'esso non sviluppato oltre la prima fase e dal quale si differenziava per l'introduzione di alcune migliorie a livello strutturale e l'adozione di una diversa motorizzazione, venne prodotto in un solo esemplare perch\u00e9 ritenuto dalle prestazioni insufficienti.\nStoria del progetto.\nCome risultato della veloce evoluzione dell'arma aerea durante tutta la prima guerra mondiale, dove entrambe le contrapposte forze delle nazioni della Triplice intesa e degli Imperi centrali riuscivano a sviluppare aerei sempre pi\u00f9 avanzati, all'inizio del 1918, l'Idflieg esortava le aziende aeronautiche a sviluppare nuovi modelli in grado di raggiungere prestazioni superiori di quelle fornite dai velivoli gi\u00e0 in servizio nei reparti della Luftstreitkr\u00e4fte, la componente aerea del Deutsches Heer (l'esercito imperiale tedesco). In quest'ambito anche l'Albatros Flugzeugwerke avvi\u00f2 la costruzione di un modello che riuscisse a superare le prestazioni del precedente D.VII il cui sviluppo venne abbandonato.\nA tale scopo il gruppo di lavoro che faceva capo all'ingegnere Robert Thelen avvi\u00f2 uno sviluppo parallelo di due distinti nuovi modelli che avevano tra loro molte soluzioni tecniche condivise e che si distinguevano essenzialmente per la motorizzazione, diversa per casa costruttrice, architettura e potenza erogata, l'Albatros D.IX ed il D.X.\nBench\u00e9 strutturalmente risultassero simili al D.VII, per ottenere una maggiore velocit\u00e0 massima venne ottimizzato il disegno della fusoliera abbandonando la sezione ellissoidale per una pi\u00f9 squadrata, \"tagliata\" su fianchi e parte ventrale raccordati tra loro con angoli smussati, mantenendo la copertura della stessa in pannelli di compensato.\nNel D.IX la velatura biplana e l'impennaggio restarono sostanzialmente invariati e per la propulsione si opt\u00f2 per un motore Mercedes D.IIIa, un sei cilindri in linea raffreddato a liquido in grado di erogare una potenza pari a 160 PS (118 kW) ed abbinato ad un'elica bipala in legno a passo fisso.\nIl prototipo venne portato in volo nei primi mesi del 1918 ma le prestazioni continuarono ad essere inferiori alle aspettative ed il progetto venne abbandonato."}
{"id": "3597897", "revid": "125658079", "url": "https://it.wikipedia.org/wiki?curid=3597897", "title": "Club Atl\u00e9tico Barracas Central", "text": "Il Club Atl\u00e9tico Barracas Central \u00e8 una societ\u00e0 calcistica argentina di Buenos Aires, fondata il 5 aprile 1904.\nStoria.\nIl Barracas Central venne fondato nel 1904 a Buenos Aires con il nome di \"Barracas Central del Sud\". Il primo presidente fu uno dei fondatori, \u00c1ngel Gardella, figlio di immigrati genovesi; fece anche parte della rosa, divenendo il centravanti e capitano della squadra. Nel 1911 cambi\u00f2 nome in \"Villa Soldati\", per poi assumere in via definitiva la denominazione \"Club Atl\u00e9tico Barracas Central\" nel 1920. Affiliatosi alla Asociaci\u00f3n Amateurs de Football, nel 1920 partecip\u00f2 per la prima volta a un torneo di massima serie, la Primera Divisi\u00f3n. Giunse al 14\u00ba posto, risultato che miglior\u00f2 l'anno seguente, che vide il Barracas posizionarsi 11\u00ba. Nel 1923 si piazz\u00f2 quarto, a pari merito con il Racing Club. Nel 1925 chiuse 22\u00ba su 25, la peggior prestazione nella Primera Divisi\u00f3n della AAm. Prese poi parte alla Primera Divisi\u00f3n (AAAF); nel 1932 decise di non affiliarsi alla Liga Argentina de Football, organizzatrice del torneo professionistico, rimanendo pertanto nella AAF e partecipando alla Primera Divisi\u00f3n dilettantistica. La prima stagione vide il club posizionarsi secondo dietro allo Sportivo Barracas. Nel 1935 fu retrocesso in seconda serie, e al termine del campionato si classific\u00f2 penultimo. Nel 1941 fu retrocesso in terza divisione. Torn\u00f2 in seconda nel 1945, ma retrocesse nuovamente l'anno successivo. Risalito nuovamente nel 1949, rimase solo per quella stagione in Primera B, scendendo nuovamente di categoria al termine del campionato. Pass\u00f2 gli anni successivi nelle serie inferiori e regionali.\nNel [2021] venne promosso nella prima divisione argentina esordienndo contro il Central C\u00f3rdoba\nOrganico.\nRosa 2020.\n\"Aggiornata al 23 settembre 2020.\""}
{"id": "3597898", "revid": "179980", "url": "https://it.wikipedia.org/wiki?curid=3597898", "title": "Barracas Central", "text": ""}
{"id": "3597900", "revid": "1926649", "url": "https://it.wikipedia.org/wiki?curid=3597900", "title": "Associazione Sportiva Bari 2011-2012", "text": "Questa voce raccoglie le informazioni riguardanti l'Associazione Sportiva Bari nelle competizioni ufficiali della stagione 2011-2012.\nStagione.\nNella stagione 2011-2012 il Bari deve disputare il 43\u00ba campionato di Serie B della sua storia, a seguito della retrocessione maturata nel campionato precedente.\nLa societ\u00e0 biancorossa corre serie difficolt\u00e0 finanziarie: richiede e attua la cosiddetta \"spalmatura degli stipendi\" arretrati degli atleti che hanno militato nella stagione 2010-2011 (una decurtazione degli ingaggi necessaria a pagare le prime tre mensilit\u00e0 del 2011, che Barreto, Almiron, Ghezzal, Rudolf e Romero non accettano).\nMolti atleti della passata stagione, tra cui Masiello e Gazzi, vengono venduti e sostituiti da giovani emergenti. Jean Fran\u00e7ois Gillet lascia i biancorossi dopo 10 anni di permanenza, per non sacrificare la sua carriera in un momento secondo lui importante. Il 14 giugno 2011 viene ufficializzato l'ingaggio dell'allenatore Vincenzo Torrente, abituato a lavorare con i giovani e ritenuto adatto ai nuovi progetti della dirigenza. Oltre al portiere Lamanna, al difensore centrale Borghese e al centrocampista Rivaldo, che Torrente ha allenato gli anni precedenti nel , arrivano in prestito il terzino Under 21 Crescenzi, il trequartista Forestieri e il mediano Bogliacino (calciatore con precedenti in massima serie, nel e nel ChievoVerona). Nella conferenza stampa di fine mercato (tenutasi il 1\u00ba settembre 2011) Angelozzi e Torrente si dicono abbastanza soddisfatti, nonostante non sia stata acquistata una prima punta mobile e d'esperienza (che il nuovo coach ha chiesto).\nTorrente si propone di usare un 4-3-3 di mobilit\u00e0, con scambi intensi tra centrocampo e attacco e apporti laterali dei terzini. Caratteristica importante del tecnico campano \u00e8 anche la cura per la difesa.\nLa prima parte del ritiro estivo si svolge a Borno, dal 18 al 29 luglio 2011; la seconda parte ha luogo a Boario Terme, dal 30 luglio all'8 agosto con successivo ritorno in sede, a Bari (salvo una breve sosta a Fiuggi il 9 agosto, per giocare l'amichevole col Real Sociedad, vinta dal Bari per 1-0). In Coppa Italia, con le vittorie su Spezia e , il Bari accede al 4\u00ba turno che giocher\u00e0 sul finire di novembre in casa del Genoa.\nIn campionato, dopo un pari e una vittoria esterna nelle prime due gare Torrente dichiara ufficialmente che il Bari ha un organico che pu\u00f2 lottare per i play-off. Dopo la sconfitta casalinga 2-3 contro l' (in cui i galletti commettono disattenzioni difensive) il Bari totalizza un punto nelle due giornate successive, frutto dell'1-1 in casa contro la neo promossa Nocerina. In queste prime gare, nel gioco della formazione biancorossa, che appare poco in forma, emerge la difficolt\u00e0 nei fraseggi e nelle manovre, improvvisate e il reparto avanzato, poco supportato, non riesce a segnare; la squadra va in difficolt\u00e0 specialmente negli ultimi 30 metri. I giocatori s'adattano poco agli schemi di Torrente. Dall'incontro con il (vinto dai baresi 3-2) il tecnico campano modifica temporaneamente la sua tattica, passando a un 4-2-3-1. Quindi i galletti vincono quattro partite su sei (una per 2-1 e le altre per 1-0). Sassuolo ed lamentano errori arbitrali che, a loro dire, nelle rispettive gare avrebbero favorito i pugliesi.\nNel quarto turno preliminare di Coppa Italia, giocato in casa del Genoa, il Bari, pur attaccando pi\u00f9 dei padroni di casa perde 3-2 ai tempi supplementari (quindi termina il cammino dei biancorossi nella suddetta competizione).\nI biancorossi non mantengono continuit\u00e0 nei risultati. A partire dalla gara con il Torrente torna a far praticare diverse volte il 4-3-3. Positive le gare contro Sampdoria e Brescia (ben interpretate dai galletti, secondo la critica); contro e Gubbio si fa rimontare un doppio vantaggio. A fine girone d'andata il Bari \u00e8, con 22 punti, al quindicesimo posto in classifica (poco al di sotto della met\u00e0 classifica, inclusi i 2 punti di penalizzazione per il pagamento ritardato degli stipendi agli atleti). Effettua buone prestazioni il rumeno Stoian.\nIl mercato di riparazione vede lasciare il capoluogo Donati e Rivas, mentre vengono prelevati i due centrocampisti Romizi e Simon.\nLa seconda met\u00e0 di campionato non \u00e8 molto diversa dalla prima; la formazione biancorossa fa spesso risultato in trasferta ma meno tra le mura amiche, anche con squadre non di alta classifica. Conquista la vittoria per 2-1 all'Adriatico, sul di Zeman; il goal vittoria \u00e8 siglato dal giovane barese Nicola Bellomo con una parabola da quaranta metri: si tratta della 9\u00aa vittoria ricavata fuori casa dai galletti, che potrebbero eguagliare il record di dieci vittorie in trasferta, della stagione 2008-2009. In casa contro il Grosseto un altro giovane barese, Cristian Galano (subentrato da poco a Cavanda), raccoglie la sfera nei pressi del vertice sinistro dell'area piccola e pareggia (1-1) con un pallonetto teso verso il secondo palo. Dalla 35\u00aa giornata, persa 1-4 a Verona contro l'Hellas, la squadra di Torrente alterna sconfitte a pareggi. Dal 37\u00ba al 40\u00ba turno Francesco Caputo (che dall'ultima giornata d'andata ha iniziato a far goal con pi\u00f9 continuit\u00e0) viene squalificato per irregolarit\u00e0 contrattuali commesse dallo stesso due anni prima, quando militava nella . A causa della sconfitta rimediata a Vicenza nella penultima giornata, \u00e8 messa in discussione la permanenza in B (se i galletti perdessero l'ultima gara di campionato e , Empoli e dovessero vincere, il Bari si troverebbe a giocare i play-out). I biancorossi s'impongono 3-0 sul Gubbio e si salvano al 13\u00ba posto, chiudendo un campionato da media classifica, ridimensionato dalla penalizzazione per i ritardati adempimenti finanziari.\nMaglie e Sponsor.\nI due sponsor per la stagione 2011-2012 sono ancora La Banca Popolare di Bari e Radionorba. Lo sponsor tecnico \u00e8 Erre\u00e0.\nQueste le uniformi di gara:\nOrganigramma societario.\nArea direttiva\nArea organizzativa\nArea comunicazione\nArea marketing\nArea tecnica\nArea sanitaria"}
{"id": "3597902", "revid": "1546219", "url": "https://it.wikipedia.org/wiki?curid=3597902", "title": "Scuola neoricardiana", "text": "Con il nome scuola neoricardiana si indica un gruppo di economisti dedito alla rilettura delle opere di David Ricardo alla luce dell'interpretazione datane da Piero Sraffa nella sua \"Introduzione\" del 1951 ai \"Principi di economia politica e dell'imposta\" e nella sua opera principale, cio\u00e8 \"Produzione di merci a mezzo di merci\" del 1960.\nIl rapporto tra Marx e Sraffa.\nIl termine \"neoricardiano\" \u00e8 nato nell'ambito marxista e vuole indicare questo gruppo di economisti come revisionisti rispetto all'originaria teoria economica di Karl Marx. Infatti, i neoricardiani sono convinti che si possa tracciare una linea di continuit\u00e0 tra le opere di Ricardo, quelle di Marx e quelle di Sraffa. La ripresa della visione della produzione come processo circolare, oltre a essere una critica del marginalismo (in particolare per quel che riguarda il concetto di capitale), \u00e8 anche una riabilitazione dell'economia classica. Sraffa, come si sa, riesce a spiegare l'antagonismo tra capitale e lavoro senza far ricorso alla teoria del valore lavoro. Secondo alcuni critici della teoria neoricardiana, questo renderebbe del tutto incompatibili Sraffa e Marx, in quanto Sraffa, rinunciando alla teoria del valore lavoro (rivelatasi insufficiente nello spiegare i prezzi, come \u00e8 stato evidenziato nella controversia sulla trasformazione dei valori in prezzi del Libro III de \"Il capitale\"), rinuncerebbe anche alla categoria dello sfruttamento. I neoricardiani, al contrario, pensano che la teoria del valore lavoro non sia la base sulla quale Marx rivendicava una maggior quota del prodotto nazionale per i lavoratori. Lo sfruttamento sarebbe, secondo i neoricardiani e, soprattutto, secondo Pierangelo Garegnani, un \"mero fatto\". La teoria del valore lavoro serve a Marx a spiegare le dinamiche del capitalismo e a prevederne il crollo, le crisi di realizzazione, la caduta tendenziale del saggio del profitto, ma non a spiegare lo sfruttamento.\nEsponenti della scuola neoricardiana.\nUn elenco non esaustivo dei neoricardiani \u00e8 il seguente:"}
{"id": "3597904", "revid": "51323", "url": "https://it.wikipedia.org/wiki?curid=3597904", "title": "Neoricardiani", "text": ""}
{"id": "3597910", "revid": "461603", "url": "https://it.wikipedia.org/wiki?curid=3597910", "title": "Profesionalen Futbolen Klub CSKA Sofija", "text": ""}
{"id": "3597913", "revid": "767487", "url": "https://it.wikipedia.org/wiki?curid=3597913", "title": "Jubbulpuria tenuis", "text": "La jubbulpuria (Jubbulpuria tenuis) \u00e8 un dinosauro carnivoro, probabilmente appartenente agli abelisauri. Visse nel Cretaceo superiore (Maastrichtiano, circa 70 milioni di anni fa) e i suoi resti fossili sono stati ritrovati in India. L'identit\u00e0 \u00e8 dubbia.\nClassificazione.\nQuesto dinosauro \u00e8 conosciuto solo per alcune vertebre di piccole dimensioni, ritrovate nella formazione Lameta, in India centrale, e descritte per la prima volta da Friedrich von Huene nel 1932. Inizialmente vennero interpretate come le vertebre dorsali di un piccolo dinosauro carnivoro simile a \"Coelurus\", e quindi attribuite a un rappresentante dei celuridi. Studi pi\u00f9 recenti (Novas et al., 2004) hanno determinato che le vertebre erano in realt\u00e0 dorsali e che, con tutta probabilit\u00e0, appartenevano a un rappresentante dei ceratosauri, forse simile a \"Noasaurus\". In ogni caso, l'identit\u00e0 dei fossili \u00e8 dubbia a causa dell'estrema frammentariet\u00e0 e della mancanza di caratteri distintivi. Il nome generico, \"Jubbulpuria\", si riferisce a Jabalpur, presso cui sono stati ritrovati i fossili, e l'epiteto specifico (\"tenuis\") \u00e8 un termine latino indicante \"snello\". \"Jubbulpuria\" doveva essere un piccolo e veloce dinosauro carnivoro, lungo meno di due metri e alto una cinquantina di centimetri. Un altro dinosauro carnivoro ritrovato nella stessa zona e conosciuto per vertebre fossili \u00e8 \"Coeluroides\", di dimensioni lievemente maggiori."}
{"id": "3597914", "revid": "22356", "url": "https://it.wikipedia.org/wiki?curid=3597914", "title": "Jubbulpuria", "text": ""}
{"id": "3597915", "revid": "287204", "url": "https://it.wikipedia.org/wiki?curid=3597915", "title": "Rafael Mu\u00f1oz Perez", "text": ""}
{"id": "3597916", "revid": "729019", "url": "https://it.wikipedia.org/wiki?curid=3597916", "title": "Khalifa Belqasim Haftar", "text": "Nell'aprile del 2011 \u00e8 stato promosso al grado di Tenente generale dalle autorit\u00e0 del Consiglio nazionale di transizione libico.\nNel novembre 2021, Khalifa Haftar ha annunciato la sua candidatura alle elezioni presidenziali del dicembre 2021.\nBiografia.\nNel conflitto tra Ciad e Libia fu uno dei comandanti dell'esercito del regime di Mu\u02bfammar Gheddafi. Nel 1987, durante la guerra contro il Ciad, fu preso prigioniero nel corso della battaglia di Wadi al-Dum. In prigionia form\u00f2 un contingente di circa prigionieri libici, la \"Forza Haftar\", equipaggiata dagli Stati Uniti, col compito di rovesciare il regime libico. Fu rilasciato nel 1990 grazie ai buoni uffici statunitensi e trascorse quasi 20 anni negli USA, ottenendo anche la cittadinanza di quel Paese. Nel 1993, mentre si trovava nella sua residenza di Vienna, in Virginia, fu condannato in patria, in contumacia, alla pena capitale per \"crimini contro la Jam\u0101h\u012briyya libica\". Alcune fonti parlano anche di suoi legami con la Central Intelligence Agency, comunque smentite dallo stesso generale.\nRientro in Libia.\nNel 2011 \u00e8 tornato in patria per sostenere attivamente l'insurrezione contro il regime di Gheddafi. In marzo un portavoce militare ha annunciato che Haftar era stato nominato comandante dell'apparato militare, ma il Consiglio nazionale di transizione ha negato tutto ci\u00f2. Ad aprile Abd al-Fattah Yunis ha assunto la funzione di comandante in capo delle forze armate ribelli, Omar al-Hariri ha assunto la carica di Capo di Stato Maggiore di Yunis e Haftar \u00e8 diventato il numero 3 della gerarchia dell'esercito, col grado di tenente generale.\nTentativo di golpe militare.\nNel febbraio del 2014, Haftar apparve in televisione per annunciare che il Governo libico era stato sospeso. Il suo annuncio fu subito smentito dal Primo ministro libico \u02bfAl\u012b Zayd\u0101n, che lo qualific\u00f2 come \"ridicolo\". Pi\u00f9 tardi, nel mese di maggio, Haftar torn\u00f2 agli onori delle cronache internazionali lanciando l'Operazione \"Kar\u0101ma\" (), ossia \"dignit\u00e0\", sferrando un attacco contro le milizie filo-fondamentaliste a Bengasi, assaltando del pari con armi pesanti la sede del parlamento libico a Tripoli.\nHaftar sosteneva che i gruppi islamici, definiti sotto la comune sigla \"Libya Dawn\" (Alba della Libia), avevano preso il controllo del Parlamento libico. Egiziani ed Emirati Arabi Uniti intervennero a sostegno del governo libico con bombardamenti contro gli obiettivi della Libya Dawn.\nNell'autunno 2014, le forze islamiche conquistarono la citt\u00e0 di Derna a 330\u00a0km dall'Egitto. A febbraio 2015, l'uccisione di 21 cristiani indusse la fuga di 15.000 egiziani oltreconfine.\nFra i numeri pi\u00f9 rilevanti del conflitto interno e con lo Stato islamico: un terzo della popolazione libica emigrata in Tunisia, 30.000 morti nel solo 2014, e la produzione di greggio precipitata del 90%.\nMinistro della Difesa e Capo di Stato Maggiore in Cirenaica.\nIl 25 febbraio 2015 il gen. Haftar, forte dell'esplicito sostegno politico e militare egiziano, espresso dal Presidente al-S\u012bs\u012b, viene nominato ministro della Difesa e Capo di Stato Maggiore dal governo cirenaico di Tobruk, nell'intento di sconfiggere le forze islamiste tripolitane. Haftar sostiene che la sua strategia militare si ispira principalmente a quella del grande comandante e Compagno del profeta, Kh\u0101lid ibn al-Wal\u012bd.\nSi \u00e8 circondato di un gruppo ristrettissimo di collaboratori, tra cui due dei suoi figli, \u1e62add\u0101m e Kh\u0101lid, che comandano due brigate, mentre gli altri suoi figli, \u02bfUqba e \u1e62\u0101diq, lo consigliano in materia economica e diplomatica. \u02bfAwn al-Ferj\u0101n\u012b \u00e8 il suo braccio destro militare. D'altronde, in seno al governo di Tobruk, S\u0101lim Ma\u1e25m\u016bd al-Ferj\u0101n\u012b dirige la Sicurezza dello Stato (spionaggio), Belq\u0101sem al-Ferj\u0101n\u012b la Sicurezza Interna (controspionaggio) e Ayy\u016bb al-Ferj\u0101n\u012b gli investimenti militari, a dimostrazione che i legami tribali del generale sono ancora determinanti, visto che anch'egli fa parte della trib\u00f9 cirenaica Ferj\u0101n\u012b. Infine, F\u0101\u1e0del al-D\u012bb \u00e8 il suo consigliere politico."}
{"id": "3597918", "revid": "2139676", "url": "https://it.wikipedia.org/wiki?curid=3597918", "title": "Numerazione delle locomotive a vapore italiane", "text": "Con numerazione delle locomotive a vapore italiane si intendono i criteri utilizzati, in Italia, per l'attribuzione dei numeri di identificazione dei tipi e di ciascuna unit\u00e0 di trazione.\nAgli albori dello sviluppo delle linee ferrate in Italia si adott\u00f2 il metodo di \"battezzare\" ciascuna locomotiva con un nome proprio; le prime locomotive che circolarono nel 1839 in Italia, sulla ferrovia Napoli-Portici si chiamavano infatti \"Longridge\", \"Vesuvio\" e \"Bayard\". Anche sulla Milano-Monza le locomotive a vapore che circolarono ebbero un proprio nome: le prime due furono la \"Milano\" e la \"Lombardia\". Uguale consuetudine rimase in opera nei primi tempi in molte delle societ\u00e0 ferroviarie e nelle stesse ferrovie statali. Tuttavia il vertiginoso aumento del numero di rotabili rese presto insufficiente e di difficile gestione il sistema e in tante occasioni si cominci\u00f2 ad usare il nome della prima locomotiva prodotta di un certo modello per indicare tutta la serie successiva di macchine uguali differenziandole con un numero progressivo.\nFin quando le macchine furono di tipo pressoch\u00e9 uguale, con uguale rodiggio e prestazioni simili, ci\u00f2 fu sufficiente ma l'evoluzione tecnica che da un solo asse motore presto evolvette verso i due assi accoppiati con configurazioni sempre pi\u00f9 dissimili di assi portanti port\u00f2 alla necessit\u00e0 di raggrupparle in \"gruppi\" omogenei almeno per caratteristiche di massima.\nClassificazione tra 1839 e 1885.\nIl sistema ferroviario in Italia fu caratterizzato all'inizio da una grande difformit\u00e0 gestionale che vedeva la diffusione di societ\u00e0 ferroviarie private e ferrovie esercite direttamente dallo Stato, ferrovie di propriet\u00e0 statale ma a gestione privata assieme a ferrovie in mano a consorzi di enti locali. Ciascuna specie nei primi tempi ebbe una propria numerazione. Alcune assegnarono un nome alle locomotive, altre le numerarono soltanto progressivamente (anche in ragione del piccolo numero di unit\u00e0); il gruppo spesso era definito semplicemente dai numeri delle locomotive analoghe (es. Locomotiva SV 1-4 della Societ\u00e0 Veneta). Tale consuetudine in certi casi \u00e8 stata mantenuta fino ai nostri giorni (2011) in alcune societ\u00e0 ferroviarie private o ex-concesse.\nLa prima strada ferrata italiana, la \"Strada di Ferro da Napoli a Nocera e Castellammare\" non assegn\u00f2 numeri alle proprie locomotive entrate in servizio tra 1839 e 1844 ma le \"battezz\u00f2\" con un nome proprio, alcune con scopo onorifico come \"Bayard e Papin\", altre con nomi geografici attinenti come \"Vesuvio, Sorrento, Pompei e Parigi\", mitologici come \"Ercole, Achille\" o evocanti la velocit\u00e0 come \"Aquila, Freccia, Veloce e Lampo\", infine \"Longridge\" dal nome della fabbrica delle prime unit\u00e0. \nLe \"Strade Ferrate Romane\" invece non diedero nomi alle proprie macchine ma assegnarono loro un numero in qualche modo progressivo crescente man mano che i gruppi di locomotive dello stesso tipo entravano in servizio.\nClassificazione delle locomotive della SFAI tra 1865 e 1885.\nAll'inizio la SFAI us\u00f2 la classificazione numerica delle locomotive marcando le proprie macchine mediante una targa ottagonale in bronzo posta lateralmente alle cabine e ai tender con le iniziali SFAI seguite dal numero assegnato e con numeri verniciati sulla traversa di testa. Successivamente invalse l'uso di applicare grossi numeri in bronzo al posto delle targhe. Veniva inoltre assegnato un nome proprio ad ogni macchina che normalmente era riportato su una targa in bronzo posta su ambedue i lati corpo cilindrico delle locomotive approssimativamente a met\u00e0 lunghezza. La numerazione venne raggruppata tenendo conto delle caratteristiche di rodiggio, del motore e della tipologia di macchina secondo lo schema in tabella.\nTale metodo di numerazione dovette essere ritoccato pi\u00f9 volte in seguito all'acquisizione di nuove macchine: la \"articolate\" vennero spostate al gruppo 1201-in poi; successivamente il gruppo 767 fu rinumerato da 801-in poi, venne creato il nuovo gruppo 601-in poi e, nel 1882, tutte le locotender cabina contro cabina e le locotender \"classiche\" costituirono il nuovo gruppo 1401-in poi.\nClassificazione delle grandi reti da 1885 a 1905.\nRete Mediterranea.\nLa \"Mediterranea\" che eredit\u00f2 un buon numero di macchine della disciolta SFAI ne mantenne la consuetudine del nome proprio e della marcatura a gruppi di cifre. Le ex SFAI 81\u201390 (gi\u00e0 VEN 16\u201325, provenienti dalla rete veneta) divennero ad esempio RM 501\u2013510 ma in seguito all'incremento del parco rotabili poco tempo dopo dovette passare al sistema di marcatura numerica a quattro cifre .\nClassificazione delle Ferrovie dello Stato.\nIn seguito alla loro costituzione e al conseguente riscatto delle tre grandi reti Adriatica, Mediterranea e Sicula (ma anche di altre ferrovie o piccole reti, come la \"Sicula Occidentale\", parte della \"Societa Veneta\" ed altre), a partire dal 1905 le Ferrovie dello Stato procedettero alla rinumerazione delle locomotive man mano consegnate istituendo altri \"nuovi\" gruppi in cui dividere le macchine, a volte anche differenti, raggruppando insieme quelle con caratteristiche similari o equivalenti.\nNumerazione a 4 cifre.\nLa prima numerazione FS venne mutuata da quella della precedente Rete Adriatica, cio\u00e8 a quattro cifre di cui le prime tre indicavano il gruppo (es.gruppo 100) e la quarta indicava il numero della macchina. Un constatazione ovvia \u00e8 che dopo la cifra \"9\" dalla decima le cifre si sommavano a quelle del gruppo; cos\u00ec il \"gruppo FS 420\", che comprendeva macchine ex RA 480 ed RM 4201-4500, ebbe la prima macchina (ex RA 4801 di costruzione Sigl) immatricolata come \"FS 4201\" ma l'ultima era divenuta FS \"4493\".\nNumerazione a 5 cifre.\nDal 1907 in poi le nuove macchine immatricolate utilizzarono la marcatura a 5 cifre che permetteva una migliore evidenziazione del numero di gruppo e di quello progressivo. Le prime macchine ad adottare tale marcatura, con cifre in bronzo sulle fiancate della cabina e dipinte sulla traversa di testa, furono le locomotive del gruppo FS 640; pertanto la prima unit\u00e0 consegnata dalla Schwarzkoppf ebbe la marcatura \"64001\" e l'ultima, nel 1911 fu marcata \"64169\". Ancora non era in uso distinguere con il punto il gruppo dal numero progressivo. Le FS con la Circolare n\u00ba 40.T del 28 giugno 1914 prescrissero di rinumerare le locomotive del gruppo 290, che avevano gi\u00e0 ricevuta la marcatura a quattro cifre da 2901 a 3099, con cinque cifre a partire dalla 3000 che diveniva 29100 giungendo infine alla 29338. Ci\u00f2 provoc\u00f2 la stranezza per cui macchine dello stesso gruppo circolarono con marcature differenti, a quattro e a cinque cifre.\nNumerazione a 6 cifre.\nLa numerazione a 6 cifre con punto di separazione tra cifre di gruppo e numerazione progressiva venne introdotta dalla FS con la Circolare n\u00ba 64.T del 6 giugno 1917 e applicata inizialmente alle locomotive gruppo 470 e gruppo 680 che effettuavano la trasformazione a \"vapore surriscaldato\"; nell'occasione venivano tolte anche le vecchie cifre in bronzo ai lati delle cabine di guida. Man mano che venivano trasformate anche le locomotive dei gruppi 600, 630, 730 e 750 ricevevano la nuova marcatura a sei cifre definitiva.\nFu infine la Circolare n\u00ba 89.T del 16 giugno 1919 ad estendere a tutte le macchine in via definitura la regola di marcatura a sei cifre con targa in bronzo posta ai lati delle cabine e con marcatura a pittura (bianco) sulla testata anteriore e sulla parete posteriore del tender.\nSuccessive circolari delle FS definirono altri ritocchi della norma: \nVenne stabilito che le locomotive trasformate a vapore surriscaldato senza alcuna modifica delle dimensioni dei cilindri motori avessero cambiata in \"1\" l'ultima delle tre cifre costituenti il numero di gruppo precedente (es. da 670 a 671) e in \"2\" nel caso di locomotive con modifica dei cilindri cambiando la propria numerazione progressiva precedente in una nuova partendo da. 001 (Circolare n\u00ba 95.T del 16 aprile 1920).\nPochi mesi dopo tuttavia, il 2 ottobre dello stesso anno, venne modificata l'ultima parte, quella che stabiliva la nuova numerazione progressiva lasciando invece inalterato il numero progressivo proprio della macchina (Circolare n\u00ba96.T).\nClassificazione delle societ\u00e0 private o pubbliche in concessione dopo il 1885.\nClassificazione della Ferrovia Circumetnea.\nLa ferrovia Circumetnea si dot\u00f2 di 2 locomotive a vapore di costruzione Hawtorne nel 1890, di ulteriori 10 di costruzione Breda nel 1894 e di una costruita dalle officine FCE di Catania Borgo: tutte e 13 unita vennero contrassegnate da un numero progressivo e da un nome. La 14\u00aa locomotiva, di costruzione belga acquistata usata, ricevette solo il numero \"14\".\nStesso tipo di classificazione adott\u00f2 la Societ\u00e0 anonima per le Ferrovie Secondarie della Sicilia per le proprie locomotive che vennero numerate progressivamente e \"battezzate\" con i nomi delle localit\u00e0 attraversate.\nClassificazione delle Ferrovie Calabro Lucane.\nLa \"Mediterranea Calabro Lucane\" non assegn\u00f2 mai nomi alle proprie locomotive a scartamento ridotto ma le inquadr\u00f2 in gruppi numerici (es. gruppo 1-14, gruppo 201-203) secondo caratteristiche omogenee"}
{"id": "3597919", "revid": "62004", "url": "https://it.wikipedia.org/wiki?curid=3597919", "title": "Arkadij Arkad'evi\u010d Vjat\u010danin", "text": ""}
{"id": "3597920", "revid": "62004", "url": "https://it.wikipedia.org/wiki?curid=3597920", "title": "Jurij Aleksandrovi\u010d Prilukov", "text": ""}
{"id": "3597921", "revid": "767487", "url": "https://it.wikipedia.org/wiki?curid=3597921", "title": "Valentin Deliminkov", "text": "Carriera.\nClub.\nDurante la sua carriera, durata dal 1975 al 1987 ha giocato solo con il \u010cernomorec Burgas.\nNazionale.\nConta 5 presenze con la Nazionale bulgara."}
{"id": "3597922", "revid": "408977", "url": "https://it.wikipedia.org/wiki?curid=3597922", "title": "Neverwinter Nights (serie)", "text": ""}
{"id": "3597923", "revid": "62004", "url": "https://it.wikipedia.org/wiki?curid=3597923", "title": "Alexander Sukhorukov", "text": ""}
{"id": "3597924", "revid": "62004", "url": "https://it.wikipedia.org/wiki?curid=3597924", "title": "Danila Sergeevi\u010d Izotov", "text": ""}
{"id": "3597925", "revid": "62004", "url": "https://it.wikipedia.org/wiki?curid=3597925", "title": "Stanislav Jur'evi\u010d Donec", "text": ""}
{"id": "3597926", "revid": "62004", "url": "https://it.wikipedia.org/wiki?curid=3597926", "title": "Nikolaj Valer'evi\u010d Skvorcov", "text": ""}
{"id": "3597927", "revid": "62004", "url": "https://it.wikipedia.org/wiki?curid=3597927", "title": "Evgenij Evgen'evi\u010d Koroty\u0161kin", "text": ""}
{"id": "3597928", "revid": "62004", "url": "https://it.wikipedia.org/wiki?curid=3597928", "title": "Evgenij Aleksandrovi\u010d Lagunov", "text": ""}
{"id": "3597930", "revid": "709565", "url": "https://it.wikipedia.org/wiki?curid=3597930", "title": "Diamante Blu", "text": "Diamante Blu (\"Blue Diamond\") il cui vero nome \u00e8 Elton T. Morrow, \u00e8 un personaggio dei fumetti, creato da Ben Thompson (disegni), pubblicato dalla Timely Comics (che \u00e8 diventata la Marvel Comics). La sua apparizione \u00e8 in \"Daring Mystery Comics\" n. 7.\nViene in seguito recuperato dalla Marvel durante gli anni settanta per alcune storie riguardanti il supergruppo Legione della Libert\u00e0, del quale sar\u00e0 uno dei membri.\nBiografia del personaggio.\nElton T. Morrow \u00e8 un archeologo che, durante una spedizione nell'Antartico, trova un misterioso diamante di colore blu. Durante il viaggio di ritorno, la nave sul quale viaggia viene attaccata da un sottomarino nazista e affondata, e Morrow si butta in mare con la scatola contenente il diamante; quest'ultimo verr\u00e0 colpito da un colpo di cannone, facendolo esplodere in mille pezzi che penetreranno nel corpo dell'archeologo. Salvato da un pilota di aerei inglese, Morrow scoprir\u00e0 che il diamante gli ha donato una forza sovraumana e una pelle a prova di proiettile. Dopo avere sconfitto uno scienziato nazista, si unir\u00e0 alla Legione della Libert\u00e0, con il quale combatter\u00e0 fino alla fine della seconda guerra mondiale per poi ritirarsi dalle scene; torner\u00e0 ad indossare il suo costume nel 1953, durante il funerale di Union Jack II.\nUn anziano Diamante Blu torner\u00e0 in attivit\u00e0 per aiutare la Cosa ad affrontare Shanga, una forma di vita aliena basata sui cristalli che si innamorer\u00e0 di lui. L'aliena, grazie ai suoi poteri cosmici, muter\u00e0 Morrow in un diamante vivente, quindi partiranno verso il suo pianeta natale."}
{"id": "3597935", "revid": "62004", "url": "https://it.wikipedia.org/wiki?curid=3597935", "title": "Vladimir Nikolaevi\u010d Gusev", "text": ""}
{"id": "3597940", "revid": "43530", "url": "https://it.wikipedia.org/wiki?curid=3597940", "title": "SSIF", "text": ""}
{"id": "3597944", "revid": "729019", "url": "https://it.wikipedia.org/wiki?curid=3597944", "title": "Paul Egli", "text": "Professionista dal 1934 al 1947, vinse i Campionati del mondo da dilettante nel 1933, dopo che fu secondo nel 1932, mentre da professionista fu terzo nel 1937 e secondo nel 1938.\nFra i suoi successi figurano anche tre edizioni del Campionato di Zurigo e due Campionati svizzeri, inoltre nel Tour de France 1936 vinse la prima tappa indossando per un giorno la maglia gialla; sue anche quattro tappe al Tour de Suisse."}
{"id": "3597946", "revid": "461603", "url": "https://it.wikipedia.org/wiki?curid=3597946", "title": "Republican Spartak Stadium", "text": ""}
{"id": "3597954", "revid": "87173526", "url": "https://it.wikipedia.org/wiki?curid=3597954", "title": "Antonino (filosofo)", "text": "Figlio dei filosofi Eustazio e Sosipatra, leggendario personaggio di cui racconta il sofista e storico Eunapio , contemporaneo di Ipazia, visse come una specie di eremita pagano a Canopo in Egitto dove i suoi correligionari venivano da Alessandria a consultarlo.\nVisse dedicandosi quasi esclusivamente alla guida dei suoi discepoli, fortemente legati al paganesimo, tanto da essere considerati uno dei centri spirituali della resistenza pagana alla evangelizzazione dell'Egitto. Antonino tuttavia, non espresse mai opinioni sulle questioni divine e Eunapio sottolinea come egli si astenesse dai rituali teurgici, forse perch\u00e9 preoccupato dalla contrariet\u00e0 imperiale a queste pratiche. Tuttavia i discepoli di Antonino negli anni 360-390 si erano dedicati attivamente al culto di Serapide e Iside a Menouthis \nAntonino, dalla condotta morale esemplare, fu additato anche come profeta tanto che si dice fosse stato in grado di prevedere che dopo la sua morte il grande tempio di Serapide, ad Alessandria, sarebbe andato distrutto, come infatti avvenne, da \"qualcosa di mostruoso e senza forma\"."}
{"id": "3597961", "revid": "116145611", "url": "https://it.wikipedia.org/wiki?curid=3597961", "title": "Amsterdamsche Football Club Ajax 2001-2002", "text": "Questa pagina raccoglie i dati riguardanti l'Amsterdamsche Football Club Ajax nelle competizioni ufficiali della stagione 2001-2002.\nStagione.\nAll'inizio di questa stagione viene ceduto Shota Arveladze, mentre viene acquistato Zlatan Ibrahimovi\u0107; in panchina viene invece confermato Co Adriaanse.\nL'Ajax accede al terzo turno preliminare della Champions League ma viene eliminato dal ; prosegue in Coppa UEFA, dove, dopo aver eliminato agevolmente l' viene battuto nel secondo turno dal . Ad inizio dicembre viene chiamato in panchina l'ex difensore biancorosso Ronald Koeman, e intanto i \"Lancieri\" sono ancora in corsa sul fonte interno.\nLa stagione finisce con il \"double\": dopo aver battuto in finale l' in finale per 3-2 ai tempi supplementari (e dopo aver eliminato il in semifinale) viene conquistata la quindicesima KNVB beker, inoltre il club torna al successo in campionato dopo quattro anni, conquistando il ventottesimo titolo olandese.\nOrganigramma societario.\nFonte\nArea direttiva\nArea tecnica"}
{"id": "3597963", "revid": "729019", "url": "https://it.wikipedia.org/wiki?curid=3597963", "title": "Henry Mayo", "text": "Biografia.\nDopo aver conseguito il diploma all'Accademia navale di Annapolis, nel 1876, Mayo acquis\u00ec esperienza in diversi ambiti della United States Navy, compresa la US Coast e Geodetic Survey. Durante la guerra ispano-americana serv\u00ec a bordo della cannoniera \"Bennington\", che operava lungo la West Coast.\nNel 1913 fu promosso al grado di retroammiraglio. Nel 1914, lo squadrone sotto il suo comando fu coinvolto nel caso Tampico e le sue successive richieste di difendere l'onore nazionale non fecero che peggiorare le gi\u00e0 difficili relazioni tra Stati Uniti e Messico.\nNel giugno 1915 divenne viceammiraglio e fu nominato Comandante in Capo della Flotta Atlantica.\nRicevette il grado di ammiraglio il 19 giugno 1916.\nPer l'organizzazione ed il supporto offerto alla \"US Naval Force\", sie nelle acque americane che in quelle europee, durante la prima guerra mondiale, fu insignito della Navy Distinguished Service Medal, all'epoca ancora la pi\u00f9 alta onorificenza che poteva essere assegnata dal dipartimento della Marina degli Stati Uniti.\nNel primo dopoguerra mostr\u00f2 estrema lungimiranza nel sollecitare lo sviluppo di un'Aviazione di marina.\nMayo and\u00f2 in pensione il 28 febbraio 1921, all'et\u00e0 di 65 anni. Per i quattro successivi serv\u00ec come governatore della Philadelphia Naval Asylum, ospedale e casa di riposo per veterani della Marina.\nNonostante il ritiro, mantenne comunque l'incarico di ammiraglio fino al 1930, grazie a un atto del Congresso.\nMor\u00ec a Portsmouth, nel New Hampshire, all'et\u00e0 di 80 anni, il 23 febbraio 1937."}
{"id": "3597967", "revid": "112727009", "url": "https://it.wikipedia.org/wiki?curid=3597967", "title": "Mauro Manieri", "text": "I suoi progetti architettonici delineano una personalit\u00e0 colta, che conosce e reinterpreta i modelli manieristici e barocchi romani.\nBiografia.\nNato a Lecce il 24 marzo 1687 da Angiolo, medico letterato originario di Nard\u00f2, e da Maria Grismondi, fu dottore in \"utroque iure\", matematico e censore, oltre ad essere membro dell'Accademia degli Spioni, fondata dal padre, di quella dei Trasformati e dell'Arcadia (con il nome di Liralbo). Nel 1710 spos\u00f2 Antonia di Emanuele De Pandis, aristocratica, dalla quale ebbe nove figli, tra cui Emanuele, architetto, e Bonaventura, pittrice. Non sono noti il luogo e la data della morte, avvenuta comunque fra l'ottobre 1743 e il dicembre 1744.\nOpere.\nTra gli edifici alla cui edificazione contribu\u00ec si ricordano:\nGli viene attribuita inoltre la chiesa di San Michele Arcangelo a Vitigliano."}
{"id": "3597973", "revid": "4252", "url": "https://it.wikipedia.org/wiki?curid=3597973", "title": "Moonwalking", "text": ""}
{"id": "3597974", "revid": "1543377", "url": "https://it.wikipedia.org/wiki?curid=3597974", "title": "Torneo Interbritannico 1983", "text": "Il Torneo Interbritannico 1983 fu l'ottantasettesima edizione del torneo di calcio conteso tra le Home Nations dell'arcipelago britannico. In questo anno, sia la federazione inglese che la federazione scozzese annunciarono che le loro nazionali non avrebbero pi\u00f9 partecipato a questo torneo dopo il 1984. La competizione fu vinta dall'Inghilterra."}
{"id": "3597977", "revid": "115375439", "url": "https://it.wikipedia.org/wiki?curid=3597977", "title": "Mohamed Al-Daradji", "text": "Biografia.\nDopo il diploma in Belle Arti, si trasferisce nei Paesi Bassi per studiare alla \"Media Academy\" di Hilversem. In seguito si trasferisce a Leeds dove si specializza in fotografia e regia.\nDopo il crollo del regime di Saddam Hussein nel 2003, ritorna in Iraq per girare il suo primo pluripremiato lungometraggio, \"Ahlaam\". \u00c8 anche promotore di \"Iraq's Missing Campaign\", un movimento che lotta per l'identificazione dei corpi rinvenuti nelle fosse comuni."}
{"id": "3597980", "revid": "1632387", "url": "https://it.wikipedia.org/wiki?curid=3597980", "title": "Age of the Joker", "text": "Age of the Joker \u00e8 il nono album della band tedesca Edguy, prodotto da Sascha Paeth e pubblicato il 26 agosto 2011 tramite Nuclear Blast."}
{"id": "3597983", "revid": "1543377", "url": "https://it.wikipedia.org/wiki?curid=3597983", "title": "NHL Winter Classic", "text": "L'NHL Winter Classic \u00e8 un evento a cadenza annuale organizzato dalla National Hockey League (NHL) nel giorno di Capodanno, nel quale viene sorteggiata una partita della stagione regolare per essere disputata all'aperto, in strutture adibite per l'occasione per l'hockey su ghiaccio. Tale evento \u00e8 molto simile all'Heritage Classic, altra competizione all'aperto organizzata dalla NHL tenutasi per la prima volta ad Edmonton nel 2003, ma riservata a formazioni canadesi, mentre il Winter Classic prevede solitamente la partecipazione di squadre statunitensi, sebbene a partire dall'edizione 2014 siano state invitate anche squadre canadesi. La prima edizione del Winter Classic si svolse nel 2008.\nStoria.\nIl primo Winter Classic si svolse il 1\u00ba gennaio 2008 con l'incontro fra Buffalo Sabres e Pittsburgh Penguins nel Ralph Wilson Stadium di Orchard Park. Il Winter Classic 2008 a causa delle condizioni climatiche avverse fu soprannominato anche \"Ice Bowl\". La partita ottenne il pubblico record per la NHL di 71.217 spettatori. Proprio il successo ottenuto nel 2008 spinse la NHL ad organizzarne una seconda edizione l'anno successivo, questa volta presso il Wrigley Field di Chicago, con i Detroit Red Wings che sconfissero i Chicago Blackhawks. Il Winter Classic 2009 fu il primo ad vere due delle squadre \"Original Six\", e fu inoltre il primo ad essersi svolto in uno stadio di baseball. La partita stabil\u00ec il dato d'ascolto in Nordamerica pi\u00f9 alto per una partita di hockey mai raggiunto in 33 anni. L'ancor pi\u00f9 grande successo dell'edizione del 2009 consolid\u00f2 lo status del \"The Classic\" come evento annuale di punta per la NHL.\nIl terzo Winter Classic si svolse al Fenway Park di Boston il 1\u00ba gennaio 2010, e vide affrontarsi i Boston Bruins contro i Philadelphia Flyers. Il risultato fu un sofferto 2\u20131 ai tempi supplementari per Boston, rendendo cos\u00ec i Bruins la prima squadra ad aver vinto in casa l'NHL Winter Classic. Il Winter Classic 2010 vide coinvolti nella prima rissa nella storia dell'evento il giocatore di Philadelphia Dan Carcillo contro quello di Boston Shawn Thornton. L'edizione del 2011 invece si disput\u00f2 nell'Heinz Field di Pittsburgh, con i Pittsburgh Penguins sconfitti dai Washington Capitals per 3-1.\nLe condizioni meteo in pi\u00f9 di una occasione hanno condizionato gli incontri, come nel 2011 quando la partita fu posticipata a causa della pioggia. Anche il vento ed i riflessi del sole possono danneggiare le squadre, e per questo la NHL permette di modificare il terzo periodo ed i tempi supplementari. Il regolamento permette l'interruzione del gioco a met\u00e0 del periodo, mentre le squadre invertono le posizioni sul campo. Questa opzione fu esercitata nel 2008 ed ancora nel 2011. A causa di problemi di pioggia fu il primo Classic ad essersi giocato in prima serata. Il Winter Classic fu reso ufficialmente parte del calendario della NHL fino al 1\u00ba gennaio del 2021, come parte dell'accordo per i diritti televisivi con le emittenti NBC e Versus.\nPer l'edizione del 2012 la NHL annunci\u00f2 la scelta di Filadelfia come sede dell'incontro, con la sfida fra Philadelphia Flyers e New York Rangers. A differenza delle altre edizioni del Winter Classic la partita per\u00f2 si svolse il 2 gennaio 2012. Infatti la NBC il 1\u00ba gennaio, di domenica, fu obbligata a trasmettere la NFL in base agli accordi presi con la lega per la trasmissione del \"Sunday Night Football\". Per questo motivo inoltre la partita si svolse al Citizens Bank Park, stadio della squadra di baseball dei Philadelphia Phillies e non nel Lincoln Financial Field, lo stadio dei Philadelphia Eagles. I New York Rangers sconfissero i Philadelphia Flyers per 3-2.\nPer il 2013 la NHL annunci\u00f2 a sorpresa la partecipazione di una squadra canadese, i Toronto Maple Leafs, ospitati in casa dei Detroit Red Wings, altra franchigia delle Original Six. L'incontro fu previsto presso il Michigan Stadium di Ann Arbor. A causa del lockout della stagione 2012-13 il 2 novembre 2010 fu annunciato il rinvio della sfida fra Red Wings e Maple Leafs al 2014, mentre l'edizione 2013 fu cancellata. La presentazione ufficiale del Winter Classic 2014 avvenne il 7 aprile 2013 presso la Joe Louis Arena di Detroit. Nel settembre del 2013 la NHL ufficializz\u00f2 la squadra organizzatrice del Winter Classic del 2015, i Washington Capitals. Solo nel giugno del 2014 furono annunciati gli avversari, i Chicago Blackhawks.\nNel 2016 fu organizzata un'edizione del Winter Classic fra due delle formazioni con la rivalit\u00e0 pi\u00f9 accesa e storica della NHL, i Boston Bruins e i Montreal Canadiens, seconda squadra canadese invitata all'evento.\nAltre partite all'aperto di NHL.\nIl primo match all'aperto che vide coinvolta una squadra della NHL si svolse il 2 febbraio 1954. I Detroit Red Wings in quell'occasione giocarono un match amichevole, con la temperatura esterna di -6\u00a0\u00b0C, contro i carcerati del Marquette Branch Prison nel Michigan. Al termine del primo periodo i Red Wings conducevano l'incontro per 18\u20130; il conto delle reti nel resto della partita per\u00f2 non fu tenuto.\nLa prima partita all'aperto fra due formazioni della NHL fu un'amichevole disputata nella fase di pre-season il 21 settembre 1991. La partita ebbe luogo all'interno del parcheggio del Caesars Palace di Las Vegas, nel Nevada, e vide affrontarsi i Los Angeles Kings contro i New York Rangers. Il processo di mantenimento del ghiaccio nel deserto richiese una quantit\u00e0 di refrigerante tripla rispetto ai palazzetti della NHL. Vi furono relativamente pochi problemi, nonostante i 35\u00a0\u00b0C raggiunti durante la giornata ed i 27\u00a0\u00b0C al momento della partita. Nel corso della partita delle cavallette iniziarono a saltare sulla superficie del ghiaccio, e nel corso della partita fu necessario pi\u00f9 volte ripulire il ghiaccio. All'incirca 14.000 tifosi assistettero alla vittoria dei Kings sui Rangers per 5\u20132. A partire dal 1997 i Los Angeles Kings ritornarono ogni anno a Las Vegas, sebbene in strutture al coperto, per disputare delle amichevoli estive denominate \"Frozen Fury\".\nLa prima partita di campionato ad essersi giocata all'aperto nella storia della National Hockey League fu il 22 novembre 2003, presso il Commonwealth Stadium di Edmonton. L'Heritage Classic 2003 vide come protagonisti gli Edmonton Oilers ed i Montreal Canadiens. Un secondo Heritage Classic si svolse nel 2011, al McMahon Stadium di Calgary, con i Calgary Flames opposti ai Montreal Canadiens. Il terzo Heritage Classic ebbe luogo nel 2014 fra i Vancouver Canucks e gli Ottawa Senators.\nA partire dal 2014 la NHL inizi\u00f2 a proporre una nuova serie di gare all'aperto valide per la stagione regolare denominate NHL Stadium Series.\nEdizioni future.\nA causa dell'enorme popolarit\u00e0 dell'evento, quasi tutte le squadre hanno chiesto di prendere parte al Winter Classic sia come squadra organizzatrice che da ospite. Per i futuri Winter Classic sono state avanzate proposte numerose strutture sportive, come il Citi Field, Target Field, FedEx Field, Coors Field, Yankee Stadium, Ohio Stadium, o altre location come il National Mall o Central Park. Il presidente dei Toronto Maple Leafs Tim Leiweke ha espresso il desiderio di organizzare la partita nel 2018 nel nuovo BMO Field per celebriare i cento anni dei Leafs."}
{"id": "3597985", "revid": "76963", "url": "https://it.wikipedia.org/wiki?curid=3597985", "title": "Jordyn Colemon", "text": "Conosciuta principalmente per aver recitato in \"Shaggy Dog - Pap\u00e0 che abbaia... non morde\" nella parte di Tracy e \"Raven\" in 7 episodi nella parte di Cindy."}
{"id": "3597986", "revid": "110157", "url": "https://it.wikipedia.org/wiki?curid=3597986", "title": "Torneo Interbritannico 1984", "text": "Il Torneo Interbritannico 1984 (in inglese \"1984 British Home Championship\") fu l'89\u00aa e ultima edizione del Torneo Interbritannico, competizione internazionale contesa dalle quattro rappresentative calcistiche delle \"Home Nations\" del Regno Unito.\nGi\u00e0 prima dell'inizio della competizione, nel 1983, le Federazioni di Inghilterra e Scozia avevano manifestato la perdita d'interesse a continuare a disputare un torneo annuale con le altre due formazioni britanniche, non considerando tali incontri sufficientemente attraenti per mantenere un alto livello della competizione; singolarmente, tuttavia, la prima partita del torneo vide proprio la cadere a Belfast per mano dell' 0-2.\nOgni squadra vinse, pareggi\u00f2 e perse un incontro e quindi ad assegnare il torneo fu la differenza reti; all'ultima giornata del torneo a Glasgow la Scozia e l'Inghilterra pareggiarono 1-1 e quindi fu l' ad aggiudicarsi il torneo avendo una differenza reti di +1.\nA titolo statistico fu un arbitro italiano a dirigere l'ultimo incontro in assoluto del torneo, il veneziano (ma iscritto alla sezione di Milano) Paolo Casarin, e l'ultimo marcatore della storia del torneo fu l'inglese Tony Woodcock.\nIl trofeo fu consegnato alla Federazione nordirlandese che lo tenne in custodia come detentore definitivo.\nNel 2015 il trofeo fu donato al National Football Museum di Manchester per essere posto in esposizione permanente."}
{"id": "3597988", "revid": "123348706", "url": "https://it.wikipedia.org/wiki?curid=3597988", "title": "C (serie animata)", "text": "[C]: The Money of Soul and Possibility Control \u00e8 un anime di 11 episodi, diretto da Kenji Nakamura e prodotto da Tatsunoko. L'anime \u00e8 stato trasmesso a partire dal 14 aprile 2011 al 23 giugno 2011 sull'emittente Fuji TV nel contenitore Noitamina.\nTrama.\nIl Giappone viene salvato dalla bancarotta grazie all'intervento di un fondo sovrano ma per i suoi cittadini non \u00e8 cambiato molto: disoccupazione, crimini e suicidi continuano ad essere presenti pi\u00f9 che mai.\nKimimaro Yoga, uno studente di 19 anni, sogna una vita normale dopo la scomparsa del padre e la morte della madre. Un giorno viene contattato da un misterioso uomo che gli offre una grossa somma di denaro da usare nel \"Distretto Finanziario\", un misterioso luogo che sembra decidere il destino delle persone e della nazione intera attraverso i Deal, scontri fra i suoi appartenenti, detti Entre, che mettono in palio il loro denaro e il loro futuro affiancati dai loro Asset, creature che combattono per loro.\nPersonaggi.\nProtagonisti.\nDoppiato da K\u014dki Uchiyama\nUno studente universitario di 19 anni che studia economia e che lavora part-time per sostenersi. Cresciuto dalla zia in seguito alla scomparsa del padre e alla morte della madre ha come unico sogno quello di avere abbastanza soldi per vivere una vita normale con la sua futura famiglia. Si ritrova suo malgrado coinvolto come Entre nel Distretto Finanziario affiancato dal suo Asset Mashu. Scoprir\u00e0 che suo padre prima di lui aveva partecipato ai Deal, finendo in bancarotta per poi suicidarsi. A differenza degli altri Entre, Yoga ha scarso interesse nel vincere grosse somme nei Deal ed \u00e8 molto protettivo nei confronti del suo Asset.\nLe sue azioni gli faranno attirare l'attenzione di Souichirou Mikuni, il pi\u00f9 forte Entre del distretto che lo inviter\u00e0 a far parte della sua gilda, la Starling Guild. Qui Yoga diventer\u00e0 pi\u00f9 esperto nei Deal ma col tempo inizier\u00e0 a ritenere le azioni intraprese da Mikuni troppo pericolose per il futuro del Giappone e lascer\u00e0 la gilda, unendo le forze a Jennifer Sato per contrastarlo. Nel finale otterr\u00e0 la propriet\u00e0 dell'Asset di Jennifer, Georges e una Darkness Card, necessaria per invertire la rotativa del Denaro Midas, fatta partire da Mikuni. Si scontrer\u00e0 in epico duello contro questi riuscendo a prevalere per un pelo. Proceder\u00e0 poi alla restituzione del Denaro Midas restituendo il futuro alle persone e salvando cos\u00ec il paese.\nDoppiata da Haruka Tomatsu\nMashu \u00e8 l'Asset di Yoga: ha l'aspetto di una ragazza vestita di rosso, dai capelli castani e con un paio di corna sulla fronte. A differenza degli altri Asset si comporta in maniera pi\u00f9 umana, pur non comprendendone sempre i comportamenti. \u00c8 molto curiosa su cose come il romanticismo e il mangiare ed \u00e8 golosa di ramen istantaneo. Nutre interesse anche verso Q, l'Asset di Mikuni.\nIl suo nome deriva dal codice presente sulla Midas Card di Kimimaro, ovvero MSYU. Spesso riprende Kimimaro per la sua mancanza di spirito combattivo o per le sue azioni sconsiderate ma \u00e8 molto legata a lui, sviluppando col tempo sentimenti romantici. \u00c8 molto somigliante all'Asset del padre del ragazzo. Nel finale scompare in seguito alle azioni di Kimimaro a cui confessa il suo amore e che bacia poco prima di svanire. Dal momento che gli Asset sono modellati sul futuro dei loro possessori, Kimimaro ipotizza che Mashu sia basata su una sua futura figlia, cosa che sembra confermata anche da un sogno.\nMashu \u00e8 un Asset molto potente (secondo alcuni Entre \u00e8 solo grazie a questa potenza che Kimimaro \u00e8 sopravvissuto ai vari Deal) e usa attacchi legati al fuoco: la sua Mezzoflazione si chiama \"Scorched Earth\" e consiste in una serie di potenti saette infuocate mentre la sua Macroflazione si chiama \"Overheated Economy\", un pilastro di fuoco capace di incenerire l'area che la circonda.\nDoppiato da Daisuke Hosomi\n\u00c8 il pi\u00f9 forte Entrepreneur del Distretto Finanziario del Estremo Oriente.\nFiglio di un ricco industriale, Mikuni era un ragazzo molto premuroso verso Takako, la sua malata sorella minore e deciso a diventare un musicista con le sue forze ma viene costretto ad abbandonare il suo sogno per lavorare come assistente del padre nella compagnia di famiglia. I problemi finanziari che l'attanagliavano costrinsero per\u00f2 il padre del ragazzo a impiegare i suoi fondi nel suo salvataggio, annullando il trasferimento in America e le costose cure mediche che Takako necessitava. Come conseguenza del gesto la ragazza fin\u00ec in coma e Mikuni inizi\u00f2 a lavorare per assumere il controllo dell'azienda e vendicarsi cos\u00ec del padre. Fu in questo periodo che entr\u00f2 a far parte del Distretto Finanziario e us\u00f2 i fondi ottenuti nei suoi primi Deal per raggiungere il suo obiettivo.\nMikuni \u00e8 un uomo estremamente ricco e potente, tanto da avere una forte influenza sul governo giapponese e sul suo mercato. Per controllare e limitare l'effetto che i Deal hanno sull'economia reale ha fondato la Starling Guild, una gilda che raccoglie persone che condividono il suo stesso obiettivo. Anche nel Distretto Finanziario \u00e8 potente e temuto: possiede infatti tre Asset di notevole potenza, Kakazuzu, Aurora e Q, il suo Asset originale. Nei Deal utilizza principalmente il primo facendo uso della sua Flazione \"White Knight\", con la quale pu\u00f2 evocare altri Asset. Aurora viene invece usata per tenere a bada l'estrema potenza di Q, che usa solo se strettamente necessario ma pu anche usare la sua Flazione \"Sleeping Beauty\" per assorbire l'energia dell'avversario. Inoltre \u00e8 uno dei pochi del distretto ad avere una Darkness Card, con la quale \u00e8 possibile stampare Denaro Midas, a costo di alcuni anni del proprio futuro.\nCalmo e riflessivo ma anche testardo, nutre subito interesse verso Kimimaro, perch\u00e9 gli ricorda s\u00e9 stesso (entrambi hanno salvato i propri Asset al loro primo Deal) e lo aiuta a destreggiarsi nel Distretto per poi invitarlo nella sua gilda. Ben presto per\u00f2 le differenza ideologiche fra i due vengono alla luce: mentre per Kimimaro \u00e8 pi\u00f9 importante il futuro anzich\u00e9 il presente, Mikuni mette in primo piano il presente, anche arrivando a sacrificare il futuro delle persone, nonostante le sue azioni arrecano palesemente danno. Questo far\u00e0 scontrare i due nell'episodio finale: dopo aver sconfitto Jennifer, Mikuni sembra a un passo dallo sconfiggere anche il ragazzo ma la svalutazione dello Yen e con esso del Denaro Midas su cui si basava il suo potere lo condannano alla sconfitta. Dopo che Kimimaro restituisce il futuro alle persone scompare e di lui non si hanno pi\u00f9 notizie.\nDoppiata da Saori Got\u014d\n\u00c8 il primo Asset di Mikuni. Il suo aspetto fisico \u00e8 simile a quello di Mashu e come lei sembra pi\u00f9 umana degli altri Asset. Prende il suo nome dal codice della sua card, QFWK. Mangia banconote Midas come spuntino. Estremamente potente, tanto da essere riconosciuta come il pi\u00f9 forte Asset del Distretto e tenuta sotto controllo dall'intervento di Aurora, un altro Asset di Mikuni. Solitamente sembra essere sempre addormentata o sonnolenta ma in combattimento cambia completamente personalit\u00e0, diventando decisamente feroce e pronta a tutto pur di difendere Mikuni. La sua Flazione si chiama \"Cannibilization\", un potente attacco con il quale pu\u00f2 divorare lo spazio che la circonda mentre la sua Macroflazione si chiama \"Economic Blockade\", con il quale pu\u00f2 paralizzare l'avversario. \u00c8 modellata sulla sorella di Mikuni, Takako.\nDoppiato da Takahiro Sakurai\nMisterioso individuo del Distretto Finanziario. Vestito con un completo, un cilindro con sopra impresso il logo della Banca Midas, una cappa e un bastone la cui impugnatura rappresenta Mida, Masakaki \u00e8 la figura amministrativa pi\u00f9 alta all'interno del Distretto. \u00c8 lui a invitare le persone a diventare Entre, a introdurli alle regole dei Deal e dispensare consigli, cos\u00ec come espellere le persone finite in bancarotta e conferire nuove Card.\nPu\u00f2 teletrasportarsi e trasportare se stesso e altre persone in una dimensione dove il tempo non scorre.\nViene rivelato che ogni Distretto ha il suo Masakaki, seppur con abiti e capelli di colore diverso e ognuno sembra voler difenderne l'esistenza. Pur essendo la massima figura di un Distretto, anche lui obbedisce a qualcuno di pi\u00f9 potente affermando di ricevere \"ordini dall'alto\" quando conferisce la Darkness Card a Kimimaro. Il suo aspetto sembra essere modellato sulla figura del creatore dei Distretti Finanziari, che Kimimaro incontra brevemente nel finale.\nNel finale dimostra di non aver subito l'effetto della cancellazione del Distretto e si ripresenta a Kimimaro, dicendogli che il Distretto potr\u00e0 essere ricostruito in futuro, se qualcuno lo desiderasse.\nDoppiata da Mayumi Asano\nDonna americana ma di origini giapponesi, \u00e8 un agente del Fondo Monetario Internazionale, mandata nel Distretto Finanziario dell'Estremo Oriente con il compito di osservare la situazione e trovare un modo per bloccarne l'espansione e i suoi effetti nel mondo reale.\nHa un gran appetito, in particolare per il cibo da fast food e per i dolciumi. Nonostante sia fluente nel giapponese, mantiene una certa intonazione inglese. A differenza degli altri Entr\u00e8s non ha interesse nei Deal, nei quali cerca di tenere una situazione stazionaria delle sue vincite e delle perdite. Nutre interesse per Kimimaro e nel motivo per cui Mikuni \u00e8 attratto da lui, commentando che il ragazzo potr\u00e0 diventare un alleato o un nemico a seconda delle scelte che far\u00e0. Nel finale si allea con lui contro Mikuni, ma verr\u00e0 sconfitta da questi. Poco prima di sparire cede il suo Asset al ragazzo. La si rivede brevemente nel mondo reale per poi svanire dopo l'inversione della pressa rotatoria. Non \u00e8 noto cosa le sia successo dopo.\nIl suo Asset \u00e8 un grosso lupo con un corno sulla fronte di nome Georges. La sua Flazione si chiama \"EBO\", con la quale crea una coltre di fumo per poi assumere l'aspetto del suo Entre, mentre la sua Macroflazione si chiama \"Mergers and Acquisitions\", con la quale pu\u00f2 assumere il controllo dell'Asset nemico.\nDoppiata da Yui Makino\nAmica di Kimimaro e sua compagna di universit\u00e0. I due si conoscono dai tempi delle superiori: Kimimaro \u00e8 innamorato di lei nonostante lo consideri pi\u00f9 un fratello e abbia gi\u00e0 un ragazzo (di cui si conosce solo la ricchezza). Adora i bambini e il suo sogno \u00e8 di diventare una maestra. A causa della crisi perde il lavoro di assistente e la fiducia in s\u00e9, diventando depressa. Dopo la restituzione dei futuri la si rivede nel finale nuovamente maestra ma non sembra conoscere pi\u00f9 Kimimaro.\nAltri personaggi.\nDoppiato da Masami Kikuchi\nEntrepeneur che preferisce fare l'informatore anzich\u00e9 dedicarsi ai Deal, nonostante dovrebbe essere un forte avversario. Lo si pu\u00f2 vedere spesso con la sua fidata macchina fotografica a scattare foto ai partecipanti dei Deal. \u00c8 un Entr\u00e8 da parecchi anni, dal momento che ha scattato foto al padre di Kimimaro.\nVende informazioni a chiunque ne faccia richiesta, in cambio di una giusta somma di Denaro Midas. Dimostra una certa ossessione nel guadagnare denaro, anche se ci\u00f2 che vuole veramente \u00e8 la fiducia che da esso deriva.\nNel corso della serie il suo ruolo resta minore per poi ricoprire un ruolo chiave nel finale: in accordo con Jennifer e Kimimaro, far\u00e0 calare la fiducia dei giapponesi nello Yen portando a una iperinflazione artificiale che ne far\u00e0 crollare il suo valore e di conseguenza anche quello del Denaro Midas ad esso legato, fonte del potere di Mikuni. Lo si vedr\u00e0 poi sul taxi di Ikaneda ma il suo destino \u00e8 ignoto.\nUn suo tratto distintivo sono i suoi denti d'oro e il cappotto verde che indossa solitamente. Nel mondo reale possiede una piccola cr\u00eaperia ambulante.\nIl suo Asset \u00e8 una creatura enorme con otto zampe simile a una scimmia. Non avendo mai visto Taketazaki partecipare a un Deal non se ne conosce il nome o le Flazioni.\nDoppiato da Nobuo Tobita\nEntrepeneur e professore universitario di Kimimaro e Hanabi. Sposato, con due figli e un terzo in arrivo. Affronta Kimimaro in un Deal ma perde e finisce in bancarotta. Come conseguenza perde il proprio futuro ovvero i suoi figli, che scompaiono nel nulla e viene poi abbandonato dalla moglie. Nonostante la sconfitta non nutre odio nei confronti di Kimimaro ma lo metter\u00e0 in guardia sui pericoli che la bancarotta comporta e facendo promettere al ragazzo di non fare mai la sua stessa fine. Incapace di riottenere i figli indietro e disperato per non avere pi\u00f9 un futuro, tenta il suicidio ma viene salvato da Kimimaro. Morir\u00e0 in seguito in un incidente d'auto.\nHa un Asset umanoide di nome Keel, la cui Mezzoflazione si chiama \"Poison Pill\", con la quale pu\u00f2 risucchiare a poco a poco il denaro dell'avversario.\nDoppiato da Tetsuya Kakihara\nRagazzo dall'aria semplice, \u00e8 in realt\u00e0 un uomo d'affari impegnato in numerose opere di carit\u00e0 con le quali ha ottenuto il soprannome di \"principe dei volontari\". Oltre a ci\u00f2 \u00e8 anche un forte Entrepeneur, avendo perso solo contro Mikuni (e successivamente contro Kimimaro). In realt\u00e0 preferisce evitare i Deal, chiedendo all'avversario di turno di rinunciare all'incontro proponendogli di pagare lui le spese necessarie ma nessuno ha mai accettato. Ritiene le conseguenze dei Deal dannose per il mondo e che solo negandole \u00e8 possibile garantire un futuro per tutti, una linea di pensiero opposta a quella di Mikuni.\nKimimaro lo affronta in un difficile Deal, anche se non viene mai mostrato come riesca a vincere. La sconfitta far\u00e0 perdere a Sennoza quasi tutta l'organizzazione di carit\u00e0 che ha tirato su, costringendolo a ricominciare da capo. La sua linea di pensiero colpir\u00e0 comunque Kimimaro e gli far\u00e0 nascere dubbi su Mikuni e le sue azioni.\nIl suo Asset \u00e8 una sorta di gigantesco uccello scheletrico di nome Karyuma ed \u00e8 uno dei cinque Asset pi\u00f9 potenti della serie. La sua Flazione si chiama \"Angel\" e scatena potenti fulmini contro l'avversario.\nDoppiato da Naozumi Takahashi\nEntrepeneur della Starling Guild. \u00c8 il braccio destro di Mikuni. Ha una personalit\u00e0 infantile, ritenendo i Deal un semplice gioco. Nonostante questo atteggiamento \u00e8 uno dei pi\u00f9 forti Entr\u00e8 della gilda e del Distretto. Kimimaro lo affronta nel finale, riuscendolo a sconfiggere e a mandarlo in bancarotta con difficolt\u00e0, grazie agli effetti secondari che la pressa di stampa del Denaro Midas comporta sugli Asset. Il suo Asset si chiama Gasser e consiste in cinque motori jet collegati fra loro. Si muove con estrema velocit\u00e0 ed \u00e8 dotato di due lame e pu\u00f2 essere indossato da Ichiro stesso. La sua Flazione si chiama \"Insider\", con la quale \u00e8 possibile prevedere le mosse dell'avversario.\nEntrepeneur, membro della Starling Guild dove ricopre il ruolo di manager, gestendone i fondi. Nel mondo reale \u00e8 un consulente finanziario di un certo livello. Nonostante si dichiari fedele a Mikuni e alle sue idee, approfitter\u00e0 della situazione per intascarsi i soldi e usarli per s\u00e9 ma verr\u00e0 scoperto da un membro della gilda e catturato.\nTassista della Banca Midas, \u00e8 l'anziano conducente del taxi con il quale \u00e8 possibile entrare nel Distretto Finanziario.\nTerminologia.\nDistretto Finanziario (\u91d1\u878d\u8857 Kin'y\u016bgai)\nUna realt\u00e0 alternativa dove gli Entre combattono fra loro nei Deal. \u00c8 una citt\u00e0 composta da edifici bianchi senza finestre, porte fluttuanti, diverse strade, un portale dal quale si pu\u00f2 entrare e uscire e dal cielo rosso e le cui dimensioni sono proporzionali all'economia del paese. Al centro di ogni Distretto si trova la Banca Midas, dove \u00e8 possibile consultare informazioni riguardanti Entrepeneur e i Deal: sopra di essa si trova un'enorme moneta fluttuante con un display sul quale \u00e8 indicato il flusso del denaro nel Distretto. Qualora la cifra dovesse raggiungere lo 0, il Distretto finirebbe in bancarotta e verrebbe attaccato dal [C], finendo distrutto. Di conseguenza anche l'area ad esso collegato verrebbe cancellata, assieme alla sua popolazione e cancellando tutti i ricordi legati, lasciando quindi nessuna prova della sua esistenza.\nOgni Distretto ha un suo Masakaki, che lo amministra e che sceglie le persone che possono entrare a farne parte ed \u00e8 da qui che il Denaro Midas entra nel flusso di denaro reale. L'unico modo per entrare nel Distretto \u00e8 richiamare un taxi speciale usando la propria Card. Esiste un Distretto in ogni area che ha un'economia sviluppata e stando a quanto dice Jennifer i Distretti esistono sin dal Medioevo. Il suo creatore (o uno dei suoi creatori) compare brevemente nel finale come una figura divina, dall'aspetto simile ai Masakaki. Il Distretto possiede poi una propria rotativa di stampa, che permette ai possessori di una Darkness Card di stampare Denaro Midas in cambio di 20 anni del proprio futuro. Il procedimento agisce pesantemente sul futuro dei non-Entre e indebolisce gli Asset ma pu\u00f2 essere invertito. Il Fondo Monetario Internazionale tiene d'occhio ogni Distretto. La serie \u00e8 ambientata nel Distretto Finanziario dell'Estremo Oriente, uno dei pi\u00f9 grandi esistenti.\nEntrepeneur (\u30a2\u30f3\u30c8\u30ec Antore?)\nOvvero imprenditore, abbreviato in Entre. Sono le persone legate a un contratto con la Banca Midas e che hanno accesso al Distretto Finanziario, aventi diritto (e obbligazione) di ingaggiare dei Deal. A ciascuno viene data inizialmente una grossa somma di denaro (per Kimimaro sono 500000 Yen) e una Midas Card, con cui possono usare per ritirare denaro nel mondo reale dai bancomat, convocare il taxi di Itaneda e nella quale \u00e8 racchiuso il loro Asset. Gli Entre mettono in palio nei Deal non solo i soldi ma anche il proprio futuro (che varia da persona a persona) come pegno. Se si finisce in bancarotta si viene banditi dal Distretto e privati del proprio futuro, spesso con conseguenze tragiche. Un tratto distintivo sono gli occhi, che divengono dorati quando si assiste o si partecipa ai Deal.\nAsset (\u30a2\u30bb\u30c3\u30c8 Asetto?)\nUna creatura che combatte assieme al proprio Entr\u00e8 nei Deal. Sono la rappresentazione del futuro del proprio Entre. Attraverso l'uso del denaro \u00e8 possibile usare diversi attacchi nei confronti degli avversari. Ogni Entr\u00e8 ha a disposizione inizialmente un Asset ma pu\u00f2 comprarne e usarne altri. Solitamente invisibili tranne per il loro padrone (ma diventano visibili a tutti se questi lo decide o se passano attraverso le varie porte fluttuanti del Distretto), nel mondo reale possono comunicare con il proprio Entr\u00e8 tramite le Midas Card, dove risiedono. La loro forma pu\u00f2 variare ma un tratto distintivo di tutti \u00e8 la presenza di corna sul loro corpo.\nOgni Asset dispone inoltre di 10 Stock (la cui figura ricorda quella delle Sephirot), che possono essere acquistati da altri Entr\u00e8 per ottenere denaro e quindi potenziarne l'attacco. Solitamente si cedono fino a 9 Stock, tenendone uno per la propriet\u00e0 dell'Asset. L'Entr\u00e8 proprietario pu\u00f2 poi riacquistarli. Possedendo Stock di altri Asset si ottiene il 5% dei Deal vinti e la possibilit\u00e0 di acquistarlo nel caso il suo proprietario finisca in bancarotta.\nOgni Asset pu\u00f2 difendere tramite una barrier\u00e0 il proprio padrone e ha a disposizione una serie di attacchi chiamati -Flazioni, la cui potenza varia a seconda del denaro investito.\nDeal (\u30c7\u30a3\u30fc\u30eb D\u012bru?)\nUna battaglia fra due Entrepeneur e i loro Asset. Ogni Deal dura 666 secondi (pari a 11 minuti e 6 secondi) durante il quale ogni sfidante impiega i propri fondi per far arrecare danno all'altro con i propri Asset. Vince chi al termine del Deal ottienene un profitto maggiore o che manda in bancarotta l'avversario. Il vincitore riceve in premio la somma impiegata dal perdente nel Deal.\nOltre all'uso degli Asset, un Entre pu\u00f2 attaccare direttamente l'altro usando l'attacco \"Direct\", che crea una sorta di spada d'energia nella mano. A seconda dei soldi spesi la spada pu\u00f2 variare nelle dimensioni ma anche nei fondi avversari che si possono ottenere. Si tratta comunque di una mossa rischiosa, in quanto lascia scoperti l'Entre.\n\u00c8 obbligatorio sostenere almeno un Deal a settimana, in caso contrario si perdono il proprio Denaro Midas e i propri Asset. \u00c8 possibile rinunciare al Deal pagando met\u00e0 dei propri fondi alla Banca Midas. \u00c8 concesso anche di scegliere il proprio sfidante. Gli esiti dei Deal hanno effetto sull'economia reale.\nBanca Midas (\u30df\u30c0\u30b9\u9280\u884c Midasu Gink\u014d?)\nLa misteriosa organizzazione che controlla i Distretti Finanziari del mondo. Offre la posizione di Entrepeneur e una grossa somma di Denaro Midas alla gente, in cambio del proprio futuro. \u00c8 possibile che esista sin dai tempi del primo sistema economico.\nDenaro Midas (\u30df\u30c0\u30b9\u30de\u30cd\u30fc Midasu Man\u0113?)\n\u00c8 il denaro usato nel Distretto Finanziario e che entra poi nel flusso del denaro del mondo reale. Gli Entre possono distinguerlo in quanto appare come banconote di colore nero rappresentanti il re Mida mentre per la gente comune appare come normale denaro. L'eccessivo flusso di Denaro Midas nel mondo reale \u00e8 pericoloso in quanto pu\u00f2 provocare inflazione.\nMidas Card (\u30df\u30c0\u30b9\u30ab\u30fc\u30c9 Midasu Card?)\nUna carta di credito che identifica una persona come Entre e gli consente l'accesso al Distretto Finanziario e la partecipazione ai Deal. Oltre a ci\u00f2 permette di evocare il taxi di Itaneda, di parlare al proprio Asset, usare le Flazioni, essere usata come una normale carta di credito e trasferire denaro su altre Card. Se il suo proprietario smarrisce la Card essa ritorner\u00e0 comunque da lui e nel caso di bancarotta essa si distrugge. Ogni Card inizia con il numero 0666 e ha un codice a 4 lettere che identifica l'Asset ad essa legata. Esistono 4 Card diverse a seconda di quanto denaro si dispone e che identificano quindi il proprio livello come Entre: Normal (simbolo: sole), Gold (simbolo: luna), Platinum (simbolo: teschio) e Darkness (simbolo: diavolo). Il possessore di quest'ultima pu\u00f2 azionare la rotativa di stampa del Distretto, stampando una certa somma di Denaro Midas in cambio di 20 anni del proprio futuro.\n[C]\n\u00c8 il fenomeno che avviene quando un Distretto Finanziario finisce in bancarotta. Enormi tentacoli piovono dal cielo per trascinare via con s\u00e9 la moneta fluttuante del Distretto, mentre gli Asset vengono distrutti. Il Distretto viene dunque distrutto e la stessa fine fa l'area del mondo reale ad esso collegata. Anche i ricordi e le persone ad esso legati scompaiono senza lasciare tracce. Nella serie Singapore e la Repubblica Caraibica (un'area esistente fra le isole dei Caraibi e l'America centrale) sono state cancellate dal [C].\nGli effetti secondari del [C] provocano instabilit\u00e0 economica alle nazioni limitrofe, iniziando una serie di reazioni a catena che possono provocare il fenomeno anche in altri paesi. Tramite operazioni di risanamento dell'economia \u00e8 possibile ridurre o addirittura rimbalzare su altri paesi gli effetti del [C]."}
{"id": "3597989", "revid": "4252", "url": "https://it.wikipedia.org/wiki?curid=3597989", "title": "Breaks", "text": ""}
{"id": "3597993", "revid": "767487", "url": "https://it.wikipedia.org/wiki?curid=3597993", "title": "Son of Babylon", "text": "Son of Babylon \u00e8 un lungometraggio del 2010 diretto da Mohamed Al-Daradji.\nTrama.\nIl film \u00e8 un \"on the road\" ambientato in Iraq pochi giorni dopo la caduta di Saddam Hussein.\nNonna e nipote affrontano un viaggio pericolosissimo dai territori curdi fino a Nassirya nella speranza di ritrovare il padre del bimbo prigioniero di Saddam. Arrivati a destinazione scoprono per\u00f2 l'orrore delle fosse comuni dove sono stati gettati centinaia di migliaia di cadaveri. Il senso di perdita e la disperazione li fa quasi impazzire dal dolore."}
{"id": "3598002", "revid": "101175", "url": "https://it.wikipedia.org/wiki?curid=3598002", "title": "Pedercini Team", "text": ""}
{"id": "3598004", "revid": "287204", "url": "https://it.wikipedia.org/wiki?curid=3598004", "title": "Superhero 2044", "text": "Superhero: 2044 di Donald Saxman \u00e8 il primo gioco di ruolo pubblicato di ambientazione supereroistica.\nIl sistema di gioco.\nUn personaggio \u00e8 descritto da sette caratteristiche: \"Vigor\" (salute a lungo termine), \"Stamina\" (abilit\u00e0 di combattimento), \"Endurance\" (punti ferita), \"Mentality\", \"Charisma\", \"Ego\" e \"Dexterity\", il cui valore veniva comprato spendendo 140 punti e modificato secondo la \"classe\" del personaggio. Pur essendo essendoci i nomi di poteri ed abilit\u00e0 queste non erano descritte e il master doveva valutarle caso per caso sulla base dei tre personaggi di esempio. Il combattimento era gestito in modalit\u00e0 diverse a seconda se fosse di mischia, a distanza, un tentativo di trasformare l'avversario in qualcosa d'altro o mentale.\nUna relativamente ampia parte del piccolo manuale era dedicato a un sistema per programmare l'attivit\u00e0 settimanale del proprio personaggio. Il giocatore doveva compilare una tabella indicando l'impegno dedicato a varie attivit\u00e0 (riposo, sorveglianza anticrimine, addestramento, ricerca, ecc.) e in base ad alcune tabelle veniva determinato quanti crimini fermava, se era rimasto ferito, ecc..\nStoria editoriale.\nVennero pubblicate due edizioni del manuale, la prima un fascicolo autoprodotto di 32 pagine, la seconda pubblicata dalla Gamescience con copertina a colori e di 50 pagine, con aggiunta alcune regole per il gioco in solitario e alcune regole opzionali prodotte da altri giocatori..\nInoltre la Judges Guild pubblic\u00f2 un'ambientazione, \"Hazard\", incentrata sull'Oceano Pacifico, in pratica una grossa mappa con dati dell'ambientazione stampati sul retro.\nNel complesso pur introducendo alcune idee che verranno riprese dai giochi supereroistici successivi, era di per s\u00e9 insoddisfacente e con la comparsa di \"Villains &amp; Vigilantes\" nel 1979 scomparve dalle scene."}
{"id": "3598008", "revid": "729019", "url": "https://it.wikipedia.org/wiki?curid=3598008", "title": "Suleiman Mahmud al-Obeidi", "text": "Biografia.\nGi\u00e0 comandante dell'esercito a Tobruk sotto il regime di Mu\u02bfammar Gheddafi, \u00e8 stato uno dei primi ufficiali nell'alta gerarchia delle forze armate libiche a protestare o a rassegnare le dimissioni nel corso del 2011, in occasione della guerra civile libica. Circa la met\u00e0 dei 6.000 soldati stimati che s'erano uniti ai rivoltosi anti-Gheddafi prendevano ordini dal generale al-\u02bfObayd\u012b prima che il 28 luglio 2011 fosse assassinato in circostanze oscure il gen. \u02bfAbd al-Fatt\u0101\u1e25 Y\u016bnis, il comandante in capo dell'Esercito di liberazione nazionale formato dai rivoltosi libici. L'Associated Press ha riferito il giorno seguente che al-\u02bfObayd\u012b era succeduto a Y\u016bnis come comandante in capo.\n\u00c8 deceduto il 6 ottobre 2020 a causa del Covid-19."}
{"id": "3598013", "revid": "287204", "url": "https://it.wikipedia.org/wiki?curid=3598013", "title": "Club Atl\u00e9tico Argentino del Sud", "text": "Il Club Argentino del Sud \u00e8 stata una societ\u00e0 calcistica argentina di Villa Dom\u00ednico, fondata il 1\u00ba settembre 1907.\nStoria.\nL'Argentino del Sud venne fondato nel 1907 a Villa Dom\u00ednico. Affiliatosi alla Asociaci\u00f3n Amateurs de Football, nel 1923 partecip\u00f2 per la prima volta a un torneo di massima serie, la Primera Divisi\u00f3n. Giunto dalla Divisi\u00f3n Intermedia, che aveva vinto nel 1922, l'Argentino si posizion\u00f2 ottavo. L'anno seguente chiuse il campionato al 21\u00ba posto, mantenendosi poi nella seconda met\u00e0 della classifica per il biennio seguente (rispettivamente 17\u00ba nel 1925 e 25\u00ba nel 1926). Nel 1927, con la riunione delle due federazioni, l'Argentino partecip\u00f2 alla Primera Divisi\u00f3n della AAAF, chiudendo ventiseiesimo. Nel 1928 il 33\u00ba posto raggiunto avrebbe implicato la retrocessione, ma delle quattro squadre destinate a scendere di categoria solo due (Liberal Argentino e Porte\u00f1o) furono effettivamente retrocesse. Durante il Concurso Est\u00edmulo 1929 l'Argentino del Sud partecip\u00f2 al gruppo \"pari\", chiudendo 11\u00ba. Negli anni 1930 il club si sciolse."}
{"id": "3598014", "revid": "179980", "url": "https://it.wikipedia.org/wiki?curid=3598014", "title": "Argentino del Sud", "text": ""}
{"id": "3598015", "revid": "767487", "url": "https://it.wikipedia.org/wiki?curid=3598015", "title": "Ghost (gruppo musicale giapponese 1984)", "text": "I Ghost sono un gruppo musicale giapponese di rock sperimentale formatosi a Tokyo nel 1984.\nStoria dei Ghost.\nSi sono ispirati principalmente allo space rock, alla psichedelia ed al rock progressivo.\nNei loro dischi hanno saputo rielaborare in maniera originale soprattutto nel loro album del 1996 \"Lama Rabi Rabi\" la musica folk, la psichedelia ed il rock progressivo con elementi ambient aggiungendo sapori mediorientali .\nUn altro disco spesso citato come importante per la storia della psichedelica degli anni 2000, fu \"Hypnotic Underworld\", pubblicato nel 2004 dalla Drag City Records.\nIl gruppo, con una formazione estremamente variabile nel tempo, si \u00e8 formato attorno alla figura di Masaki Batoh, musicista appassionato di rock psichedelico sperimentale europeo. Il gruppo fu notato dall'etichetta statunitense Drag City che distribu\u00ec i primi 2 album, mentre la New Sound ha distribuito i lavori solisti di Batoh.\nTra il 1999 ed il 2000 il gruppo ha collaborazione con il duo dream pop inglese Damon and Naomi."}
{"id": "3598016", "revid": "767487", "url": "https://it.wikipedia.org/wiki?curid=3598016", "title": "Terraferma (film)", "text": "Terraferma \u00e8 un film del 2011 diretto da Emanuele Crialese.\nIl film \u00e8 una co-produzione italo-francese prodotta da Cattleya con la collaborazione di Rai Cinema e il supporto del Ministero per i Beni e le Attivit\u00e0 Culturali e della Sicilia Film Commission. \u00c8 stato presentato in concorso alla 68\u00aa Mostra internazionale d'arte cinematografica di Venezia, dove ha ricevuto il Premio speciale della giuria.\nIl 28 settembre 2011 la Commissione di Selezione istituita presso l'Anica su incarico dell'Academy Award ha annunciato che il film \u00e8 stato scelto come rappresentante italiano per concorrere nella categoria \"Miglior film straniero\" agli Oscar 2012. Il 18 gennaio 2012 termina il sogno dell'Oscar con la pubblicazione della prima short-list dei film in lizza per la categoria \"Miglior film straniero\".\nHa ricevuto tre candidature ai David di Donatello 2012.\nTrama.\nLa storia comincia sul mar Mediterraneo. Il vecchio Ernesto e il giovane nipote Filippo, due pescatori di un'isola siciliana (Linosa che per\u00f2 non viene mai nominata ), stanno pescando quando improvvisamente i resti di una barca distrutta arrivano tra le eliche del loro peschereccio, che devono quindi essere riparate a terra. La scena cambia e l'azione ora si svolge sul molo, dove si sta celebrando l'anniversario della morte di Pietro, il figlio maggiore di Ernesto, che era scomparso nel mare tre anni prima. Giulietta, rimasta vedova di Pietro, \u00e8 insoddisfatta delle condizioni di vita e vuole traslocare sulla terraferma con suo figlio Filippo per cercare una vita e un lavoro migliore; Filippo non condivide per\u00f2 questo desiderio. Nino, l'altro figlio di Ernesto, ha lasciato la pesca e adesso vive del turismo, sperando che questa sar\u00e0 la sua strada verso il futuro. Guadagna bene infatti, e si pu\u00f2 permettere tante soddisfazioni; e compra per l'appunto un motorino e lo regala a Filippo per il suo compleanno, ma questo \u00e8 subito distrutto da alcuni invidiosi.\nIn estate, i giovanissimi visitatori Maura, Stefano e Marco arrivano col traghetto e affittano la casa di Filippo e Giulietta che vanno ad abitare in garage. Nel frattempo la barca \u00e8 di nuovo pronta per partire, riparata da Ernesto, che durante la lavorazione ha rischiato un infarto. Egli per\u00f2 \u00e8 un uomo all'antica, scettico nei confronti del progresso e nelle scoperte mediche, ragion per cui, sentendosi male di nuovo, si rifiuta di abbandonare l'isola, sua patria amata. Qualche giorno dopo l'arrivo dei tre ragazzi, Ernesto e Filippo, pescando in mare, incontrano una zattera strapiena di migranti africani. Chiamano la Guardia costiera che li avvisa di restare nelle vicinanze della zattera, ma di non prendere nessuno a bordo. Ernesto, in ossequio alla legge del mare, raccoglie alcuni migranti che stanno nuotando verso la barca, e quando sbarcano la maggioranza delle persone salvate pu\u00f2 dileguarsi nella cittadina grazie alla protezione della notte.\nUna donna incinta e suo figlio vengono portati da Ernesto nella propria casa, e nella stessa notte lei mette al mondo una bambina. Ernesto \u00e8 compassionevole e offre alla donna la possibilit\u00e0 di restare da loro per alcuni giorni. Il giorno dopo la Guardia di Finanza inizia la ricerca dei rifugiati e confisca la barca di Ernesto, perch\u00e9 \u00e8 senza la licenza per il trasporto di turisti, ma non trova fortunatamente i rifugiati migranti nella casa. Giulietta, irritatissima, vuole che Sara e i suoi bambini partano, ma Ernesto li protegge e li tiene in casa ancora per un po', rifiutandosi di obbedire alla spietata legge della Finanza. Col tempo anche in Giulietta cresce la simpatia per Sara, che come lei desidera niente di pi\u00f9 che una vita migliore, scappando nel Nord Italia, dove lavora suo marito, emigrato anni prima. Sara infatti rivela che ha iniziato il suo viaggio dal corno d'Africa, \u00e8 successivamente scesa sulla zattera in Libia e sta adesso cercando d'arrivare a Torino, dove risiede il coniuge.\nUna sera Filippo porta Maura al porto di Linosa, dove ruba una piccola barca e la prende per un bagno. Quando accende la lampara posta ad un lato della barca per illuminare l'acqua per Maura, che si tuffa leggermente brilla in mare, vede che nuovamente un gruppo di migranti africani si sta avvicinando. Maura torna a bordo e Filippo \u00e8 costretto a usare il timone per difendersi contro tutti i migranti che tentano di salire a bordo; successivamente accende il motore dell'imbarcazione e parte. La situazione nell'isola lentamente si sta facendo insostenibile, e pare che gli abitanti siano abbandonati a loro stessi, giacch\u00e9 le forze dell'ordine, in ossequio alla legge, devono impedire di accogliere i migranti, costretti a morire in mare. Infatti Nino, che sta organizzando una gita in barca sulla spiaggia per i turisti, vede una scia di morti annegati, che vengono accolti dai Carabinieri, che sono costretti ad adagiare i cadaveri sulla spiaggia, soccorrendo come meglio possono i sopravvissuti.\nI turisti si accorgono della reale situazione e si affrettano a lasciare l'isola. Ernesto, dal canto suo, ha l'idea di trasportare Sara e i suoi figli sulla terraferma in macchina per non farsi scoprire; ma tutti i veicoli che vogliono salire sul traghetto sono controllati dai Carabinieri, allora il vecchio non vede altra possibilit\u00e0 che tornare indietro. Filippo, che aveva visto i rifugiati quasi morti di sete durante l'incidente con Nino sulla baia, sente il gran peso della coscienza e soprattutto il desiderio di ribellarsi contro la legge e di pensare al suo futuro. Decide quindi di rubare il furgone di Ernesto e va al porto per prendere la barca che era stata sequestrata a suo nonno per salvare Sara e i bambini.\nProduzione.\nLe riprese del film sono iniziate a maggio 2010, per una durata di 12 settimane, a Linosa (Pelagie).\nDistribuzione.\nDopo la presentazione, in concorso, al Festival di Venezia 2011, il film viene distribuito nelle sale italiane dal 7 settembre 2011 a cura della 01 Distribution.\nCollegamenti con Verga.\nLa vicenda del film \u00e8 molto simile a quella de \"I Malavoglia\" di Giovanni Verga. L'ambientazione in una piccola zona della Sicilia, la presentazione della famiglia costituita dal capo anziano, sicuro delle proprie certezze e della propria semplice vita di pescatore, il figlio primogenito morto in mare, il secondogenito che pensa a modernizzare l'economia familiare volgendo lo sguardo verso il futuro, la nuora che desidera una vita migliore per il giovane figlio sprovveduto che vorrebbe svolgere lo stesso lavoro di pescatore del nonno, sono tutti fatti riconducibili alla storia verghiana. L'avvento successivamente della tragedia familiare avviene a causa dello sbarco dei migranti dall'Africa nella loro isola, mentre nel romanzo di Verga ci\u00f2 si verifica per la distruzione della barca da pesca (sequestrata dalla finanza nel caso di questo film), e per un prestito di un usuraio al capofamiglia non ripagato in tempo."}
{"id": "3598021", "revid": "339392", "url": "https://it.wikipedia.org/wiki?curid=3598021", "title": "Don Pedro Alvarez de Toledo", "text": ""}
{"id": "3598027", "revid": "486946", "url": "https://it.wikipedia.org/wiki?curid=3598027", "title": "Imolese Calcio", "text": ""}
{"id": "3598028", "revid": "86599", "url": "https://it.wikipedia.org/wiki?curid=3598028", "title": "Karel And\u011bl", "text": "Durante la sua attivit\u00e0 si occup\u00f2 di selenografia, ovvero dello studio della superficie lunare.\nGli sono stati dedicati il cratere And\u011bl sulla superficie della Luna e l'asteroide 22465 Kareland\u011bl."}
{"id": "3598029", "revid": "599013", "url": "https://it.wikipedia.org/wiki?curid=3598029", "title": "Gilles Sunu", "text": "Carriera.\nClub.\nCresciuto nel Ch\u00e2teauroux, nel luglio 2007 viene acquistato dall'Arsenal per una cifra vicina al milione di sterline. Con i \"Gunners\", legato da un contratto quadriennale, non riesce per\u00f2 mai a debuttare in prima squadra, vincendo comunque importanti trofei giovanili come la FA Youth Cup e la Premier Academy League nel 2009.\nNel gennaio 2010 si trasferisce in prestito al Derby County, mentre l'anno successivo viene prestato al Lorient sempre durante la sessione invernale di calciomercato. Al termine della Ligue 1 2010-11 viene riscattato dal Lorient con cui si lega fino al 2015. Nel 2011-12 conclude anticipatamente la stagione a causa della lesione del tendine d'Achille.\nNel 2015 firma un contratto da un anno e mezzo con l'\u00c9vian. Il 5 febbraio esordisce con gli altosavoiardi nel match contro il Bordeaux e segna il suo primo gol con i nuovi colori nella vittoria per 2-1 in casa del Metz.\nIl 20 giugno 2015 si trasferisce al neopromosso Angers, con cui va a segno l'8 agosto nella prima giornata di campionato contro il Montpellier. Rimasto svincolato, il 7 luglio 2018 firma un contratto biennale con i turchi dell'Erzurumspor.\nIl 9 gennaio 2020 ritorna allo Ch\u00e2teauroux, squadra della sua citt\u00e0 d'origine che lo ha formato calcisticamente.\nNazionale.\nCome nazionale francese disputa tutta la trafila delle selezioni giovanili. Con l'under-19 prende parte ai vittoriosi Europei del 2010, avendo modo di segnare la prima rete nella finale contro la Spagna (terminata 2-1), mentre con la Francia under-20 disputa i Mondiali 2011 siglando due marcature.\nNel settembre 2018 dichiara di essere convocabile per la Nazionale del Togo, con cui debutta il 12 ottobre nella gara di qualificazione alla Coppa d'Africa contro il Gambia finita 1-1."}
{"id": "3598031", "revid": "767487", "url": "https://it.wikipedia.org/wiki?curid=3598031", "title": "Undici (Statuto)", "text": "Undici \u00e8 un album discografico del gruppo musicale italiano Statuto, pubblicato nel 2011 dalla Sony Music.\nIl disco.\n\u00c8 il sedicesimo disco, il secondo live, per gli Statuto, e contiene tutte le hit storiche della band dalla nascita fino all'ultimo disco \u00c8 gi\u00e0 domenica, registrate l'11 febbraio 2011 all'Hiroshima mon amour di Torino; vi \u00e8 inoltre la cover di Una citt\u00e0 per cantare di Ron (a sua volta cover di The Road, successo di Danny O' Keefe.\nIl nome dell'album ha pi\u00f9 significati. \"Undici\" era il numero di maglia di Paolo Pulici, bomber del Torino, squadra di cui gli Statuto sono grandi sostenitori, \"Undici\" \u00e8 il giorno in cui si \u00e8 svolto il concerto da cui \u00e8 estratto questo live, \"Undici\" sono gli artisti che hanno partecipato alla collaborazione, tra cui proprio Pulici, oltre che cantanti come Ron, Marino Severini dei The Gang, Johnson Righeira dei Righeira, e il cantante e conduttore radiofonico Nikki.\nDurante il concerto partecipa anche Alex Loggia, primo e storico chitarrista della band, che si riunisce alla band nel tour live che accompagna l'uscita dell'album."}
{"id": "3598033", "revid": "1305772", "url": "https://it.wikipedia.org/wiki?curid=3598033", "title": "Giornate internazionali di Corte", "text": "Le Giornate internazionali di Corte (in corso \"Ghjurnate Internaziunale di Corti\", in francese \"Journ\u00e9es internationales de Corte\"), nate come Giornate del popolo corso (in corso \"Ghjurnate di u Popolu Corsu\", in francese \"Journ\u00e9es de Peuple Corse\"), sono delle giornate organizzate da Corte, antica capitale della Corsica indipendente di Pasquale Paoli dai movimenti indipendentisti c\u00f2rsi dal 1981.\nAlle giornate del 2008 hanno partecipato 2.000 persone, tra cui il JERC, l'Askatasuna, il leader kanak Roch Pidjot (USTKE), il basco Gaby Mouesca (ex-Iparretarrak), il Fronte nazionale sicilia-Sicilia indipendente e il leader corso Jean-Guy Talamoni ed \u00e8 stato diffuso un messaggio del FLNC UC."}
{"id": "3598044", "revid": "123371912", "url": "https://it.wikipedia.org/wiki?curid=3598044", "title": "Miglio quadro", "text": "Il miglio quadro (il cui simbolo \u00e8 mi\u00b2 e che a volte \u00e8 abbreviato con sq mi) \u00e8 un'unit\u00e0 di misura di superficie ed \u00e8 per definizione l'area racchiusa da un quadrato di lato pari ad un 1 miglio. Il miglio quadrato \u00e8 un'unit\u00e0 del Sistema imperiale britannico e del Sistema consuetudinario statunitense, non fa parte del Sistema internazionale di unit\u00e0 di misura. \nViene utilizzato solitamente nei paesi anglosassoni per esprimere le estensioni di citt\u00e0, contee, stati, nazioni e, pi\u00f9 in generale, di porzioni di territorio."}
{"id": "3598045", "revid": "155738", "url": "https://it.wikipedia.org/wiki?curid=3598045", "title": "Miglia quadre", "text": ""}
{"id": "3598050", "revid": "124123", "url": "https://it.wikipedia.org/wiki?curid=3598050", "title": "Gustave Gobron", "text": "Biografia.\nFiglio di un notaio, durante la Guerra franco-prussiana si \u00e8 messo in evidenza volando su un pallone aerostatico, scendendo nel territorio olandese, per rientrare in Francia unendosi all'armata della Loira guidata dal generale Chanzy. Iscrittosi nelle file radicali, si \u00e8 candidato alle elezioni nella circoscrizione delle Ardenne del dicembre 1885, ottenendo l'elezione al relativo ballottaggio. Alle successive elezioni, quelle del 1889, non \u00e8 riuscito ad essere rieletto.\nNel 1898 ha fondato, insieme all'ingegnere Eug\u00e8ne Brilli\u00e9, la casa automobilistica \"Gobron Brilli\u00e9\", con un capitale di 500.000 franchi francesi. Trasferita la sede da Parigi a Boulogne-Billancourt e poi, terminata la prima guerra mondiale, a Levallois, l'azienda ha prodotto numerosi modelli fino agli anni trenta, segnalandosi anche in numerose competizioni automobilistiche, fra cui quella di Ostenda del 1904, dove una vettura Gorbon Brilli\u00e9 ha raggiunto il record di velocit\u00e0 terrestre di 166,6 chilometri orari su lanciato.\nInsignito del cavalierato della \"L\u00e9gion d'honneur\", Gobron \u00e8 stato eletto senatore nel 1907."}
{"id": "3598051", "revid": "155738", "url": "https://it.wikipedia.org/wiki?curid=3598051", "title": "Mi\u00b2", "text": ""}
{"id": "3598054", "revid": "599013", "url": "https://it.wikipedia.org/wiki?curid=3598054", "title": "Julian Koch", "text": ""}
{"id": "3598059", "revid": "155738", "url": "https://it.wikipedia.org/wiki?curid=3598059", "title": "Miglio quadrato", "text": ""}
{"id": "3598060", "revid": "86599", "url": "https://it.wikipedia.org/wiki?curid=3598060", "title": "Leif Erland Andersson", "text": "Biografia.\nLeif Andersson studi\u00f2 all'Universit\u00e0 di Lund, ma ricevette una borsa di studio per un osservatorio in Sicilia nel 1968. Dopo questa esperienza, and\u00f2 all'Universit\u00e0 dell'Indiana per il suo Ph.D.. In seguito, lavor\u00f2 al Lunar &amp; Planetary Laboratory all'Universit\u00e0 dell'Arizona a Tucson. Andersson calcol\u00f2 che i primi transiti osservabili di Plutone e Caronte sarebbero avvenuti nei primi anni Ottanta, ma non visse abbastanza per vederli.\nAndersson \u00e8 ricordato in Svezia anche come bambino prodigio, infatti vinse per due volte il telequiz \"10.000-kronorsfr\u00e5gan\"; la prima volta aveva 16 anni.\nNel 1973, Andersson spos\u00f2 Gloria Ptacek alla Beck Chapel dell'Universit\u00e0 dell'Indina. Mor\u00ec nel 1979, a soli 35 anni per un linfoma. Dopo la sua morte gli \u00e8 stato dedicato il cratere Andersson sulla faccia nascosta della Luna."}
{"id": "3598063", "revid": "767487", "url": "https://it.wikipedia.org/wiki?curid=3598063", "title": "British War Medal", "text": "La British War Medal era una medaglia di campagna militare inglese coniata per ricompensare quanti avessero partecipato alla prima guerra mondiale tra il 1914 ed il 1920.\nStoria.\nL'istituzione della medaglia ebbe luogo nel 1919, e venne realizzata per ricompensare ufficiali e soldati inglesi e dell'impero britannico che fossero stati in servizio dal 5 agosto 1914 all'11 novembre 1918. Per gli ufficiali e gli uomini della Royal Navy, dei Royal Marines e delle forze navali dei Dominion e delle colonie (incluse le riserve) era previsto un servizio attivo minimo di 28 giorni.\nIl periodo di concessione della medaglia venne esteso poi sino al 1920 per le operazioni di sabotaggio delle mine e la liberazione dei mari oltre che per il completamento di alcune operazioni in Russia, mar Baltico, Siberia, Mar Nero e Mar Caspio.\nLe medaglie vennero conferite in un totale di 6.500.000 di esemplari, di cui 110.000 in bronzo le quali vennero destinati a personale cinese, maltese e indiano che prest\u00f2 servizio nei battaglioni di lavoro.\nDescrizione.\nLa \"medaglia\" \u00e8 costituita da un disco d'argento (in rari casi di bronzo) sul quale \u00e8 raffigurata sul diritto l'effigie del re Giorgio V del Regno Unito rivolta verso sinistra, corredata dal titolo \"GEORGIVS V BRITT: OMN: REX ET IND: IMP:\" in latino. Sul retro la medaglia presenta la figura di san Giorgio, nudo, armato sul suo cavallo (allegoria della forza fisica e mentale dell'Inghilterra). Il cavallo cammina sopra uno scudo con le armi della Germania e su un teschio con due ossa incrociate. In alto risplende simbolicamente il sole della vittoria con le date 1914-1918.\nIl \"nastro\" era met\u00e0 arancio con una striscia bianca, una piccola striscia nera ed una striscia blu per parte."}
{"id": "3598064", "revid": "599013", "url": "https://it.wikipedia.org/wiki?curid=3598064", "title": "Fabio De Nicola", "text": "Portiere cresciuto nelle giovanili del Volturno, esordisce in serie B, a 13 soli anni, in trasferta al Foro Italico contro la Roma Racing. Dopo varie apparizioni in tutte le nazionali giovanili, nella stagione 2001-2002 passa al Circolo Canottieri Napoli, squadra con cui esordisce in A1. Al termine di quella stagione partecipa, come secondo portiere, agli Europei Juniores di Bari, conquistando la medaglia di bronzo, alle spalle della Serbia e dell'Ungheria. La stagione seguente torna in prestito al Volturno. Nel 2003-04 ritorna al Circolo Canottieri Napoli. Nel 2004-05 gioca in prestito all'Acquachiara, squadra neopromossa in serie B. Nel 2005-06 ritorna al Volturno, squadra in cui milita fino alla stagione 2007-2008, quando si trasferisce in Svizzera, dove con la calottina della Lugano Pallanuoto conquista un titolo nazionale nel 2010, tre secondi posti nel 2008, 2009 e 2011 e tre coppe nazionali nel 2009, 2010, 2011.\nNel 2009 e 2010 viene nominato miglior giocatore dei play off.\nAl termine della stagione 2011/12 passa alla SP Bissone.\nNel novembre 2015 ritorna nel panorama pallanuotistico italiano, accettando l'offerta della neonata societ\u00e0 lariana Pallanuoto Como, militante nel girone 2 della serie B.\nNell'agosto 2020 ritorna alla Lugano Pallanuoto.\nCuriosit\u00e0.\nNel mese di giugno 2021, durante la partita di campionato vinta contro il SV Basel, segna un gol da porta a porta proprio allo scadere dell'incontro."}
{"id": "3598065", "revid": "287204", "url": "https://it.wikipedia.org/wiki?curid=3598065", "title": "Big Fun (album)", "text": ""}
{"id": "3598067", "revid": "344503", "url": "https://it.wikipedia.org/wiki?curid=3598067", "title": "Laeta Kalogridis", "text": ""}
{"id": "3598074", "revid": "15756", "url": "https://it.wikipedia.org/wiki?curid=3598074", "title": "\u0160tandart", "text": "Lo \u0160tandart () era il panfilo imperiale russo al servizio dello Zar Nicola II e della sua famiglia; fu il pi\u00f9 grande panfilo della sua epoca: tra la fine del XIX e l'inizio del XX secolo.\nDopo la Rivoluzione russa la nave fu posta in un bacino di carenaggio fino al 1936, quando fu convertita in posamine.\nDurante la Seconda guerra mondiale ebbe un ruolo significativo nella difesa di Leningrado.\nStoria.\nPanfilo imperiale.\nLo \u0160tandart fu costruito per ordine dello Zar Alessandro III, dal cantiere della Burmeister &amp; Wain in Danimarca;\ni lavori iniziarono nel 1893, fu varato il 21 marzo 1895 ed entrat\u00f2 in servizio all'inizio del settembre 1896.\nEra armato come uno schooner a tre alberi, aveva tre ponti, due fumaioli e la prua come un clipper.\nLo \"\u0160tandart\" fu dotato di ricche finiture, inclusi pannelli di mogano, lampadari di cristallo e altre amenit\u00e0 che rendevano la nave un palazzo galleggiante adatto alla famiglia imperiale russa che lo utilizzava per frequenti sortite lungo le coste del Baltico e della Finlandia.\nAveva trenta camere e una stalla per una mucca che assicurava latte fresco ai bimbi imperiali.\nLa nave operava con un equipaggio della Marina Imperiale Russa.\nDurante il regno di Nicola II lo \u0160tandart era comandato da un capitano della marina, anche se l'ufficiale comandante era un contrammiraglio.\nIl suo comandante nel 1914 fu Nikolaj Pavlovi\u010d Sablin.\nNel 1907 lo \u0160tandart si incagli\u00f2 contro una roccia non segnata sulle carte, al largo della costa finlandese;\nanche se danneggiata, la nave non affond\u00f2 e fu rapidamente riparata e rimessa in servizio.\nLa famiglia imperiale russa era in vacanza sullo \u0160tandart durante l'estate del 1914, quando ricevette la notizia dell'assassinio dell'arciduca Francesco Ferdinando, a Sarajevo.\nCon lo scoppio della Prima guerra mondiale lo \u0160tandart fu posto in un bacino di carenaggio.\nIl panfilo imperiale \u00e8 citato nel film Anastasia dall'attrice Ingrid Bergman, che interpreta il ruolo dell'omonima Granduchessa.\nPosamine sovietico Marti.\nDopo la caduta della dinastia Romanov lo \u0160tandart fu spogliato dei suoi lussuosi arredi e adibito a servizio navale.\nLa nave fu ribattezzata \"Vosemnadtsatoe Marta\" (18 marzo) e in seguito \"Marti\".\nNel 1932-1936 il \"Marti\" fu convertito in posamine dal cantiere Marti di Leningrado.\nDurante la Seconda guerra mondiale, il \"Marti\" prest\u00f2 servizio nel Mar Baltico, posando mine e bombardando posizioni lungo la costa.\nIl 23 settembre 1941 il \"Marti\" fu danneggiato in un attacco aereo a Kron\u0161tadt ma, successivamente fu riparato e rimase in servizio fino alla fine della guerra.\nDopo la guerra il \"Marti\" fu trasformato in una nave scuola e ribattezzata \"Oka\" nel 1957;\ncontinu\u00f2 il servizio con questo ruolo fino al 1963, quando fu demolito a Tallinn, in Estonia."}
{"id": "3598075", "revid": "438678", "url": "https://it.wikipedia.org/wiki?curid=3598075", "title": "Scooby-Doo e il terrore del Messico", "text": "Scooby-Doo e il terrore del Messico (\"Scooby-Doo and the Monster of Mexico\") \u00e8 un film d'animazione del 2003 diretto da Scott Jeralds.\nTrama.\nLa Mistery Incorporated \u00e8 in Messico, a Veracruz, dall'amico di penna di Fred, Alejo, che li ospita nel suo hotel; i ragazzi sperano di partecipare alla festa dei morti ma una vecchia leggenda ritorna in vita, il chupacabra, e come se non bastasse il mostro mette in serio pericolo l'economia di Veracruz.\nAllora la gang andr\u00e0 nei posti pi\u00f9 incredibili del Messico, pur di aiutare la piccola citt\u00e0 e i nuovi amici."}
{"id": "3598077", "revid": "94902", "url": "https://it.wikipedia.org/wiki?curid=3598077", "title": "Tag questions", "text": ""}
{"id": "3598079", "revid": "94902", "url": "https://it.wikipedia.org/wiki?curid=3598079", "title": "Question tag", "text": ""}
{"id": "3598085", "revid": "1318658", "url": "https://it.wikipedia.org/wiki?curid=3598085", "title": "Complesso archeologico di San Pietro a Corte", "text": "Il complesso archeologico di San Pietro a Corte, \u00e8 un'area nel centro storico di Salerno in cui sono documentate e visibili le testimonianze archeologiche dei vari avvicendamenti storici a partire dal I secolo d.C. L'ingresso \u00e8 sul Larghetto San Pietro a Corte.\nL'area si estende nel sottosuolo ed in superficie, a diversi livelli stratigrafici, ed evidenzia documenti di particolare interesse storico, archeologico ed artistico. In particolare il sito risulta, in assoluto, l'unica testimonianza archeologica di architettura palaziale di epoca longobarda. Sono visibili, inoltre, un ambiente attribuito a frigidarium terme romane, un luogo cimiteriale di culto paleocristiano, un oratorio del XII secolo, una probabile aula della Scuola Medica Salernitana e le varie ristrutturazioni ed opere d'arte introdotte a partire dal 1500.\nNel 2012 il sito \u00e8 risultato escluso dal percorso UNESCO , teso a salvaguardare luoghi ricchi di testimonianze di arte e architettura longobarda, a causa di carenze dal punto di vista di servizi, info e accessibilit\u00e0 al sito. Il sito \u00e8 parte integrante dell'Itinerario Culturale \"Longobard Ways across Europe\" candidato all'iscrizione nella lista degli Itinerari Culturali Europei del Consiglio d'Europa\nDal dicembre 2014 il Ministero per i beni e le attivit\u00e0 culturali lo gestisce tramite il Polo museale della Campania, nel dicembre 2019 divenuto Direzione regionale Musei.\nLe terme romane.\nAlla base dell'intera struttura vi \u00e8 parte di un edificio d'et\u00e0 medio-imperiale (fine del I - inizio del II secolo).\nIl complesso si sviluppava in altezza per circa 13\u00a0m, mentre si articolava secondo il susseguirsi dinamico di ambienti con volte a crociera e a botte. In particolare l'aula del \"frigidarium\" era separata in due ambienti il primo dei quali era coperto da una volta a crociera mentre il secondo, che ospitava una vasca in marmo, da una volta a botte. Attualmente questi spazi si trovano nell'area ipogea a circa 5 metri sotto l'attuale livello stradale.\nGli ambienti proseguono verso nord-est, sotto l'attuale palazzo Fruscione, dove \u00e8 stato recentemente messo in luce un pavimento musivo, mentre l'ipotesi di un calidarium sotto la chiesa del S. Salvatore non \u00e8 stata avvalorata dall'indagine archeologica che invece ha evidenziato l'esistenza di un balneum altomedievale che si appoggia ai pilastri di et\u00e0 longobarda.\nLe terme vennero abbandonate, probabilmente a causa di un'alluvione, nel IV secolo.\nLuogo di culto e cimitero paleocristiano.\nL'aula del frigidarium fu riutilizzata nel V secolo da una comunit\u00e0 di cristiani che adibirono l'area a \"ecclesia\" con annesso cimitero. Il fondatore della chiesa cimiteriale \u00e8 il vir spectabilis\"Socrates\", una personaggio di rango della Salerno bizantina che realizz\u00f2 per se e per i suoi cari una cappella funeraria privata. Il suo sepolcro fu posto di fronte all'ingresso sotto un precedente arco romano che, chiuso, and\u00f2 a costituire l'arco solio della struttura tombale (di tradizione paleocristiana).\nL'analisi dei nomi che compaiono sulle epigrafi di questo ed altri sepolcri (databili fino al VII secolo), testimonia la presenza in citt\u00e0 di una popolazione multietnica: romani, goti e bizantini.\nIl palazzo di Arechi II.\nNel 774, dopo la discesa di Carlo Magno a Pavia, la resa di Pavia e di Desiderio, Arechi II, duca di Benevento si trasfer\u00ec a Salerno dove lo attendeva un nuovo palazzo di governo, la cui costruzione era certamente avvenuta negli anni precedenti. In seguito si autoproclam\u00f2 \"princeps gentis longobardorum\" dichiarandosi di fatto ultimo baluardo delle genti longobarde nella penisola.\nSalerno era una citt\u00e0 naturalmente fortificata: sita sul mare, protetta alle spalle dai monti, lontana dalle strade, dotata di un ottimo sistema difensivo con una solida cinta muraria bizantina.\nIl \"Chronicon Salernitanum\" recita: \u00abin ea (Salerno) mire magnitudinis immo et pulcritudinis palacio construxit\u00bb ed ancora racconta che nel luogo in cui fu costruito il palazzo il principe trov\u00f2 un idolo d'oro dalla fusione del quale sarebbero state ricavate le decorazioni dorate che ornavano tutto l'edificio.\nDi fatto il palazzo fu costruito in pieno centro cittadino ribadendo le scelte gi\u00e0 fatte dai Longobardi a Pavia e a Benevento, e non considerando quindi ostili le popolazioni locali. La residenza si articolava su pi\u00f9 livelli e si estendeva sull'asse nord-sud. La parte meridionale era innestata, probabilmente con una torre, sulle mura che affacciavano sulla spiaggia, dove una scalinata monumentale introduceva al palazzo.\nCi\u00f2 che rimane del palazzo arechiano \u00e8 ancora leggibile nell'edificio superstite che affianca la chiesa di Santo Stefano, in origine chiesa palatina, e nelle arcate sorrette da colonne e capitelli che si affacciano su via della Dogana Vecchia e che trovano riscontro con analoghi edifici costruiti tra l'VIII e il X secolo.\nL'unico ambiente superstite della residenza \u00e8 la cappella palatina, costruita sulle preesistenti strutture romane. Quando Arechi decise di fare erigere il palazzo, fortific\u00f2 le strutture romane che dovevano sostenere ora il peso di piani superiori. Sulle volte ormai crollate posizion\u00f2 un solaio che divenne il pavimento della soprastante chiesa, che dedic\u00f2 ai Santissimi Pietro e Paolo, decorandolo con splendidi mosaici in tessere marmoree di spoglio, di cui si conservano numerosi frammenti, che rimandano agli esempi longobardi di Cividale del Friuli, San Salvatore di Brescia e di Sant'Ilario di Port'Aurea di Benevento, mentre un imponente Titulus dedicatorio correva lungo i muri interni della chiesa magnificando l'opera del duca. L'aula, che fu chiesa e sala del trono, fu anche dotata di un atrio di cui rimane il solo loggiato di cui sono visibili delle bifore con archi in mattoni che poggiano al centro su una colonna con capitello altomedievale. L'ingresso all'aula avveniva attraverso un accesso posto sul muro sud, scomparso poi in seguito ai rifacimenti di et\u00e0 moderna e contemporanea.\nSi era giunti a dubitare della reale esistenza di tale \"titulus\", finch\u00e9 non vennero rinvenuti i frammenti con \u00ab\u00bb, facenti parte dell'esametro \u00ab\u00bb. Le singole lettere sono incise nel marmo ed erano rivestite di bronzo dorato e delimitate sopra e sotto da listelli, anch'essi rivestiti di bronzo dorato.\nDall'XI al XIV secolo.\nDurante il periodo normanno ed fino al periodo svevo, gli ambienti del palazzo vennero utilizzati per usi pubblici. L'aula di rappresentanza del palazzo fu utilizzata per le riunioni del parlamento cittadino e, a partire dal XVIII secolo anche per le cerimonie di consegna delle lauree della Scuola medica salernitana.\nNell'ambiente ipogeo a partire dall'et\u00e0 normanna fu disposto un oratorio. Lo spazio cimiteriale utilizzato come cantiere ospit\u00f2 vasche per la produzione della calce e in seguito fu abbandonato e staccato dall'aula liturgica il cui accesso fu assicurato attraverso una scala di comunicazione tra la strada a nord e la chiesa. La ristrutturazione dell'edificio vide il rinforzo dei muri perimetrali che probabilmente neg\u00f2 la decorazione dei secoli precedenti, pertanto nuovi affreschi andarono a decorare l'edificio. Sul pilastro costruito da Arechi II per sostenere il pavimento della soprastante cappella palatina vennero rappresentati una Madonna in trono con Bambino e sulla destra S. Caterina d'Alessandria, raffigurazione che ricorre anche sugli altri lati dello stesso pilastro. Teorie di santi e sante decorarono anche i muri perimetrali dove sono ancora ben visibili le immagini di S. Giorgio e di S. Nicola, quelle dei SS. Pietro e Paolo, di una Madonna Odigitria e di un S. Giacomo. Affreschi che si datano tra a fine del XII secolo e il XIV. La presenza di un pulpito, la raffigurazione ricorrente di S. Caterina d'Alessandria, all'interno dell'oratorio, inducono a ritenere lo spazio una delle aule della scuola Medica Salernitana.\nDal XVI secolo ai nostri giorni.\nA met\u00e0 del '500 il pavimento della chiesa superiore croll\u00f2 rendendo inagibili entrambi i luoghi di culto la cui memoria fu affidata all'edicola votiva oggi inglobata nella chiesa di S. Anna, raffigurante la Madonna con a sinistra S. Pietro e a destra S. Caterina alessandrina.\nNel 1576 la chiesa superiore sub\u00ec un restauro. Nel 700 fu realizzata una scala d'ingresso alla stessa chiesa che conduce ad un protiro con un timpano sostenuto da colonne. Caduta in disuso, durante la prima guerra mondiale fu utilizzata come deposito militare. Nel 1939 fu data in concessione alla confraternita di Santo Stefano dall'arcivescovado.\nGli ambienti a livello stradale fino agli anni cinquanta erano occupati da un fornaio, un carbonaio e dalla cappella di Sant'Anna. A partire dagli anni settanta partirono gli scavi della sovrintendenza per mettere in luce gli ambienti ipogei.\nCappella di Sant'Anna.\nLa piccola chiesa fu fondata nel 1725 da Monsignore Fabrizio di Capua sotto richiesta di Domenico Cardillo. Nel 1785 sappiamo che la chiesa era ancora adibita al culto ed era dotata di due altari e di una sacrestia per poi essere ampliata nei secoli successivi. Nel 1937 la cappella \u00e8 adibita a bottega di un fabbro e successivamente a rivendita di carboni. Negli anni novanta risulta completamente abbandonata ma in seguito viene ristrutturata ed annessa ai vicini scavi di San Pietro a Corte.\nLa cappella sorge sul lato nord della Chiesa di San Pietro a Corte ed in seguito a degli scavi volti a verificare la consistenza del campanile, che si \u00e8 dimostrato essere stato realizzato nel XV secolo, furono scoperte nel lato nord della cappella le tracce di strutture romane caratterizzate dall\"'opus reticolatum\" su muratura listata su tufelli a doppi corsi di laterizi."}
{"id": "3598089", "revid": "15756", "url": "https://it.wikipedia.org/wiki?curid=3598089", "title": "Storia della letteratura latina (240 - 78 a.C.)", "text": "Con letteratura latina arcaica si intende un periodo della storia della letteratura latina il cui inizio \u00e8 convenzionalmente fissato nel 240 a.C. (anno della rappresentazione della prima commedia in latino; altri invece indicano il 241 a.C., anno della fine della prima guerra punica) e la cui fine \u00e8 identificata nel 78 a.C., anno della morte del dittatore Lucio Cornelio Silla.\nContesto storico e caratteristiche letterarie.\nDopo una fase preletteraria, identificata tradizionalmente con il periodo che va dalla fondazione di Roma (753 a.C.), al 240 a.C. con Livio Andronico si ebbe la nascita vera e propria di una letteratura latina a Roma. La letteratura latina pot\u00e9, infatti, nascere solo quando Roma ebbe il sopravvento sull'intera Italia peninsulare, e quindi su molte citt\u00e0 della Magna Grecia, che furono inglobate insieme alla loro cultura ellenistica (vedi guerre pirriche). In effetti le forme della letteratura latina sono per la maggior parte derivate da quella dei Greci. Non a caso il grande poeta Orazio descrive il momento storico di passaggio dall'et\u00e0 prelettararia a quella letteraria grazie all'influsso dei Greci, come segue:\nLingua.\nLa lingua latina, appartenente al ceppo occidentale delle lingue indoeuropee, nacque come parlata regionale del \"Latium\", ma si estese poi alle terre sotto il dominio di Roma, arricchendosi tramite gli influssi italici, etruschi e greci. Caratteristica di tale lingua, ancora instabile sul piano della grafia, era la sintassi semplice ed elementare, prevalentemente paratattica. L'origine dei vocaboli, talvolta derivati direttamente dalle lingue dei popoli limitrofi, era quella rurale e agreste; solo nel III secolo a.C., tramite il contatto con la letteratura e la filosofia greca, il latino pot\u00e9 acquisire un vocabolario tecnico e concettuale pi\u00f9 ampio e complesso.\nVerso esametro e senario giambico.\nQuinto Ennio attu\u00f2 un'importante trasformazione nella poesia latina, sostituendo lo scomodo saturnio (usato anche da Livio Andronico e Gneo Nevio) con l'esametro, metro per eccellenza della poesia greca, pi\u00f9 flessibile e adatto alla retorica del dramma, dell'epica e della lirica di ambedue le lingue, mentre il saturnio era pi\u00f9 rigido e meno permeabile ai parallelismi fonico-ritmici.\nLivio Andronico decise di utilizzare per le opere drammatiche metri di derivazione greca, e dunque a carattere quantitativo; i metri che egli impieg\u00f2, tuttavia, subirono nel corso della storia profonde modificazioni, allontanandosi gradualmente dalle leggi quantitative della metrica greca. Per le parti dialogate prefer\u00ec il senario giambico, derivato dal trimetro giambico greco, mentre per i \"cantica\" si hanno numerose attestazioni dell'uso del settenario trocaico, che era discretamente diffuso nella tragedia e nella commedia nuova greche. Il verso ebbe per\u00f2 maggiore fortuna in Roma, dove fu ampiamente adoperato da tutti i drammaturghi e divenne patrimonio della cultura popolare, tanto da essere ancora utilizzato dai legionari di Cesare per i \"carmina\" recitati durante i trionfi del 45 a.C.; risulta, infine, l'occorrenza di versi cretici nell'\"Equos Troianus\".\nDalla Grecia fu, quindi, introdotto l'esametro in et\u00e0 ellenistica fu introdotto nella letteratura latina ad opera di Ennio, adattandosi alle diverse possibilit\u00e0 espressive della lingua latina (ad esempio le figure di suono giocano un ruolo molto pi\u00f9 importante nella poesia latina che in quella greca), affinandosi progressivamente con Lucrezio e Catullo, e quindi con i poeti di et\u00e0 augustea, in primo luogo Virgilio ma anche Orazio, per poi restare in uso sino alla tardo antichit\u00e0 e oltre. L'esametro era un verso \"eroico\" per definizione, che rimase sempre strettamente legato alla poesia epica.\nProduzione.\nOpere teatrali.\nL\u2019attivit\u00e0 teatrale latina nasce nelle campagne laziali, prima di affermarsi come vero e proprio teatro a Roma, nel contesto dei ludi contadini. I ludi erano delle feste in origine contadine, di cui si possono trovare delle forme simili anche nelle aree osche, umbre o etrusche, celebrate in occasione di importanti ricorrenze del calendario agricolo, come la mietitura o la vendemmia, che comprendevano un insieme di azioni rituali, quali processioni, sacrifici e gare rivolte agli dei e incentrate sul tema della fecondit\u00e0; anzi, questi rituali avevano proprio la funzione di proteggere la fecondit\u00e0: tra questi rituali si inserisce una primitiva forma di teatro. Secondo la testimonianza di Orazio, riposto il grano, i contadini si riunivano, offrivano in sacrificio agli dei un maiale, offrivano del latte al dio Silvano, protettore dei boschi, del latte e fiori al Genio, cio\u00e8 alla loro personale forza generativa e iniziavano delle improvvisazioni, per questo caratterizzate da una metrica irregolare, degli alterchi tra personaggi particolarmente pieni di insulti e volgarit\u00e0, accompagnati da una mimica che valorizzava con l\u2019intonazione l\u2019aggressivit\u00e0 e l\u2019oscenit\u00e0 delle parole: questi erano chiamati fescennini, da fascinum, il malocchio, in quanto questi canti avevano funzione apotropaica, e il loro carattere osceno, grottesco, eccessivo, deforme incrementava la loro efficacia. Sappiamo che in un primo tempo i fescennini erano applicati sempre con valore apotropaico al rito nuziale, infatti, come attesta Catullo, ancora nel I sec. a.C. all\u2019apparire della sposa con il capo coperto dal velo rosso, dopo il canto nuziale, i presenti lanciavano volgarit\u00e0 fescennine alla coppia: questo non era percepito come insulto, ma era anzi un modo per proteggere la fecondit\u00e0 della coppia. Questo tipo di manifestazione venne arricchita nel 395 a.C. quando, secondo Livio, essendovi una pestilenza, per placare l\u2019ira divina si decise di ricorrere alla cerimonia del \u2018lectisternium\u2019, una cerimonia in cui si organizzava un banchetto per gli dei raffigurati da statue che venivano fatti sedere a tavola, ma ci\u00f2 non fu sufficiente; allora si fecero venire dei ballerini dall\u2019Etruria per eseguire una danza, mimico-musicale, purificatrice. La pestilenza non fu fermata da questo espediente, ma accadde che i giovani romani presero a imitare queste danze etrusche unendole alla propria tradizione fescennina: questa nuova forma, chiamata \u2018satura\u2019, da \u2018satur\u2019, \u2018pezzi\u2019 proprio perch\u00e9 questa era caratterizzata da pezzi non legati tra loro da una trama comune, come dei moderni sketch, incontr\u00f2 il favore del pubblico e fu accolto nei ludi Romani, in onore di Giove Ottimo Massimo.\nCon il diffondersi del teatro di stampo greco a Roma la satura sembrava destinata a cedere il passo a nuove forme teatrali mutuate dall\u2019esterno, ma non si estinse, come ci prova il fatto che Ennio la riprese aderente alla struttura e alle caratteristiche originali per\u00f2 con un testo gi\u00e0 precedentemente scritto, anzi trov\u00f2 nuove forme. Mentre i generi teatrali maggiori impiegavano attori professionisti che, diversamente da come accadeva in Grecia, erano tenuti in scarsa considerazione e perdevano anche il diritto di voto, fra i cittadini romani restavano comuni i fescennini: in questo caso lo svolgimento di questa attivit\u00e0 teatrale non era considerata un disonore in quanto era una forma che dava spazio alla spontaneit\u00e0 e non toglieva tempo ai lavori, poich\u00e9 si esauriva nei ludi; era probabilmente l\u2019attivit\u00e0 teatrale intesa come professione che ai romani destava biasimo perch\u00e9 concepita appunto come lavoro e non come forma di arte liberativa dalla fatica nei campi o nelle milizie con quel particolare valore apotropaico che dicevamo. Dall\u2019incontro con un genere farsesco importato dalla citt\u00e0 osca di Atella nacque la \u2018fabula Atellana\u2019 che, poich\u00e9 posta solitamente a conclusione di una tragedia o di una commedia alla greca, fu chiamata anche \u2018exodium Atellanicum\u2019, destinata a diventare un genere letterario vero e proprio quando la commedia alla greca conobbe il suo rapido declino alla fine del II sec. a.C., caratterizzato dall\u2019uso nel semplice intreccio di alcune maschere fisse come il Matto (Maccus), lo Scemo (Bucco), il Nonnetto vecchio, avido e libidinoso (Pappus), e il Gobbo astuto, avido e turpe (Dossennus). Come accennato sopra, chi praticava la farsa atellanica a livello dilettantistico non perdevano alcun diritto, come invece succedeva agli attori di professione, chiamati histriones.\nCommedia.\nEccetto questa forma particolare derivata da un\u2019evoluzione del saturno venuto a contatto con il genere farsesco della citt\u00e0 osca di Atella, le altre espressioni drammatiche latine si possono trovare nella \u2018fabula cothurnata\u2019, la \u2018fabula praetexta\u2019 e la \u2018fabula palliata\u2019. La \u2018fabula cothurnata\u2019 prende nome dal coturno che, nel teatro attico da cui questo genere era mutuato, era il nome del calzare a suola alta usato dai personaggi maschili e femminili e fu introdotta da Livio Andronico nel 240 a.C., che da iniziatore predilesse soggetti tratti dal ciclo troiano e diede la prima spinta per la creazione di un linguaggio tragico. Alla cothurnata si affianc\u00f2 subito la praetexta, dal nome della toga orlata di porpora usata dai magistrati romani in occasioni solenni, forse dall\u2019esigenza di un dialogo con fatti e temi delle origini come per identificare e consolidare, come era per il mondo greco, il senso dell\u2019identit\u00e0 nazionale. Questa forma non differiva in niente dalla cothurnata, se non per i temi appunto: accadde che, per\u00f2, venivano trattati non solo temi e fatti lontani nel tempo mitico, ma anche situazioni di attualit\u00e0 e il coinvolgimento politico fu il motivo per cui era sempre da temere ci\u00f2 che queste rappresentazioni potevano provocare. Infine, la palliata fu la versione latina della commedia attica greca e prende il suo nome proprio dal \u2018pallium\u2019, la mantellina squadrata pi\u00f9 ridotta della toga che portavano i personaggi maschili della commedia attica: questa era in tutto ambientata nel mondo greco, i personaggi si muovevano in contesto e col costume greci e ci\u00f2 garantiva una notevole libert\u00e0 agli autori. I personaggi non avevano nomi celebri come quelli tragici e non erano collocanti nell\u2019aura mitica, ma erano personaggi comuni che si muovevano e appartenevano alla realt\u00e0 quotidiana: liberi e schiavi, padri e figli, ruffiani e sicofanti, ancelle e meretrici, ecc. Questo decentramento dagli abiti e dall\u2019ambiente latino ebbero come conseguenza lo sviluppo pi\u00f9 libero di azioni che sarebbero apparse scandalose se inserite nel contesto romano, come la pi\u00f9 tipica situazione del servo furbo che riesce a ingannare il padrone, famosa in Plauto. A testimonianza di ci\u00f2 il fatto che la \u2018fabula togata\u2019, la palliata in costume romano, la libert\u00e0 espressiva era molto coartata. Rispetto alla commedia attica presa a modello, quella del IV sec. nella quale erano stati aboliti i cori e musica e canto avevano un ruolo sempre pi\u00f9 marginale e distaccato dall\u2019azione, i latini arricchirono la polimetria della fabula.\nLe differenze di contesto e ambiente storico con la Grecia danno ragione della maggiore tipicit\u00e0 e realisticit\u00e0 del teatro latino, dove anche la mimica facciale, il movimento e l\u2019espressione degli occhi erano rilevati per lo sviluppo dell\u2019azione comica. La maschera, che era usata nel modello attico, sembra essere una tarda acquisizione, mentre all\u2019inizio si utilizzavano probabilmente le parrucche. \u201cNon \u00e8 escluso che la causa prima del mancato accoglimento della maschera attica (o almeno di quella comica) fosse la presenza secolare, in Roma, di farse sicuramente mascherate come l\u2019atellana osca. Avremmo, in questo caso, un\u2019opposizione tra l\u2019exodium atellanicum, affidato ad attori dilettanti la cui dignit\u00e0 di cittadini era protetta dalla maschera, e l\u2019impegnativa \u2018fabula palliata\u2019, affidata ad attori professionisti che non possedevano dignit\u00e0 di cittadini e dunque non necessitavano della protezione della maschera\u201d.\nAndron\u00ecco fu, probabilmente per la sua scarsa conoscenza del latino colloquiale, poco interessato al genere comico, tanto da non risultare mai tra gli autori pi\u00f9 rappresentativi di esso. Le commedie che scrisse, riconducibili al genere della \"fabula palliata\", risalgono forse alla prima fase della sua attivit\u00e0, quando ancora era il solo in Roma a rielaborare copioni attici. Tutte le opere sono riconducibili al filone della commedia Nuova, sviluppatasi in et\u00e0 ellenistica e basata sulla rappresentazione di situazioni convenzionali ma realistiche di vita quotidiana; essa risultava facilmente importabile a Roma, a differenza della commedia antica di tradizione aristofanea, basata sulla satira politica, vietata in Roma, e sui continui riferimenti a fatti d'attualit\u00e0.\nRiguardo alla produzione comica, quella di Gneo Nevio lo rende il pi\u00f9 importante predecessore di Plauto in questo campo; dai frammenti a noi giunti si nota una colorita inventiva verbale. A differenza degli altri autori comici del II secolo a.C., la commedia di Nevio trattava temi pi\u00f9 \"seri\" e \"impegnativi\", come la politica: le sue opere attaccavano personaggi politici (in particolare la potente famiglia dei Metelli). Questo fenomeno, anticonformista a Roma, ebbe per\u00f2 vita breve: Nevio pag\u00f2 con il carcere ed il teatro comico latino fu emarginato dalla vita politica della citt\u00e0.\nIl vero maestro delle commedie fu Tito Maccio Plauto, grazie alla grande comicit\u00e0 generata dall'unione di diversi fattori: un'oculata scelta del lessico, un sapiente utilizzo di espressioni e figure tratte dal quotidiano e una fantasiosa ricerca di situazioni che possano generare l'effetto comico. \u00c8 grazie all'unione di queste trovate che si ha lo straordinario effetto dell'elemento comico che traspare da ogni gesto e da ogni parola dei personaggi. Questa uniforme presenza di comicit\u00e0 risulta pi\u00f9 evidente in corrispondenza di situazioni ad alto contenuto comico. Infatti Plauto si serve di alcuni espedienti per ottenere maggior comicit\u00e0, solitamente equivoci e scambi di persona. Plauto fa uso anche di espressioni buffe e goliardiche che i vari personaggi molto di frequente pronunciano; oppure usa riferimenti a temi consueti, luoghi comuni, anche tratti dalla vita quotidiana, come il pettegolezzo delle donne. Inoltre Plauto fa largo uso dell'elemento corporeo (vedi corpo grottesco).\nNelle commedie di Plauto c'era quasi sempre un \"argumentum\", cio\u00e8 una sintesi della vicenda. In alcuni casi erano presenti addirittura due \"argumenta\", e in questo caso uno dei due \u00e8 acrostico (le lettere iniziali dei singoli versi formano il titolo della commedia stessa). All'inizio delle commedie vi era un prologo, in cui un personaggio della vicenda, o una divinit\u00e0, o un'entit\u00e0 astratta personificata presentava l'argomento che si stava per rappresentare. Nella commedia plautina \u00e8, inoltre, possibile distinguere, secondo una suddivisione gi\u00e0 antica, i \"diverbia\" e i \"cantica\", vale a dire le parti dialogate, con pi\u00f9 attori che interloquiscono fra di loro, e le parti cantate, per lo pi\u00f9 monologhi, ma a volte anche dialoghi tra due o addirittura tre personaggi. Ricorreva poi spesso lo schema dell'intrigo amoroso, con un giovane (\"adulescens\") che si innamora di una ragazza. Il suo sogno d'amore incontrava sempre dei problemi a tramutarsi in realt\u00e0 a seconda della donna di cui si era innamorato: se era una cortigiana doveva trovare i soldi per sposarla, se invece era \"onesta\" l'ostacolo era di tipo familiare. Ad aiutarlo a superare le varie difficolt\u00e0 vi era il \"servus callidus\" (servo scaltro) o il parassita (squattrinato che lo aiutava in cambio di cibo) che con vari inganni e trabocchetti riusciva a superare le varie difficolt\u00e0 ed a far sposare i due. Le beffe organizzate dal servo sono alcuni degli elementi pi\u00f9 significativi della comicit\u00e0 plautina ed il \"servus\" era una delle figure pi\u00f9 largamente utilizzate da Plauto nelle sue commedie, trasformandolo in un autentico eroe e beniamino dell'autore oltre che dello spettatore. Infine il servo \u00e8 centrale nel metateatro plautino. \u00c8 infatti il personaggio che assume la veste del doppio del poeta in quanto creatore di inganni. Paradigmatico in tal senso Pseudolus. Ultimo elemento strutturale di grande importanza nelle commedie di Plauto era il riconoscimento finale (\"agnitio\"), grazie al quale vicende ingarbugliate trovano la loro fortunosa soluzione e ragazze che compaiono in scena come cortigiane o schiave recuperano la loro libert\u00e0 e trovano l'amore.\nPlauto aveva cos\u00ec stabilito degli standard che difficilmente i commediografi successivi riuscirono a raggiungere: essi, peraltro spesso in rivalit\u00e0 tra loro, potevano dunque o tentare di \u00abrivaleggiare con Plauto sul suo stesso terreno\u00bb, o cercare nuove strade per raggiungere il successo. In questo contesto si colloca dunque l'opera letteraria di Cecilio Stazio, che, pur cimentandosi nel genere della palliata come Plauto, vi introdusse alcune significative innovazioni.\nL'opera di Cecilio determin\u00f2 un significativo punto di svolta nella storia della letteratura e del teatro latino, che nel rapporto con gli originali greci vedevano uno tra i maggiori problemi letterari del tempo: in precedenza, Gneo Nevio e Plauto avevano operato sugli originali da cui traevano le loro opere con grande disinvoltura, traducendone e latinizzandone i titoli, inserendovi riferimenti all'attualit\u00e0 e ai costumi romani, contaminando liberamente le trame. Cecilio si fece invece artefice di una maggiore fedelt\u00e0 agli originali, dei quali in molti casi non tradusse i titoli, a testimonianza della sempre maggiore ellenizzazione della cultura romana. Dalla testimonianza poi di Marco Terenzio Varrone, che assegn\u00f2 a Cecilio la palma \"in argumentis\", ovvero per le trame, risulta inoltre probabile che il commediografo non facesse uso del procedimento, comune a molti dei suoi contemporanei, della \"contaminatio\", il quale arricchiva la commedia e permetteva di presentare un maggior numero di situazioni farsesche, ma contribuiva contemporaneamente a indebolire le trame. A livello metrico, Cecilio predilesse l'uso del senario giambico, gi\u00e0 particolarmente diffuso nelle opere dei drammaturghi a lui precedenti, e del settenario trocaico; si registra tuttavia, nella sua opera, la presenza di parti cantate, i \"cantica\", polimetriche e dal ritmo vivace, affini ai \"cantica\" gi\u00e0 adoperati da Plauto. A livello retorico, abbondano le figure di suono, tipiche della prosa sacrale romana e di tutta la letteratura arcaica latina, quali l'allitterazione e l'omoteleuto; nei frammenti \u00e8 attestata inoltre la presenza di figure etimologiche e accumulazioni sinonimiche. A livello stilistico, dunque, l'opera di Cecilio trasse ispirazione da quella di Plauto: abbondano infatti situazioni farsesche e battute di spirito salaci e talvolta grossolane e volgari.\nCon Publio Terenzio Afro, a partire dal 166 a.C., il pubblico ideale risulta pi\u00f9 colto di quello di Plauto, infatti in alcune commedie si trovano alcuni argomenti socio-culturali del Circolo degli Scipioni, di cui faceva parte. Inoltre, contrariamente alla commedia plautina, denominata \"motoria\" per la loro eccessiva spettacolarizzazione, straniamento e presenza di \"cantica\", l'opera di Terenzio \u00e8 definita \"stataria\", perch\u00e9 sono relativamente serie, non comprendono momenti di metateatro n\u00e9 \"cantica\". Data la maggiore raffinatezza delle sue opere, si pu\u00f2 dire che con Terenzio il pubblico semplice si allontana dal teatro, cosa che non era mai successa prima di allora. Altra differenza tra Plauto e Terenzio, \u00e8 la cura per gli intrecci di quest'ultimo, pi\u00f9 coerenti e meno complessi rispetto a quelli delle commedie plautine, ma anche pi\u00f9 coinvolgenti in quanto Terenzio, al contrario di Plauto, non utilizza un prologo espositivo (contenente gli antefatti e un'anticipazione della trama). Particolarmente importante in Terenzio \u00e8 anche il messaggio morale sotteso a tutta la sua opera, volta a sottolineare la filantropia (in latino \"humanitas\"), cio\u00e8 il rispetto che ogni uomo deve avere nei confronti di ogni altro essere umano, nella consapevolezza dei limiti di ciascuno, ben sintetizzato dalla sua frase pi\u00f9 famosa:\nTragedia.\nLa produzione teatrale cominci\u00f2 con Livio Andronico, il quale spost\u00f2 l'attenzione dei Romani dalle opere comiche pre-letterarie al genere tragico: Andron\u00ecco, con il quale si suole far iniziare l'et\u00e0 arcaica della letteratura latina, fu il primo autore, seppur di origine greca, a comporre un dramma teatrale in latino, rappresentato nel 240 a.C. ai \"ludi scaenici\" organizzati per la vittoria romana nella prima guerra punica. Di tale opera non si conserva alcun frammento, e non \u00e8 neppure possibile determinare se si trattasse di una commedia o di una tragedia, comunque con ambientazione greca (\"cothurnata\" se tragedia o \"palliata\" se commedia). Rispetto ai canoni del teatro greco, Andron\u00ecco privilegi\u00f2 l'elemento musicale, che era particolarmente importante nel teatro preletterario italico, ma limit\u00f2 notevolmente il ruolo del coro, che svolgeva in Grecia una fondamentale funzione paideutica, relegandolo ad alcuni brevi interventi. Fu dunque necessario sviluppare i \"cantica\", canti di movimento lirico in metri di derivazione greca, cui si alternavano i \"diverbia\", versi recitati senz'alcun accompagnamento musicale; a essi si affiancava il \"recitativo\", in cui gli attori conferivano una particolare accentazione musicale ai versi con l'accompagnamento del flauto.\nL'innovazione che Gneo Nevio port\u00f2 nella letteratura latina fu l'introduzione della \"praetexta\", tragedia ambientata a Roma (anzich\u00e9 in Grecia). Ne conosciamo due titoli: \"Romulus\" (o \"Lupus\") e \"Clastidium\". In \"Romulus\" si parla della vicenda di Romolo e Remo; \"Clastidium\" narra della battaglia di Clastidium del 222 a.C. vinta da Marcello contro i Galli, vittoria che permise ai romani di conquistare la Gallia Cisalpina.\nNevio scrisse anche sei tragedie non \"praetextae\". Di queste, la tragedia meglio conosciuta \u00e8 il \"Lycurgus\" di cui ci restano 24 frammenti. Nel \"Lycurgus\" la storia ruota attorno al re di Tracia Licurgo (da non confondere con il mitico legislatore spartano) che cacci\u00f2 dalla sua terra il Dio Bacco e le Baccanti, provocando l'ira funesta del dio del vino che si vendic\u00f2 uccidendo il re e incendiando la sua reggia. Il tema era attuale a Roma: il culto di Dioniso (Bacco per i Romani) che era stato introdotto a Roma, negli ultimi decenni del III secolo a.C. aveva assunto connotati da rito propiziatorio e orgiastico, vietati per\u00f2 da una sentenza del senato romano (\"senatus consultum de Bacchanalibus\" del 186 a.C.).\nSembra per\u00f2 che fu Marco Pacuvio, il primo tra gli autori di lingua latina a specializzarsi in quello della tragedia.\nSatira.\nLa satira \u00e8 l'unico genere della poesia latina che non ha un diretto corrispondente nel mondo greco. Se da un lato, infatti, vi \u00e8 un certo sentimento di fierezza da parte dei Romani nei confronti della satira, si veda a tal proposito la celeberrima esclamazione del retore Quintiliano,\ndall'altro si genera una certa perplessit\u00e0 sulla natura del genere stesso. Diomede cerc\u00f2 di affrontare il problema e ne diede tale soluzione:\nAll'interno del genere satirico vengono ben distinte due fasi, quella rappresentata da Ennio e Pacuvio, fatta da uno stile con metri e componimenti di vario genere, e quella rappresentata da Lucilio, Orazio e Persio, successivo anche a livello temporale, la cui caratteristica \u00e8 quella di uno stile che tende, a volte anche eccessivamente, al moralismo di natura provinciale.\nE se Quinto Ennio sembra abbia introdotto per primo a Roma la satia, attraverso le sue \"Saturae\", pi\u00f9 tardi seguito anche dal nipote Pacuvio, fu Gaio Lucilio ad essere considerato il vero iniziatore e \"maestro\" di questo genere letterario, come gli fu riconosciuto da Orazio.\nDalle dubbie testimonianze dei grammatici tardi Diomede e Pomponio Porfirione, di dubbia validit\u00e0, si evince che Pacuvio sarebbe stato l'autore di \"Saturae\", affini a quelle di Ennio, che avrebbero per\u00f2 riscosso scarso successo e avrebbero dunque acquisito importanza marginale. Il carattere principale di questa prima fase \"arcaica\" risiede nella variet\u00e0 della tematica: si passava, infatti, da argomenti seri ad altri del tutto scherzosi, con estrema facilit\u00e0.\nStoriografia.\nL'iniziatore pi\u00f9 conosciuto della storiografia romana, all'inizio del II secolo a.C. fu Quinto Fabio Pittore, noto anche come il \"Fondatore della Storiografia\" a Roma, scritta per\u00f2 in greco. Prima della seconda guerra punica, non dovette forse esistere a Roma una storiografia: essa nacque probabilmente solo nel clima di fioritura letteraria seguito alla vittoriosa conclusione del conflitto, favorita dal bisogno di celebrare quell'importante evento in un'ottica interpretativa pi\u00f9 consona alla posizione e al prestigio di Roma, accresciutisi rispetto al secolo precedente.\nQuasi contemporaneo di Pittore era Marco Porcio Catone, anch'egli accreditato come l'iniziatore della storiografia. Egli fu per\u00f2 il primo, a differenza di Pittore a scrivere in latino la sua opera denominata \"Origines\", impegnativa per concezione e ampiezza di respiro: essa fu da lui intesa come un mezzo per insegnare ai romani cosa significasse essere romano, ridimensionando o neutralizzando l'influenza culturale greca, da lui considerata pericolosa per l'integrit\u00e0 morale di Roma. Altra sua preoccupazione fu quella di sterilizzare il peso e il fascino di personalit\u00e0 di spicco, come Scipione l'Africano, i cui nomi egli si risolse addirittura a rimuovere completamente dalla narrazione: un espediente singolare che, dopo di lui, non avr\u00e0 per\u00f2 alcun seguito. La sua visione \u2013 in termini moderni definibile come d'impronta \u00abstoricista\u00bb \u2013 tendeva ad oscurare l'importanza delle figure individuali: l'ascesa di Roma, e il prestigio raggiunto dalle sue istituzioni politiche e militari, erano da attribuire esclusivamente alla dedizione alla \"res publica\" e all'impegno profuso, nel lungo corso della storia, da generazioni di cittadini romani.\nCome Quinto Fabio Pittore, anche Catone il censore scrisse a partire dalla fondazione della citt\u00e0, dove la storia primitiva era ricolma di leggende che ne celebravano le virt\u00f9 romane. La sua opera \"Origines\" parla anche di come non solo Roma, ma anche le altre citt\u00e0 italiane fossero venerabili, e di come i Romani fossero davvero superiori ai Greci.\nVale comunque la pena ricordare Polibio (206 a.C. \u2013 124 a.C.), greco eminente che credeva fermamente nella Lega achea. Dopo essere stato catturato dai romani e condotto a Roma, Polibio s'incaric\u00f2 di documentare la storia di Roma per spiegare le tradizioni romane ai suoi connazionali. Voleva convincerli ad accettare la dominazione di Roma come una verit\u00e0 universale. Del suo lavoro principale, le \"Storie\", ci sono pervenuti i primi cinque libri e lunghi frammenti ed epitomi del resto. Egli fu il primo storico pragmatico. Le sue storie hanno un ethos aristocratico e rivelano le sue opinioni sull'onore, la ricchezza e la guerra.\nAutori per sub-periodo.\nDopo la prima guerra punica (241-202 a.C.).\nTerminate le guerre contro Pirro e le colonie greche dell'Italia meridionale, Roma aveva ormai ottenuto il controllo della penisola italiana, dagli Appennini settentrionali fino alla Puglia e alla Calabria. La Sardegna e Corsica erano sotto il controllo dei Cartaginesi, che controllavano anche la parte occidentale della Sicilia, mentre quella orientale era sotto il controllo di Siracusa.\nFino a questo momento Roma e Cartagine non si erano mai scontrate, al contrario avevano pi\u00f9 volte rinnovato dei trattati di amicizia ed alleanza tra loro, che definivano le rispettive zone di influenza. Questo stato di cose cambi\u00f2 quando Roma, padrona della penisola italica, inizi\u00f2 a pensare di estendere la sua influenza anche sulla Sicilia, che rappresentava il principale e pi\u00f9 vicino \"granaio\" da cui Roma si poteva approvvigionare per le sue crescenti esigenze.\nL'occasione di intervenire negli affari siciliani fu data ai Romani dalla richiesta di aiuto fatta dai Mamertini, che governavano su Messina e che erano posti sotto assedio dai siracusani. I Cartaginesi interpretarono questo intervento come una violazione dei trattati esistenti e dichiararono guerra a Roma, dando inizio alla prima guerra punica. Dopo quasi venticinque anni di guerra, Roma ottenne una vittoria navale risolutiva nel 241 a.C. presso le isole Egadi. Sottratto quindi al nemico il predominio sul mare, i Romani poterono concludere anche le operazioni terrestri, sottomettendo la Sicilia e costringendo Cartagine alla resa.\nCartagine fu, cos\u00ec, costretta a versare a Roma enormi somme (3.200 talenti euboici in 10 anni) quale risarcimento per la fine della guerra, oltre alla restituzione totale di tutti i prigionieri di guerra senza riscatto. La ricca Sicilia passava cos\u00ec sotto il controllo di Roma (con il divieto per Cartagine di portare la guerra a Gerone II di Siracusa) e, nell'impossibilit\u00e0 di pagare i mercenari libici e numidi che utilizzava, dovette subire una sanguinosa rivolta che richiese 3 anni di sforzi ed efferatezze per essere domata. Approfittando di questa rivolta Roma occup\u00f2 anche la Sardegna (238 a.C.) e la Corsica (237 a.C.) trasformando questi territori in provincia romana. Per Roma, la fine della prima guerra punica segn\u00f2, pertanto, l'inizio dell'espansione fuori della penisola italica e la conseguente esaltazione della potenza militare romana nella cultura del momento.\nLivio Andronico.\nDi nascita e cultura greca, egli fece rappresentare a Roma nel 240 a.C. un dramma teatrale che \u00e8 tradizionalmente considerato la prima opera letteraria scritta in lingua latina. Ad Andron\u00ecco fu affidato, probabilmente dagli edili curuli, l'incarico di comporre un'opera teatrale che fu rappresentata in occasione dei \"ludi scaenici\" che si tennero in occasione della vittoria di Roma su Cartagine nella prima guerra punica; risulta probabile che si sia trattato di un'opera tradotta da un originale greco, ma non \u00e8 possibile determinare se tragedia o commedia. In seguito, Andron\u00ecco continu\u00f2 a riscuotere un notevole successo, scrivendo drammi teatrali dei quali, come divenne grazie al suo stesso esempio consuetudine per gli autori contemporanei, fu anche attore:\nLe numerose altre opere dallo stesso composte, furono probabilmente tradotte da Eschilo, Sofocle ed Euripide. Con l'intento di avvicinare i giovani romani allo studio della letteratura, tradusse in versi saturni l\"'Odissea\" di Omero. Gli scarsi frammenti rimasti della sua opera permettono di rilevarne l'influenza dalla coeva letteratura ellenistica alessandrina, e una particolare predilezione per gli effetti di \"pathos\" e i preziosismi stilistici, successivamente codificati nella lingua letteraria latina. Anche se la sua \"Odusia\" rimase a lungo in uso come testo scolastico, la sua opera fu considerata in et\u00e0 classica come eccessivamente primitiva e di scarso valore, tanto da essere generalmente disprezzata.\nGneo Nevio.\nNacque tra il 275 e il 270 a.C. in Campania, probabilmente a Capua, che dalla fine delle guerre sannitiche godeva della cittadinanza romana senza diritto di voto (\"civitas sine suffragio\"). Altre fonti individuano la sua nascita nell'antica citt\u00e0 di Atella, provenendo dunque da una terra di cultura greca e latina assieme; era di stirpe italica e libero, a differenza del contemporaneo Livio Andronico, schiavo di origine greca. Milit\u00f2 nelle file dell'esercito romano durante la prima guerra punica (264-241). Terminata la guerra, Nevio visse a Roma lavorando come poeta: fece rappresentare la sua prima opera drammatica nel 235 a.C. Si configura come un poeta indipendente, che, tramite le sue opere, seppe manifestare pubblicamente la sua opposizione alla classe dominante. \u00c8 infatti rimasto noto il suo scambio di invettive (\"altercatio\") con la potente famiglia dei Metelli.\nIn ottemperanza alla legge delle XII tavole che puniva i \"mala carmina\", nel 206 a.C. Nevio fu imprigionato in Roma, dove, dal carcere, scrisse due commedie con le quali faceva ammenda delle offese recate; fu dunque liberato grazie all'intervento dei tribuni della plebe, e la sua pena fu commutata in una condanna all'esilio: Nevio mor\u00ec infatti a Utica attorno al 201 a.C.\nQuinto Fabio Pittore.\nNegli stessi anni in cui il plebeo Nevio risolveva la materia storica nell'epos poetico del suo \"Bellum Poenicum\", l'aristocratico Quinto Fabio Pittore si assumeva il compito di scrivere in prosa una storia di Roma in greco, anzich\u00e9 in latino. L'opera, conosciuta come \"Annales\" o \"Rerum gestarum libri\", era nota anche in versione latina, probabile frutto di una traduzione fatta in seguito da altri. La scelta di scrivere nella \"koin\u00e9\" greca, la lingua franca del Mar Mediterraneo, nasceva dal bisogno di rivolgersi ad un pubblico pi\u00f9 ampio e poter cos\u00ec pi\u00f9 efficacemente contraddire altri autori, come Timeo, che a sua volta aveva scritto, ma con accento sfavorevole, una storia di Roma fino alla Seconda Guerra Punica; o come Filino di Agrigento, allievo di Timeo, la cui storia delle guerre puniche rifletteva un'impostazione filocartaginese. Pertanto, e in difesa dello Stato romano, Quinto Fabio Pittore scrisse in greco, usando la cronologia greca basata sulle celebrazioni olimpiche e con accorgimenti e procedimenti dello stile espositivo ellenistico: il suo atteggiamento che egli poneva nel vaglio e nell'utilizzo dei materiali storici \u2013 \"Annales pontificum\", fonti greche e, soprattutto, locali\u00a0\u2013 era moderno, informato com'era ai criteri appresi dalla storiografia ellenistica. Da quella tradizione, ad esempio, egli riceveva l'interesse per l'analisi eziologica delle vicende storiche, da un punto di vista sia politico che psicologico; l'accuratezza nell'esposizione di dati e notizie sugli spiegamenti di forze; l'attenzione agli aspetti cultuali e cerimoniali, e alla ricerca sulle loro origini, a cui egli si applicava con diligente sensibilit\u00e0 erudita e antiquaria.\nLo stile di Quinto Fabio Pittore nello scrivere la storia difendendo lo Stato romano e le sue azioni, ed usando in modo massiccio la propaganda \u2013 cosa che gli valse il rimprovero di Polibio per il trattamento riservato alla prima guerra punica \u2013 divenne alla fine una cifra distintiva della storiografia romana. Ma l'afflato patriottico e l'inclinazione apologetica della sua opera, non vanno intesi come una cosciente e deliberata tendenziosit\u00e0: egli sembra piuttosto aver applicato, con seriet\u00e0 d'intenti, un metodo storiografico corretto ad un repertorio documentale e testimoniale di impronta e provenienza prevalentemente romana.\nAltra caratteristica, destinata a divenire paradigmatica, fu la sua scelta di porre particolare enfasi, ancor maggiore rispetto al modello greco, sugli avvenimenti meno remoti: un'esigenza metodologica dettata non solo dalla maggiore disponibilit\u00e0 di documentazione pi\u00f9 vicina, ma anche dall'inclinazione prevalente del pubblico romano, pi\u00f9 interessato alla concretezza dell'attualit\u00e0 rispetto ai trascorsi meno recenti della storia romana, dai contorni spesso mitici e leggendari. A tali aspetti, peraltro, come ci informa Plutarco, lo stesso Fabio Pittore non si sottraeva quando, nel narrare la pi\u00f9 remota et\u00e0 delle origini, si diffondeva con ampiezza espositiva, dovizia di dettagli e stile drammatico e fantastico. Fabio Pittore, nel dare inizio alla tradizione storiografica romana, fu probabilmente, per quanto ne sappiamo, anche il precursore della letteratura in prosa con pretese artistiche.\nTito Maccio Plauto.\nNato a Sarsina tra il 255 ed il 250 a.C. visse fino al 184 a.C.. Fu autore di enorme successo, immediato e postumo, e di grande prolificit\u00e0. Inoltre il mondo della scena, per sua natura, conosce rifacimenti, interpolazioni, opere spurie. Sembra che nel corso del II secolo circolassero qualcosa come centotrenta commedie legate al nome di Plauto: non sappiamo per\u00f2 quante fossero autentiche, ma la cosa era oggetto di viva discussione.\nLa fase critica nella trasmissione del \"corpus\" dell'opera plautina fu segnata dall'intervento di Varrone, il quale, nel \"De comoediis Plautinis\", ritagli\u00f2 nell'imponente \"corpus\" un certo numero di commedie (ventuno, quelle giunte sino a noi) sulla cui autenticit\u00e0 c'era generale consenso. Queste erano opere da Varrone accettate come totalmente e sicuramente appartenenti all'autore. Per unanime riconoscimento, la grande forza di Plauto sta nella \"vis comica\" che nasceva degli intrecci, nelle loro pi\u00f9 elementari linee costruttive, e dalla creativit\u00e0 verbale che ogni nuova situazione sa sprigionare. Tutte queste commedie sono state oggetto di studio e furono catalogate in sette gruppi:\nLucio Cincio Alimento.\nLucio Cincio Alimento, di origine plebea, combatt\u00e9 durante la seconda guerra punica come pretore (210 a.C.) e fu preso prigioniero dai Cartaginesi, avendo l'occasione di conoscere personalmente Annibale. Tornato a Roma dopo la prigionia nelle mani dei Cartaginesi, scrisse in greco gli \"Annales\", con l'intento di celebrare la grandezza di Roma, opera che narrava le leggendarie origini della citt\u00e0 di Roma (secondo il quale la sua fondazione sarebbe da datarsi al 729 a.C.), fino a giungere al periodo annibalico. La sua opera, nonostante la ricchezza di contenuto, a cui gli antichi annettevano doti di onest\u00e0 e diligenza, non riscosse per\u00f2 grande successo, forse a causa dell'opera del contemporaneo Quinto Fabio Pittore ed anche a causa dell'atteggiamento della classe dirigente, scarsamente interessata ad un'esposizione proveniente da un plebeo.\nDopo la seconda guerra punica o \"annibalica\" (201-168 a.C.).\nPer pi\u00f9 di un osservatore la seconda guerra punica pu\u00f2 essere considerata il primo conflitto mondiale della storia, almeno per quanto riguarda l'area del Mediterraneo (il \"mondo\" allora conosciuto). Oltre a Roma e Cartagine, furono infatti coinvolti nella guerra Celti, Galli, Etruschi, i popoli iberici, il Liguri, i Numidi, il Regno Macedone e la simmachia greca, la Lega achea, la Lega etolica, e durante il conflitto saranno attivi contemporaneamente pi\u00f9 fronti anche molto distanti fra loro, con un impiego di mezzi e uomini enorme, se rapportato alle popolazioni dell'epoca.\nSeppure alla fine vincitrice, Roma pag\u00f2 comunque a caro prezzo il lungo conflitto contro Annibale. I Romani vissero per anni nell'incubo di una guerra interminabile e di un nemico alle porte che sembrava inafferrabile, sviluppando pi\u00f9 che mai un importante senso nazionalista. Lo sforzo bellico era stato, infatti, pesantissimo, sul piano economico e civile: per anni intere regioni italiche furono saccheggiate e devastate dalle continue operazioni militari, con danni enormi per l'agricoltura e per i commerci, che a lungo restarono bloccati, per la pressione di Galli a nord e la presenza di Annibale a sud. Tutto ci\u00f2 senza contare il pesantissimo bilancio in termini di vite umane. Nei 17 anni di guerra morirono circa 300.000 italici su una popolazione che, dopo la secessione delle regioni meridionali, era di soli 4 milioni di abitanti circa, mentre il potenziale umano mobilitato da Roma per la guerra raggiunger\u00e0 in alcuni anni il 10% della popolazione, senza scendere mai sotto al 6-7%, tutte cifre che si avvicinano molto, in termini percentuali, a quelle registrate durante la Prima guerra mondiale.\nTuttavia, nonostante i gravi sacrifici sopportati, la guerra punica rappresenter\u00e0 una svolta decisiva per le future fortune di Roma. Innanzi tutto in termini di espansione territoriale, poich\u00e9 al termine della guerra Roma prender\u00e0 il totale controllo dell'intera penisola italica, aggiungendo anche la Sardegna e la Corsica, l'intera Sicilia compresa la citt\u00e0 di Siracusa, oltre alla costa meridionale della penisola Iberica, estendendo la sua influenza sulle coste africane cartaginesi e numidi, oltre che sull'area dell'Egeo. Si realizzava, quindi, un controllo di tutto il bacino occidentale del Mediterraneo (e di l\u00ec a poco, anche della zona greca, nel bacino orientale) che porr\u00e0 le basi per il futuro impero. In termini culturali, la guerra, che aveva condotto a termine l'occupazione romana di tutte le citt\u00e0 della Magna Grecia e della Sicilia, diede un ulteriore slancio allo sviluppo di creazioni letterarie filoelleniche.\nEnnio.\nQuinto Ennio nacque nel 239 a.C. a Rudiae, citt\u00e0 dell'\"antica Calabria\", in cui allora convivevano tre culture: quella greca che aveva come centro maggiore Taranto, quella dei centri minori indigeni e quella dell'occupante romano. Aulo Gellio testimonia infatti che Ennio era solito dire di possedere \"tre anime\" (tria corda), perch\u00e9 \"sapeva parlare in greco, in latino e in osco. Munito di \"tre anime\", Ennio si trovava dunque nella condizione migliore per divenire (come di fatto divenne) operatore di mediazioni culturali.\nDurante la seconda guerra punica milit\u00f2 in Sardegna e nel 204 vi conobbe Catone il Censore, che lo port\u00f2 con s\u00e9 a Roma. Giunto nella capitale, ottenne la protezione di illustri uomini politici come Scipione l'Africano e poco tempo dopo entr\u00f2 in contatto con altri aristocratici della cerchia degli Scipioni, filelleni. Pi\u00f9 tardi ottenne la cittadinanza romana, grazie all'influenza degli Scipioni.\nCompose gli \"Annales\", la sua opera pi\u00f9 nota, quando era ormai anziano. Grazie a questo poema epico fu da allora considerato il poeta nazionale del popolo romano, onore che fu poi concesso anche a Virgilio, autore dell\"'Eneide\"; inizi\u00f2 allora a parlare e a scrivere con il \"pluralis maiestatis\".\nSperiment\u00f2 numerosi generi letterari, molti dei quali a Roma erano poco conosciuti o del tutto sconosciuti, tanto da essere stato definito come il \"vero padre della Letteratura latina\". La lingua e lo stile divenivano per lui molto duttili, utilizzando il poeta, con grande perizia, sia tonalit\u00e0 auliche, decisamente raffinate come Omero, sia forme pi\u00f9 piane e colloquiali.\nEccelse nella tragedia, riprendendo i temi toccati da Euripide e da Omero, specialmente dell'\"Iliade\", e nella commedia, imitando un po' lo stile del contemporaneo Plauto. Della maggior parte di queste sue opere rimangono solo pochi frammenti. Mor\u00ec a Roma nel 169 a.C.\nMarco Porcio Catone.\nMarco Porcio Catone nacque nel 234 a.C. a \"Tusculum\", in un'antica famiglia plebea. Fu allevato, secondo la tradizione latina, perch\u00e9 divenisse agricoltore, attivit\u00e0 alla quale egli si dedic\u00f2 costantemente quando non fu impegnato nel servizio militare. Ma, avendo attirato l'attenzione di Lucio Valerio Flacco, fu condotto a Roma, divenendo successivamente questore (204 a.C.), edile (199 a.C.), pretore (198 a.C.) e console nel 195 a.C. percorrendo tutte le tappe del \"cursus honorum\" assieme al suo vecchio protettore. Poi nel 184 a.C. divenne infine censore.\nPorcio Catone si oppose al diffondersi della cultura ellenistica, che egli riteneva minacciasse di distruggere la sobriet\u00e0 dei costumi del vero romano, sostituendo l'idea di collettivit\u00e0 con l'esaltazione del singolo individuo. Fu nell'esercizio della carica di censore che questa sua determinazione fu pi\u00f9 duramente esibita, e il motivo dal quale gli deriv\u00f2 il suo celebre soprannome. Fu assai disgustato, assieme a molti altri dei romani pi\u00f9 conservatori, alla diffusione dei riti misterici dei Baccanali, che egli attribu\u00ec all'influenza negativa dei costumi greci; e perci\u00f2 sollecit\u00f2 con veemenza l'espulsione dei filosofi greci (Carneade, Diogene lo Stoico e Critolao), che erano giunti come ambasciatori da Atene, sulla base della pericolosa influenza che avevano le idee diffuse da questi. Revision\u00f2, infine, con inflessibile severit\u00e0 la lista dei senatori e degli \"equites\", cacciando tutti coloro che riteneva indegni, sia per quanto riguardava la moralit\u00e0, sia per la mancanza dei requisiti economici adeguati.\nCatone divenne, pertanto, tra le principali personalit\u00e0 della letteratura latina arcaica: egli fu infatti oratore, storiografo e trattatista. Fu autore di una vasta raccolta di manuali tecnico-pratici, con i quali intendeva difendere i valori tradizionali del \"mos maiorum\" contro le tendenze ellenizzanti dell'aristocrazia legata al circolo degli Scipioni. Affront\u00f2 inoltre la tematica dei valori tradizionali romani anche in un \"Carmen de moribus\" di cui sono ad oggi pervenuti pochissimi frammenti. Fin dalla giovinezza si dedic\u00f2, inoltre, all'attivit\u00e0 oratoria: pronunci\u00f2 in tutta la sua vita oltre centocinquanta orazioni, ma sono attualmente conservati frammenti di varia estensione riconducibili a circa ottanta orazioni diverse. Si distinguono tra esse \"orationes deliberativae\", ovvero discorsi pronunciati in senato a favore o contro una proposta di legge, e \"orationes iudiciales\", discorsi giudiziari di accusa o difesa.\nFu inoltre autore nella vecchiaia della prima opera storiografica in lingua latina, le \"Origines\", il cui argomento era la storia romana dalla leggendaria fondazione fino al II secolo a.C. Dell'opera, pur significativa dal punto di vista ideologico, si conservano scarsi frammenti. L'opera letteraria di Porcio Catone, in particolare quella storica e oratoria, fu elogiata da Cicerone, che lo defin\u00ec il primo grande oratore romano, e il pi\u00f9 degno d'essere letto.\nCecilio Stazio.\nNato nel 230 a.C. nel territorio dei galli Insubri (probabilmente a \"Mediolanum\"). Primo autore della letteratura latina di origine gallica, si specializz\u00f2, come il contemporaneo Tito Maccio Plauto prima di lui, nella composizione di palliate, ovvero commedie di ambientazione greca. Accolte inizialmente con freddezza, le sue opere furono poi portate al successo dall'impresario teatrale Lucio Ambivio Turpione e acquisirono grande fama. Di esse restano 42 titoli e vari frammenti, per un totale di circa 280 versi. Mentre per la lingua e lo stile il suo teatro rimase molto vicino a quello plautino, Cecilio testimonia invece la progressiva penetrazione della cultura ellenistica in Roma, non traducendo i titoli degli originali greci da cui traeva le sue opere ed evidenziando i prodromi di quell'ideale che, grazie agli influssi della filosofia stoica e all'opera del circolo degli Scipioni, avrebbe pi\u00f9 tardi preso il nome di \"humanitas\".\nL'opera di Cecilio fu variamente giudicata dagli autori antichi, che videro nel commediografo ora uno tra i maggiori drammaturghi della letteratura latina, ora un cattivo esempio di stile. La critica attuale, fortemente limitata dallo scarso numero di frammenti delle opere disponibili, tende comunque a sottolineare l'importante ruolo che Cecilio ricopr\u00ec nel passaggio dalla palliata di Plauto a quella di Publio Terenzio Afro, dando inizio a una nuova fase dell'ellenizzazione della letteratura latina.\nRaggiunto l'apice del successo attorno al 179 a.C., dopo la morte di Plauto nel 184 a.C., Cecilio intrecci\u00f2 un legame di amicizia con il coevo poeta e drammaturgo Quinto Ennio, assieme al quale fu alla guida del \"collegium scribarum histrionumque\", un'associazione di tipo corporativo, fondata nel 207 a.C. in seguito alla composizione, da parte di Livio Andronico, dell'inno a \"Iuno Regina\", che riuniva gli attori e gli autori delle rappresentazioni drammatiche allora presenti in Roma. Secondo sempre la testimonianza di Girolamo, Cecilio mor\u00ec nel 168 a.C., un anno dopo Ennio, ma se si volesse dare credito all'aneddoto narrato da Svetonio la data dovrebbe essere posticipata almeno al 166 a.C. poich\u00e9 l'\"Andria\" fu rappresentata per la prima volta soltanto in quell'anno. Il drammaturgo fu sepolto nelle vicinanze del colle Gianicolo.\nL'opera di Cecilio si pone infine tra Plauto e Terenzio nell'elaborazione dell'ideale che nel I secolo a.C. avrebbe preso il nome di \"humanitas\": Plauto aveva scritto, nell'\"Asinaria\", \u00ab\"lupus est homo homini, non homo, quom qualis sit non novit\"\u00bb (\u00abl'uomo \u00e8 un lupo per l'uomo, non un uomo, qualora si ignori chi sia\u00bb), sostenendo dunque che un uomo sconosciuto dovesse essere trattato come una fiera selvaggia. Cecilio scrisse invece \u00ab\"homo homini deus est, si suum officium sciat\"\u00bb (\u00abl'uomo \u00e8 un dio per l'uomo, se conosce il proprio dovere\u00bb): influenzato dalla filosofia stoica, i cui insegnamenti sarebbero stati a pieno colti e rielaborati dagli esponenti del circolo degli Scipioni e da Terenzio, che avrebbe scritto infine \u00ab\"homo sum, humani nihil a me alienum puto\"\u00bb, Cecilio sostenne che gli uomini dovessero essere tra loro solidali e recarsi reciproco beneficio: tale doveva essere il dovere di ogni uomo.\nMarco Pacuvio.\nMarco Pacuvio nacque a \"Brundisium\" in area culturale greco-osca attorno al 220 a.C.. Fu nipote di Quinto Ennio da parte di madre, trasferendosi ancora giovane a Roma, dove intraprese a lungo l'attivit\u00e0 di pittore (nel I secolo a.C. era ancora integro un suo dipinto nel tempio di Ercole) e di poeta, frequentando il Circolo degli Scipioni.\nFormatosi grazie alle influenze dello zio e maestro Ennio, da cui eredit\u00f2 anche gli interessi filosofici e le tendenze razionalistiche, Pacuvio visse e oper\u00f2 come tragediografo e pittore a Roma, dove giunse nel 204 a.C. Qui, secondo la testimonianza di Marco Tullio Cicerone, strinse un solido legame di amicizia con l'aristocratico di ambiente scipionico Gaio Lelio. La poetica di Pacuvio, altisonante e ricca di riferimenti mitologici, era infatti ben lontana da quella proposta dal cosiddetto circolo degli Scipioni, che tentava, invece, di diffondere un ideale di letteratura aderente alla vita reale e attenta all'individuo.\nAncora attivo nel 140 a.C., all'et\u00e0 di ottant'anni, Pacuvio compose una tragedia che mise in scena in competizione con il giovane Lucio Accio, che si andava allora affermando e che dopo la morte dello stesso Pacuvio sarebbe divenuto il maggior tragediografo in attivit\u00e0 a Roma. Poco pi\u00f9 tardi, tuttavia, il vecchio Pacuvio, malato, fu costretto a ritirarsi a \"Tarentum\", dove, attorno al 130 a.C. mor\u00ec quasi novantenne.\nDopo la conquista della Macedonia e la distruzione di Cartagine (167-78 a.C.).\nUna volta terminata la guerra siriaca nel 188 a.C., vinta dall'esercito romano, tutti i territori anatolici ad ovest del fiume Tauro, di chiaro stampo ellenistico, entrarono nella sfera di influenza romana. La regione non era per\u00f2 ancora stata pacificata del tutto: nel 171 a.C. il figlio e successore di Filippo, Perseo di Macedonia, riprese ad attuare una politica espansionistica ai danni di alcune trib\u00f9 balcaniche alleate di Roma, provocando lo scoppio della terza guerra macedone. E se inizialmente Roma prefer\u00ec non intervenire, nel 168 a.C. il console Lucio Emilio Paolo affront\u00f2 e sconfisse la falange macedone di Perseo nella battaglia di Pidna. Dopo la sconfitta, la Macedonia fu divisa in quattro repubbliche subalterne e tributarie a Roma.\nVenti anni pi\u00f9 tardi, nel 150 a.C. un certo Andrisco, affermando di essere figlio di Perseo, tent\u00f2 di ricostruire il regno macedone, ma dopo alcuni iniziali successi, fu battuto dal console Quinto Cecilio Metello nel 148 a.C. e costretto a riparare in Tracia. Nel 146 a.C. la Macedonia diveniva infine provincia romana, includendo Epiro e Tessaglia, mentre i Romani radevano al suolo Corinto. Dopo questi avvenimenti, l'elemento ellenico, si faceva sempre pi\u00f9 presente nella cultura romana e quindi letteraria.\nFrattanto in Africa scoppiava la terza guerra punica. Nel 150 a.C., infatti, Cartagine decisa a reagire ai continui attacchi dei numidi di Massinissa, ben sapendo di contravvenire alle condizioni di pace imposte dai Romani, scaten\u00f2 le aperte ostilit\u00e0 dei Romani, che dichiararono guerra a Cartagine l'anno successivo. Il senato, infatti, sobillato da Catone il Censore, si risolse ad inviare in Africa il console Publio Cornelio Scipione Emiliano, che, dopo un lungo assedio, nel 146 a.C. espugn\u00f2 e rase al suolo la citt\u00e0 che pi\u00f9 di ogni altra in precedenza, aveva provocato il terrore nel popolo romano. La celebrazione di tale evento la troviamo nella letteratura latina del periodo.\nPublio Terenzio Afro.\nPublio Terenzio Afro, nato a Cartagine nel 185 a.C.-184 a.C. circa, fu uno dei primi autori latini a introdurre il concetto di \"humanitas\", elemento caratterizzante del Circolo degli Scipioni. Era di origine punica (seguendo il cognome \"Afer\" se ne pu\u00f2 dedurre la provenienza libica) e nacque a Cartagine; arriv\u00f2 a Roma come schiavo del senatore Terenzio Lucano. Il senatore lo educ\u00f2 nelle arti liberali, e in seguito lo affranc\u00f2 (la biografia dice \"ob ingenium et formam\", per la sua intelligenza e la sua bellezza); il liberto assunse pertanto il nome di Publio Terenzio Afro. Fu in stretti rapporti con il Circolo degli Scipioni, ed in particolare con Gaio Lelio, Scipione Emiliano e Lucio Furio Filo: grazie a queste frequentazioni apprese l'uso alto del latino e si tenne aggiornato sulle tendenze artistiche di Roma. Durante la sua carriera di commediografo (dal 166, anno di rappresentazione della prima commedia, \"Andria\", al 160 a.C.), venne accusato di plagio ai danni delle opere di Nevio e Plauto (entrambi condividevano come lui le idee di Menandro) e di aver fatto da prestanome ad alcuni protettori, impegnati in politica, per ragioni di dignit\u00e0 e prestigio (l'attivit\u00e0 di commediografo era considerata indegna per il \"civis\" romano), tanto che Terenzio stesso si difese tramite le sue commedie: nel prologo degli \"Adelphoe\" (I fratelli), per esempio, egli rifiuta l'ipotesi che lo vede prestanome di altri, segnatamente dei membri dello stesso Circolo degli Scipioni. Venne accusato di mancanza di vis comica e di uso della \"contaminatio\". Mor\u00ec mentre si trovava in viaggio in Grecia nel 159 a.C., all'et\u00e0 di circa 26 anni.\nTerenzio si adatt\u00f2 alla commedia greca; in particolare segue i modelli della Commedia Nuova (\u03bd\u03ad\u03b1 \u03ba\u03c9\u03bc\u03c9\u03b4\u03af\u03b1) attica e, soprattutto, di Menandro. Per questo forte legame artistico col commediografo greco fu definito da Cesare \"Dimidiatus Menander\" ovvero \"Menandro dimezzato\". L'opera di Terenzio non si limit\u00f2 ad una semplice traduzione e riproposizione degli originali greci. Come anche le recenti scoperte di testi comici greci hanno dimostrato, l'autore apport\u00f2 notevoli modifiche nelle trame e nei personaggi. Terenzio, infatti, praticava la \"contaminatio\": ovvero introduceva all'interno di una stessa commedia, personaggi ed episodi appartenenti a commedie diverse, anch'esse comunque di origine greca. Pare tuttavia che la fortuna delle sue commedie sia da attribuire alle capacit\u00e0 del suo attore, Lucio Ambivio Turpione, uno dei migliori a quell'epoca.\nGaio Lucilio.\nDi Gaio Lucilio conosciamo la data di morte (102 a.C.), non quella di nascita che sembrerebbe essere comunque antecedente a quella suggerita da San Girolamo del 148 a.C. circa e probabilmente attorno al 180 a.C.. Fu autore di 30 libri di satire, da cui ci rimangono circa 1.000 frammenti, per un totale di quasi 1.370 versi. Nei frammenti che ci restano Lucilio chiama le sue composizioni con il nome di \"poemata\" (poemi) o come \"sermones\" o meglio \"ludus ac sermones\" (chiacchiere scherzose). I caratteri fondamentali della vera satira luciliana erano:\nE anche se si ritiene fosse stato Ennio ad usare per primo questo genere letterario tipicamente romano, Lucilio ne stil\u00f2 lo statuto, poi seguito dai successivi autori di satire, attraverso la sua opera caratterizzata dall'esametro e dall'argomento morale.\nLucio Accio.\nLucio Accio nacque nel 170 a.C. da genitori liberti. Esord\u00ec come autore tragico nel 140 a Roma e le sue prime opere, pare, destarono invidia nell'allora pi\u00f9 celebre letterato Pacuvio, pi\u00f9 anziano di lui. Verso il 135 a.C. visit\u00f2 Pergamo per poter meglio conoscere la cultura greca di quel periodo. Tornato a Roma divenne uno dei principali esponenti del \"collegium poetarum\" (\"Corporazione dei poeti\"), tanto da raggiungere una certa notoriet\u00e0 gi\u00e0 attorno ai trent'anni. Pur essendo stato il pi\u00f9 prolifico tragediografo della letteratura latina, di Accio non restano che frammenti: circa 750 versi e 44 titoli di cothurnate, tragedie ambientate in Grecia; fu autore anche di alcune praetexte, tragedie ad ambientazione romana. Per quanto riguarda la forma dei suoi testi, Accio fu abile nell'utilizzare i mezzi tecnici e stilistici pi\u00f9 disparati, tra cui brillava l'uso di assonanze e allitterazioni. Lucio Accio scrisse anche opere di filologia e di erudizione. Mor\u00ec verosimilmente a Roma intorno all'85 a.C..\nQuinto Claudio Quadrigario.\nQuinto Claudio Quadrigario visse a cavallo tra la fine del II e gli inizi del I secolo a.C.. Scrisse un'opera storica, gli \"Annali\", di cui sopravvivono alcuni brani, importanti per la loro ricchezza in termini stilistici. Appartenente alla \"gens Claudia\", nacque probabilmente nell'Italia settentrionale. Vissuto nel periodo delle lotte tra \"populares\" ed \"optimates\", tra i tentativi di riforma dei Gracchi e la guerra civile romana tra mariani e Silla, non si impegn\u00f2 mai in politica, poich\u00e9 il suo interesse come storiografo si focalizzava pi\u00f9 sulla glorificazione delle gesta della sua famiglia e sulla narrazione di epiche battaglie. Scrisse almeno 24 libri, trattando brevemente il periodo regio e, in modo pi\u00f9 ampio, dalle guerre puniche fino al 70 a.C. circa."}
{"id": "3598092", "revid": "11959", "url": "https://it.wikipedia.org/wiki?curid=3598092", "title": "Jerrahi Halveti", "text": ""}
{"id": "3598095", "revid": "1977442", "url": "https://it.wikipedia.org/wiki?curid=3598095", "title": "Egypt Medal", "text": "La Egypt Medal era una medaglia di campagna militare inglese coniata per ricompensare quanti avessero partecipato alle campagne militari in Egitto tra il 1882 ed il 1889.\nStoria.\nLa guerra con l'Egitto scoppi\u00f2 dopo che nel 1869 con l'apertura del Canale di Suez vi furono non poche rivolte nell'area che coinvolsero anche forze armate straniere a partire dal 1882. Tutti coloro che ricevevano l'Egypt Medal erano anche eleggibili per l'ottenimento di una delle tre Khedive's Star.\nDescrizione.\nLa \"medaglia\" \u00e8 costituita da un disco d'argento sul quale \u00e8 raffigurata sul diritto l'effigie dell'anziana regina Vittoria d'Inghilterra rivolta verso sinistra, velata e corredata dal titolo \"VICTORIA REGINA ET IMPERATRIX\" in latino. Sul retro la medaglia presenta una sfinge rivolta verso sinistra, sovrastata dalla scritta \"EGYPT\" e sotto il piedistallo si legge la data \"1882\".\nIl \"nastro\" era met\u00e0 blu con due strisce bianche."}
{"id": "3598101", "revid": "2206571", "url": "https://it.wikipedia.org/wiki?curid=3598101", "title": "Le ragazze di piazza di Spagna (serie televisiva)", "text": "Le ragazze di piazza di Spagna \u00e8 una serie televisiva italiana trasmessa in tre stagioni da Rai Due nel 1998.\nTrama.\nLa serie racconta le vicissitudini di Fiamma, Nathalie e Bianca, tre ragazze molto diverse tra loro, ognuna con un proprio fascino particolare, accomunate dal sogno di diventare top model. Sar\u00e0 proprio questo sogno a farle incontrare presso l'\"Agenzia Metropolis\" e a far nascere tra loro una profonda e sincera amicizia. Le ragazze grazie alla loro bellezza e dopo aver affinato il loro talento ed esser sopravvissute a non poche meschinit\u00e0, si ritrovano cos\u00ec nel mondo della moda, potendone conoscere le emozioni, il lusso e l'esclusivit\u00e0, ma anche la crudelt\u00e0. La loro professione di modelle tuttavia non le esula dai travagli della vita quotidiana, con cui devono malgrado cimentarsi. A fare sfondo alla vicenda Roma, suggestiva e caotica allo stesso tempo, e in particolare la famosa scalinata di Piazza di Spagna, la nota passerella a gradoni che ciascuna delle ragazze sogna di calcare.\nCuriosit\u00e0.\nLa fiction \u00e8 un remake del film omonimo del 1952 di Luciano Emmer e reinterpreta in chiave moderna la storia di un sogno - quello di fare la modella - e di un dramma, la crudelt\u00e0 che sottende il mondo della moda.\nLa serie \u00e8 stata trasmessa anche in Spagna con il titolo \"Pasos a la fama\"."}
{"id": "3598102", "revid": "767487", "url": "https://it.wikipedia.org/wiki?curid=3598102", "title": "Reginald Engelbach", "text": "Diresse numerosi scavi archeologici in Egitto assieme al connazionale Flinders Petrie. Nel 1913-1914 effettu\u00f2 gli scavi di oltre 600 tombe egizie a Harageh, alla periferia di Faiyum. Pubblic\u00f2 i risultati nell'articolo \"Harageh\", Vol. n. 28 del \"Egyptian Research Account and British School of Archaeology\" (Londra, 1923).\n\u00c8 stato uno dei maggiori sostenitori dell'ipotesi secondo la quale gli antichi egizi usarono esclusivamente percussori di dolerite per staccare dalle cave i blocchi di roccia per la costruzione delle piramidi e degli obelischi."}
{"id": "3598109", "revid": "144796", "url": "https://it.wikipedia.org/wiki?curid=3598109", "title": "Khedive's Star", "text": "La Khadive's Star era una medaglia di campagna militare egiziana coniata per ricompensare quanti avessero partecipato alle campagne militari in Egitto tra il 1882 ed il 1889.\nStoria.\nDopo lo scoppio della Guerra anglo-egiziana il Regno Unito si scontr\u00f2 con l'opposizione di Isma'il Pasci\u00e0 il quale era sostenitore dell'indipendenza egiziana dal protettorato britannico. La conclusione del conflitto port\u00f2 al potere il figlio di Isma'il, Tawf\u012bq Pasci\u00e0, sostenitore del governo britannico, che decise di ricompensare tutti i soldati britannici ed indiani che presero parte agli scontri e che avessero ricevuto dal governo britannico l'Egypt Medal.\nDescrizione.\nLa \"medaglia\" \u00e8 costituita da una stella di cinque punte avente in centro un tondo con impressa l'immagine frontale della sfinge e con sfondo le piramidi. Il tutto entro un anello riportante la scritta \"EGYPT 1882\" e sotto il corrispondente arabo. Il retro presenta il monogramma di Tawfiq Pasci\u00e0 coronato e circondato dalla sua titolazione occidentale. Il tenente al nastro \u00e8 costituito da una mezzaluna e da una stella.\nIl \"nastro\" era completamente blu."}
{"id": "3598110", "revid": "110157", "url": "https://it.wikipedia.org/wiki?curid=3598110", "title": "Ibanez RG", "text": "Ibanez RG \u00e8 una serie di modelli di chitarre elettriche prodotte dal 1987 a oggi dalla Ibanez.\nLe prime chitarre della serie RG derivano dalla Ibanez JEM, creata da Steve Vai. La sigla RG significa \"Roadstar Guitar\", da non confondere con la serie Roadstar Guitar, sempre di Ibanez, prodotta negli anni novanta. Le chitarre della serie RG hanno uno stile Super Strat.\nCaratteristiche.\nLa serie RG presenta un manico sottile (\"Wizard Prestige\" e \"Wizard II\") con 24 tasti. Il corpo, di tipo solid body, \u00e8 sottile, con doppia spalla mancante garantendo un miglior accesso ai tasti pi\u00f9 alti. Generalmente il corpo \u00e8 di mogano o tiglio, a eccezione della RGT220A realizzata in frassino. La tastiera \u00e8, nella maggior parte dei modelli della serie, in palissandro.\nI pick-up sono disposti secondo lo schema H-S-H (humbucker - single coil - humbucker) oppure H-H (humbucker - humbucker). Sono disponibili pick-up prodotti sia in Giappone sia negli Stati Uniti d'America, alcuni pick-up nella serie RG sono: Infinity, Powersound, Seymour Duncan, DiMarzio, Acis, LoZ o EMG. Tutte le chitarre di questa serie hanno un ponte tremolo, tranne per le serie RG Fixed e RGA Prestige, che montano ponti fissi. I ponti tremolo della Ibanez (Lo-Pro Edge, Double Edge, Edge Pro, Double Edge Pro, Edge Pro-II, Ibanez ZR, Ibanez Edge-III, Ibanez ZR2, Ibanez SynchroniZR, Ibanez EdgeZero) sono su licenza Floyd Rose e sono derivati da esso.\nDella serie RG sono state realizzate chitarre a sette o a otto corde.\nSerie derivate.\nDalla RG sono derivate altre serie di chitarre:\nRG Prestige.\nLa RG Prestige si contraddistingue per la maggiore qualit\u00e0 rispetto a tutte le chitarre della serie da cui deriva. La RG Prestige fu introdotta nel 2003, e negli anni successivi uscirono le varianti RGA, RGT e RGD.\nLa serie Prestige non ha niente a che vedere con le Prestige degli anni dal 1996 al 2002. Questi erano modelli in produzione limitata, contraddistinti da scelte di legni, pick-up e finiture particolari, e curati a mano singolarmente.\nRGA e RGT.\nLa RGA con il top bombato (\"A\" sta per archtop = top arcuato) e ponte fisso, e la RGT con costruzione neck-thru (\"T\" sta per \"neck through body\" = manico attraverso il corpo).\nRGD.\nNel 2010 viene introdotta una nuova variante, la RGD con manico a scala lunga, per poter ribassare l'accordatura pur mantenendo le corde entro una certa tensione (\"D\" sta per \"drop tuning\" = accordatura ribassata).\nStruttura.\nLa maggiore qualit\u00e0 di questa serie rispetto alla normale RG riguarda alcuni dettagli e accorgimenti . Questi moderni metodi costruttivi distinguono le RG dal 1987 al 2002 da quelle nate nel 2003, contraddistinte appunto dall'appellativo \"Prestige\", e riguardano soprattutto il manico Wizard sottile, costruito in 5 pezzi longitudinali di acero e noce disposti a fibre contrapposte e che proseguono fino alla fine della paletta. Contrariamente, fino al 2002, il manico della RG era formato da un pezzo unico di acero che si interrompeva all'altezza del primo tasto, per proseguire con un altro pezzo incollato che formava la paletta. Intorno al 1993-1994 il pezzo unico di acero del Wizard viene rinforzato con una striscia di noce o bubinga, e nasce il Super Wizard, che ne mantiene comunque le misure. Altro miglioramento \u00e8 il rinforzo dell'attacco tra manico e paletta, zona che prima del 2003 a volte poteva creare problemi di rotture precoci, a causa della sua estrema sottigliezza. Tutto ci\u00f2 unito al fatto che ora questo punto critico, oltre a venire rinforzato, non viene pi\u00f9 attraversato dai due canali per le viti di fissaggio del capotasto, che un tempo indebolivano ulteriormente il legno. Infine l'altissima precisione con cui vengono livellati i tasti, la quale permette di ottenere un'altezza delle corde (action) bassissima senza \"frustamenti\" e ronzii indesiderati. Inoltre ogni tasto viene perfettamente smussato alle estremit\u00e0 per evitare fastidi alla mano.\nHardware.\nLa nascita della serie Prestige vede anche l'avvento del nuovo ponte Edge-Pro, che sostituisce i due predecessori Edge e LoPro Edge. il ponte Edge-Pro nasce per evitare a Ibanez le royalty a Floyd Rose per il suo brevetto. Nel 2008 nasce un altro nuovo ponte, l'Edge Zero, versione a lame basculanti del ponte ZR a cuscinetti a sfera. Tuttavia, dal 2010, Ibanez cessa la produzione del ponte Edge-Pro, e lo sostituisce con il ponte Edge, tornato disponibile sui modelli Signature. Anche il ponte LoPro Edge torna disponibile sui modelli signature a 7 corde.\nRG Premium.\nLa serie RG Premium \u00e8 stata lanciata nel 2011, i materiali usati sono di prima qualit\u00e0. La produzione \u00e8 situata in Indonesia\nRG Fixed.\nLe chitarre RG con ponti fissi furono prodotte in risposta ai vari artisti che cercavano una RG senza ponte tremolo.\nLa serie RG Fixed \u00e8 fondamentalmente la serie RG ma con ponti fissi al posto dei ponti tremolo. I corpi delle chitarre di questa serie sono di mogano o tiglio. I pick-up disponibili sono due humbucker e un selettore a 5 oppure 3 posizioni, a seconda del modello.\nRG Tremolo.\nLa RG Tremolo presenta il ponte tremolo di tipo Edge, su licenza Floyd Rose. Di base la RG \u00e8 una chitarra bolt-on, ma esistono anche versioni neck-thru conosciute come RGT (\"T\" sta per \"thru\").\nLa prima chitarra di questa serie \u00e8 stata la RG550 nel 1987 come versione derivata dalla Ibanez JEM. La RG Tremolo \u00e8 al di sotto della RG Prestige come qualit\u00e0.\nArtisti famosi che usano queste chitarre sono: Terry Balsamo (Evanescence) e Dexter Holland (The Offspring).\nModelli.\nRG550XX 20th Anniversary.\nNel 2007 la Ibanez celebra il 20\u00ba anniversario della RG (1987-2007) introducendo una serie limitata della RG550 originale esattamente come era nel 1987, riproponendola nei tre colori originali: DY (\"Desert Sun Yellow\", giallo fluo), RF (\"Road Flare red\", rosso fluo), e BK (\"Black\", nero).\nLa \"RG20th Anniversary\" mette insieme l'aspetto originale con la tecnica costruttiva delle RG Prestige. Sotto un aspetto in tutto e per tutto identico a quella che era la RG di allora, si nascondono i dettagli e gli accorgimenti delle moderne Prestige, ovvero, manico pi\u00f9 robusto e scorrevole, attacco manico-paletta rinforzato e tastiera perfettamente livellata. Al contrario delle Prestige la RG20th mantiene il ponte Edge originale. La RG20th viene offerta con custodia rigida del colore della chitarra.\nIbanez ha annunciato la RG550XX al \"Winter NAMM Show\" del 2007, e ne ha prodotte solo 1987, in omaggio all'anno di nascita della RG.\nRG 25TH.\nModello presentato nel 2012 per il 25\u00ba anniversario della RG.\nCorpo in tiglio americano, ponte tremolo Edge Zero II, disponibile nei colori giallo o rosa fluorescente con corde dello stesso colore allo strumento."}
{"id": "3598111", "revid": "124808", "url": "https://it.wikipedia.org/wiki?curid=3598111", "title": "Scooby Doo e il terrore del Messico", "text": ""}
{"id": "3598113", "revid": "31886", "url": "https://it.wikipedia.org/wiki?curid=3598113", "title": "John Mawe", "text": "Biografia.\nMawe nacque a Derby nel 1764 da Samuel Maw(e); sua madre mor\u00ec quando lui aveva dieci anni e cos\u00ec venne allevato dalla seconda moglie di suo padre, Francis (nato Beigton). Nei primi anni di vita sembra aver trascorso quindici anni in mare e nel 1790 divenne capitano della nave mercantile \"Trent\", che faceva la spola con San Pietroburgo.\nNel 1793, Mawe era apprendista a Derby presso il muratore Richard Brown (1736-1816), e ne spos\u00f2 la figlia, Sarah, il 1\u00ba novembre 1794. Brown &amp; Mawe era il nome del negozio al dettaglio vicino a Covent Garden che nel 1797 commerciava oggetti di marmo del Derbyshire creati presso uno stabilimento di Derby. Mawe era direttore di questa attivit\u00e0, fondata nel 1794. I diagrammi geologici degli strati del Derbyshire che sono fatti dai minerali del Derbyshire erano ritenuti tutti creati da White Watson, ma ora si pensa sia probabile che alcuni di questi oggetti attualmente ospitati presso il Derby Museum and Art Gallery siano stati effettivamente creati dalla Mawe &amp; Brown.\nVerso la fine del secolo fece un viaggio attraverso la maggior parte delle miniere in Inghilterra e Scozia, raccogliendo minerali per la collezione del re di Spagna.\nNel mese di agosto 1804 inizi\u00f2 il \"viaggio di esperimento commerciale\" a R\u00edo de la Plata, finanziato dal principe reggente del Portogallo. La sua missione era quello di valutare il valore dei settori commerciali dell'oro e dei diamanti, che avrebbero potuto rivitalizzare l'economia in difficolt\u00e0 del Brasile. Mawe aveva raggiunto Cadice, quando scoppi\u00f2 la guerra tra Inghilterra e Spagna, e fu bloccato nella citt\u00e0, dove cadde malato e quasi mor\u00ec. Salp\u00f2 da Cadice nel marzo 1805 per Montevideo, e giunto in questa citt\u00e0 fu imprigionato come una spia inglese. Si procur\u00f2 la sua libert\u00e0 subito dopo, ma fu internato, e non venne pi\u00f9 rilasciato fino alla caduta di Montevideo per mano di William Beresford, I visconte Beresford nel 1806. Accompagn\u00f2 poi la spedizione sotto John Whitelocke a Buenos Aires, e al suo ritorno a Montevideo acquist\u00f2 una schooner e navig\u00f2 alla volta del Brasile, fermandosi in vari porti lungo la strada, compresa l'isola di Santa Caterina. Egli fu ben accolto in Brasile dal principe reggente, che gli diede il permesso di visitare le miniere di diamanti del Minas Gerais ed altre parti all'interno durante il 1809-10, e inoltre gli concesse l'accesso agli archivi del governo.\nMawe torn\u00f2 a Londra nel 1811, ed apr\u00ec un negozio in The Strand, vicino a Somerset House, divenendo ben presto famoso come un mineralogista pratico. Nel 1813 fu eletto alla Royal Geological Society of Cornwall, e nel 1817 ricevette il diploma di Mineralogischen Jena Gesellschaft.\nJohn e Sarah Mawe ebbero due figli, un maschio e una femmina. Il loro figlio, John Saint Mawe (1797-1820) mor\u00ec all'et\u00e0 di 22 anni, e Sarah richiese nel suo testamento di essere sepolta accanto a lui. La loro figlia spos\u00f2 Anthony Tissington Tatlow (1789-1828), che divenne partner di Mawe in un negozio a Cheltenham nel 1816.\nMawe mor\u00ec a Londra il 26 ottobre 1829. Una lapide alla sua memoria \u00e8 nella chiesa di Castleton, in Derbyshire. La sua attivit\u00e0 fu portata avanti dal mineralogista James Tennant, in collaborazione con la vedova di Mawe fino al 1840. Sarah Mawe ebbe il titolo di \"Mineralogista di Sua Maest\u00e0\" fino a quando si ritir\u00f2.\nOpere.\nL'opera principale di Mawe fu la narrazione del suo viaggio in Sud American, \"Travels in the Interior of Brazil\", London, 1812; Philadelphia, 1816; 2nd edition, 1823.\nScrisse anche:\nCur\u00f2 la seconda edizione del modifica \"Wodarch's Introduction to Conchology\", 1822, e scrisse un articolo su \"The Occurrence of Diamonds, &amp;c., in Brazil\" per gli \"Annalen der Physik\" di Ludwig Wilhelm Gilbert (1818), oltre ad uno \"On the Tourmaline and Apatite of Devonshire\" per il \"Quart. Journ. of Science\", iv. (1818). Nello stesso periodo sembra anche aver firmato \"Directions to Captains of Ships, Officers, and Travellers; particularly to those engaged in the South Sea Fishery\". Un documento manoscritto \"On a Gold Mine in South America\" \u00e8 conservata nella biblioteca della Geological Society.\nUn buon numero di pubblicazioni di Mawe furono ampiamente illustrate da James Sowerby e figli, che si specializzarono in tavolecolorate dettagliate."}
{"id": "3598116", "revid": "363629", "url": "https://it.wikipedia.org/wiki?curid=3598116", "title": "Traumatico", "text": ""}
{"id": "3598118", "revid": "1543377", "url": "https://it.wikipedia.org/wiki?curid=3598118", "title": "Tombolo di Isernia", "text": "Il tombolo di Isernia \u00e8 il merletto a tombolo tipico della citt\u00e0 di Isernia(\"'re tummarieglie\" in dialetto isernino), lavorato a fuselli, che rientra nella categoria dei merletti a fili continui.\nPoich\u00e9 rappresenta una delle principali attivit\u00e0 artigianali del capoluogo, Isernia \u00e8 definita la citt\u00e0 dei merletti. Ancora oggi, \u00e8 possibile ascoltare le donne alla lavorazione del tombolo nelle stradine del centro storico, soprattutto nelle ore pomeridiane della stagione estiva.\nStoria.\nLa sua introduzione nella citt\u00e0 \u00e8 di origine antichissima: si presume, infatti, che la diffusione risalga al XIV secolo, ad opera di suore spagnole che alloggiavano nei monasteri di Santa Maria delle Monache e di Santa Chiara. La regina Giovanna III d'Aragona amava molto questo tipo di merletti, infatti durante il suo soggiorno nella citt\u00e0 apprese la lavorazione da maestre locali.\nCaratteristiche.\nLa cosa che pi\u00f9 contraddistingue il tombolo isernino rispetto agli altri \u00e8, oltre alla finissima fattura, un tipo di filo prodotto in zona di colore avorio, che rende tutto il lavoro luminoso ed elegante.\nCol passare del tempo, il tombolo viene lavorato sempre meno in maniera artigianale e sempre pi\u00f9 in maniera industriale. \u00c8 anche materia d'insegnamento presso l'Istituto Artistico della citt\u00e0."}
{"id": "3598120", "revid": "363629", "url": "https://it.wikipedia.org/wiki?curid=3598120", "title": "Traumi", "text": ""}
{"id": "3598121", "revid": "404338", "url": "https://it.wikipedia.org/wiki?curid=3598121", "title": "Processi morbosi", "text": ""}
{"id": "3598122", "revid": "767487", "url": "https://it.wikipedia.org/wiki?curid=3598122", "title": "Re\u013eov", "text": "Re\u013eov (in ungherese \"Rely\u00f3\", in tedesco \"Rillen\") \u00e8 un comune della Slovacchia facente parte del distretto di Ke\u017emarok, nella regione di Pre\u0161ov."}
{"id": "3598125", "revid": "466539", "url": "https://it.wikipedia.org/wiki?curid=3598125", "title": "Elsa C\u00e1rdenas", "text": "Biografia.\nDopo il debutto ne \"El joven Ju\u00e1rez\" (1954), appare nel film-saga \"Il gigante\" (1956), interpretando il ruolo di Juana, la giovane nuora ispanica dei protagonisti del film, interpretati da Rock Hudson ed Elizabeth Taylor. Nello stesso anno \u00e8 poi nel cast del film messicano \"Happiness\" (1956), presentato in concorso al settimo Festival internazionale del cinema di Berlino. Nel 1963 recita a fianco di Elvis Presley ne \"L'idolo di Acapulco\"."}
{"id": "3598126", "revid": "287204", "url": "https://it.wikipedia.org/wiki?curid=3598126", "title": "Relov", "text": ""}
{"id": "3598127", "revid": "110157", "url": "https://it.wikipedia.org/wiki?curid=3598127", "title": "Partito per la Giustizia, l'Integrazione e l'Unit\u00e0", "text": "Il Partito per la Giustizia, l'Integrazione e l'Unit\u00e0 (Al: \"Partia Drejt\u00ebsi, Integrim dhe Unitet\", PDIU) \u00e8 un partito politico albanese. Il PDIU \u00e8 stato fondato nel 2011 dalla fusione tra il \"Partito per la Giustizia e l'Integrazione\" (PDI) e il \"Partito per la Giustizia e l'Unit\u00e0\" (PDU). Il PDIU, come i due partiti fondatori, \u00e8 un partito conservatore, che si prefigge di tutelare l'etnia albanese, in particolare i cham albanesi, anche al di fuori del territorio nazionale. Il PDI alle elezioni politiche del 2009 aveva eletto un deputato. Nel 2011, con la nascita del PDIU i deputati salirono a due, vista l'adesione al gruppo parlamentare di un deputato cham eletto con il PSSH.\nIl PDIUM alle politiche del 2013 \u00e8 entrato a far parte della coalizione di centro-destra \"Alleanza per l'Impiego, il Benessere e l'Integrazione\"."}
{"id": "3598131", "revid": "92723", "url": "https://it.wikipedia.org/wiki?curid=3598131", "title": "Slovensk\u00e1 Ves", "text": "Slovensk\u00e1 Ves (in ungherese \"Szepest\u00f3tfalu\", in tedesco \"Windschendorf\") \u00e8 un comune della Slovacchia facente parte del distretto di Ke\u017emarok, nella regione di Pre\u0161ov."}
{"id": "3598132", "revid": "124506926", "url": "https://it.wikipedia.org/wiki?curid=3598132", "title": "Guerre della banana", "text": "La locuzione guerre della banana (en: \"Banana Wars\") indica una serie di occupazioni, azioni di polizia e interventi militari attuati dagli Stati Uniti nel Centroamerica e nei Caraibi tra il XIX secolo e la prima met\u00e0 del XX.\nL'inizio di tali conflitti \u00e8 individuato nello scoppio della guerra ispano-americana nel 1898. Tra il termine del conflitto con la Spagna ed il 1934, gli Stati Uniti condussero una serie di operazioni ed occupazioni militari a Panama, in Honduras, Nicaragua, Messico, Haiti e Repubblica Dominicana. Questa serie di conflitti termin\u00f2 nel 1934, col ritiro delle truppe statunitensi da Haiti e l'inizio della \"politica del buon vicinato\" (en: \"Good Neighbor Policy\") del Presidente Franklin D. Roosevelt.\nLe motivazioni.\nLe ragioni dietro a questi conflitti furono diverse, soprattutto di natura economica. Il termine \"Guerre della banana\" nasce dalla correlazione tra questi interventi militari e la protezione degli interessi commerciali statunitensi in queste regioni.\nIn particolare, la statunitense United Fruit Company aveva forti interessi economici in gioco nella produzione di banane, tabacco, zucchero di canna e vari altri prodotti provenienti dalle zone dei Caraibi, del Centroamerica e della parte settentrionale del Sudamerica. Gli Stati Uniti inoltre vantavano anche interessi politici, in particolare erano determinati a mantenere il Canale di Panama nella loro sfera di influenza, in quanto punto vitale dei traffici marittimi, sia commerciali che militari.\nLe operazioni militari.\nLa maggior parte degli interventi militari statunitensi nelle \"Guerre della banana\" furono condotti dallo United States Marine Corps. I Marines intervennero talmente spesso in questi conflitti che nel 1921 pubblicarono un apposito manuale, lo Small Wars Manual, \"The Strategy and Tactics of Small Wars \" (\"Strategia e tattiche delle guerre minori\").\nOccasionalmente, presero parte ad azioni militari anche soldati dello United States Army e navi della United States Navy, queste ultime impiegate per fornire supporto di fuoco alle truppe a terra. Probabilmente, l'ufficiale pi\u00f9 attivo durante le \"Guerre della banana\" fu il generale Smedley Butler, appartenente al United States Marine Corps. Butler serv\u00ec inizialmente in Honduras nel 1903 ed in Nicaragua dal 1909 al 1912. Per le sue successive azioni nelle \"Guerre della banana\", fu inoltre insignito di due Medal of Honor, la pi\u00f9 alta decorazione militare assegnata dal Governo degli Stati Uniti, la prima volta per il suo ruolo durante le operazioni a Veracruz nel 1914 e la seconda per il coraggio dimostrato nel reprimere le \"Rivolte del Caco\" ad Haiti, nel 1915. Nel 1935, nel suo libro \"War Is A Racket\" (\"La guerra \u00e8 un'attivit\u00e0 criminale\"), Butler scrisse:\nGli Stati interessati.\nAltri paesi dell'America Latina furono influenzati o dominati dalla politica economica e/o dagli interessi commerciali degli Stati Uniti fino al punto di coercizione. Nel 1904, davanti al Congresso degli Stati Uniti, Theodore Roosevelt pronunci\u00f2 il Corollario Roosevelt, un'aggiunta alla Dottrina Monroe che sanciva la correttezza degli interventi degli Stati Uniti atti a stabilizzare l'economia dei paesi del Centroamerica e dei Caraibi che non fossero stati in gradi di fare fronte da soli al proprio debito estero. Dal 1909 al 1913 il presidente William Howard Taft ed il suo Segretario di Stato Philander Chase Knox applicarono la \"diplomazia del dollaro\", da loro presentata come \"pi\u00f9 pacifica ed economica\" rispetto alla politica dei loro predecessori, anche se non mancarono interventi militari come quello in Nicaragua."}
{"id": "3598133", "revid": "287204", "url": "https://it.wikipedia.org/wiki?curid=3598133", "title": "Slovenska Ves", "text": ""}
{"id": "3598134", "revid": "1543377", "url": "https://it.wikipedia.org/wiki?curid=3598134", "title": "Pattaya Women's Open 1994", "text": "Il Pattaya Women's Open 1994 \u00e8 stato un torneo di tennis giocato sul cemento. \u00c8 stata la 4\u00aa edizione del Pattaya Women's Open, che fa parte della categoria Tier IV nell'ambito del WTA Tour 1994. \nSi \u00e8 giocato a Pattaya in Thailandia, dall'11 al 17 aprile 1994.\nCampionesse.\nSingolare.\n Sabine Appelmans ha battuto in finale Patty Fendick 6\u20137(5), 7\u20136(5), 6\u20132\nDoppio.\n Patty Fendick / Meredith McGrath hanno battuto in finale Yayuk Basuki / Nana Miyagi 7\u20136(0), 3\u20136, 6\u20133"}
{"id": "3598136", "revid": "124490666", "url": "https://it.wikipedia.org/wiki?curid=3598136", "title": "Luciano Muratori", "text": "Biografia.\nFiglio d'arte, il padre Primiano Muratori inventore del Cinedisco era anch'egli un tecnico del suono, inizi\u00f2 la sua attivit\u00e0 lavorativa nel 1971 come assistente del padre e dell'ingegnere Vittorio Trentino divenendo poi fonico di presa diretta.\nNel corso della sua carriera professionale ha curato il sonoro di un centinaio di film per il cinema e per la RAI\n, lavorando con produzioni nazionali e internazionali. Dal 1986 al 1991 ha fatto parte del consiglio direttivo dell'Associazione Italiana Tecnici del Suono. Dalla stessa associazione nel febbraio del 2015 \u00e8 stato nominato socio onorario. Nel 1990, con relazione tecnica, chiese ed ottenne dal Ministero delle poste e delle telecomunicazioni, la prima licenza n\u00b0 314085/DAN], per l'uso di \"apparati palmari in radiofrequenza ad uso civile\", usabili nell'ambito del cinema, aprendo la strada all'uso di questi apparecchi fino allora non consentiti dal Codice postale.\nNel 1984 fu chiamato dalla societ\u00e0 Film Group International, che gli affid\u00f2 la presa diretta e la sincronizzazione del videoclip \"When the Rain Begins to Fall\", girato in Italia a Sperlonga, con la regia di Bob Giraldi. Nel 1985 gli furono ancora affidati la sincronizzazione e i playback del film \"Otello\" di Franco Zeffirelli. In questo film us\u00f2 per la prima volta sul set la sincronizzazione in \"Timecode SMPTE\". Nel 1995 gli furono affidati i provini del film \"Il paziente inglese\" di Anthony Minghella, girati in Italia, due mesi prima delle riprese del film. Il regista doveva trovare il miglior trucco di bruciatura sul volto del protagonista, per stabilire fino a che punto l'attore riuscisse a parlare per la presa diretta con il viso tirato dal mastice, usato per la maschera, che ne impediva il movimento della bocca."}
{"id": "3598137", "revid": "76963", "url": "https://it.wikipedia.org/wiki?curid=3598137", "title": "Joshua Alba", "text": "\u00c8 noto per aver interpretato Krit nella serie televisiva \"Dark Angel\". \u00c8 il fratello minore dell'attrice Jessica Alba.\nBiografia.\nJoshua \u00e8 nato a Biloxi da Catherine e Mark Alba. La madre ha origini danesi da parte della madre e francesi e franco-canadesi da parte di padre. Il padre ha origini messicane."}
{"id": "3598138", "revid": "1543377", "url": "https://it.wikipedia.org/wiki?curid=3598138", "title": "Il generale Johnson che salva un ufficiale francese ferito", "text": "Il generale Johnson mentre salva un ufficiale francese ferito da un tomahawk di un indiano del Nord America \u00e8 un dipinto di Benjamin West, completato tra il 1764 ed il 1768. Raffigura una scena osservata da un nativo della Pennsylvania subito dopo quanto raffigurato nell'opera. Appartiene alla collezione del Derby Museum and Art Gallery.\nDescrizione.\nIl dipinto \u00e8 importante in quanto si tratta di una visione contemporanea che mostra tutte e tre le potenze in gioco durante la guerra franco-indiana (che potrebbe essere chiamata pi\u00f9 correttamente \"guerra anglo-franco-indiana\" ). Esso raffigura il generale Sir William Johnson impedire ad un guerriero indiano di prendere lo scalpo del barone Jean Erdman von Dieskau , un soldato francese ferito e sconfitto, che giace a terra .\nQuesto dipinto ha buoni dettagli della figura dell'indiano, ed il suo scalpo ed i tatuaggi vengono raffigurati in modo pi\u00f9 dettagliato rispetto alle uniformi europee. West era noto per avere posseduto una collezione di manufatti del Nord America che ha impiegato nei suoi dipinti .\nBenjamin West era uno dei primi pittori americani. Egli afferm\u00f2 di avere ricevuto i rudimenti della pittura da un amico d'infanzia indiano che gli mostr\u00f2 come potesse dipingere miscelando argilla al grasso d'orso. Probabilmente inizi\u00f2 il dipinto poco dopo il suo arrivo a Londra, nel 1763, quando era tornato dall'Italia dove aveva trascorso tre anni. Proprio come con il precedente \"La famiglia indiana\", un dipinto di circa il 1761, qui dimostra la stessa volont\u00e0 di illustrare \"i giusti vestiti ed equipaggiamento\". Inoltre fornisce una delle due immagini note contemporanee della fanteria leggera britannica nel periodo delle guerre indiane. Mentre nella pittura italiana l'accuratezza e l'autenticit\u00e0 avevano lo scopo di dare una rappresentazione generica della vita indiana, qui principia un nuovo modo di utilizzare l'arte, quello di lasciare un resoconto di un recente evento storico .\nAnche se l'oggetto e alcuni \"dettagli fisici e simbolici\" possono essere trovati pi\u00f9 strettamente legati alla battaglia di Fort Niagara (1759) , il dipinto \u00e8 generalmente ritenuto ritrarre un incidente accaduto durante la campagna del 1755. Presso il lago George erano schierati i francesi comandati dal barone Jean Erdman von Dieskau, con i loro alleati indiani, e una truppa mista composta da Mohawk e milizia del New England, guidata da Johnson. Dopo aver respinto un attacco contro il loro campo, gli inglesi ed i loro ausiliari prese il sopravvento: Dieskau, ferito tre volte, ebbe la vita salva da Johnson, che lo protesse dalla vendetta dei Mohawk per i loro parenti uccisi. Egli cos\u00ec sopravvisse e fu tenuto prigioniero a New York, poi a Londra, ed infine a Bath dove venne curato per una ferita ancora non cicatrizzate. Alla fine della Guerra dei Sette Anni nel 1763 fu rimpatriato in Francia, dove mor\u00ec nel 1767. \nWest ritorn\u00f2 sul tema della guerra americana con il suo \"La morte del generale Wolfe\" esposto nel 1771, opera molto pi\u00f9 grande che consolid\u00f2 la sua reputazione ma cre\u00f2 scalpore, per l'uso di vestiti contemporanei.\nContesto storico.\nMostrando Johnson frenare le azioni aggressive di un ausiliario, il dipinto promuove gli standard \"civilizzati\" basati sull'onore e sulle leggi guerresche non scritte di matrice europea, in contrasto con la ferocia di \"selvaggi\". Il quadro \u00e8 collegato alle preoccupazioni e ai dibattiti che l'impiego di alleati indiani suscit\u00f2 tra gli europei per tutto il conflitto in Nord America . L'atto di umanit\u00e0 di Johnson contrasta con la sua reputazione, dal momento che l'uomo era chiamato \u201cIl selvaggio bianco\u201d per il suo generale atteggiamento .\nAll'inizio della guerra franco-indiana, il giovane George Washington disse di aver lasciato che il capo indiano Tanaghrisson sigillasse la loro alleanza fracassando il cranio di Joseph Coulon de Villiers, un ufficiale francese morto, per poi lavarsi le mani del cervello dell'uomo. La vicenda di Jumonville fece scandalo in Europa, dove acceler\u00f2 l'espansione della Guerra dei sette anni .\nLe stesse domande durarono ancora ai tempi della Rivoluzione americana. Nel 1777, entrambe le Camere del Parlamento britannico dibatterono circa l'uso degli ausiliari indiani. Il discorso di William Pitt il Vecchio alla Camera dei Lord (20 novembre), che denuncia atti di violenza perpetrati contro \"innocenti\" e la pratica del cannibalismo, \u00e8 indicativo di ritrosie che sembrano essere state largamente condivise."}
{"id": "3598140", "revid": "767487", "url": "https://it.wikipedia.org/wiki?curid=3598140", "title": "Spi\u0161sk\u00e9 Hanu\u0161ovce", "text": "Spi\u0161sk\u00e9 Hanu\u0161ovce (in ungherese \"Hanusfalva\", in tedesco \"Henschau\", in polacco \"Hanuszowce\") \u00e8 un comune della Slovacchia facente parte del distretto di Ke\u017emarok, nella regione di Pre\u0161ov."}
{"id": "3598142", "revid": "287204", "url": "https://it.wikipedia.org/wiki?curid=3598142", "title": "Spisske Hanusovce", "text": ""}
{"id": "3598144", "revid": "287204", "url": "https://it.wikipedia.org/wiki?curid=3598144", "title": "Barcelona Ladies Open 1994", "text": "Il Barcelona Ladies Open 1994 \u00e8 stato un torneo di tennis giocato sulla terra rossa.\n\u00c8 stata la 14\u00aa edizione del torneo, che fa parte della categoria Tier II nell'ambito del WTA Tour 1994.\nSi \u00e8 giocato al Real Club de Tenis Barcelona di Barcellona in Spagna, dal 18 al 24 aprile 1994.\nCampioni.\nSingolare.\n Arantxa S\u00e1nchez Vicario ha battuto in finale Iva Majoli 6\u20130, 6\u20132\nDoppio.\n Larisa Neiland / Arantxa S\u00e1nchez Vicario hanno battuto in finale Julie Halard / Nathalie Tauziat 6\u20132, 6\u20134"}
{"id": "3598147", "revid": "93556", "url": "https://it.wikipedia.org/wiki?curid=3598147", "title": "Partito dell'Unione per i Diritti Umani", "text": "Il Partito dell'Unione per i Diritti Umani (in albanese Partia Bashkimi p\u00ebr t\u00eb Drejtat e Njeriut, PBDNJ, in greco \u039a\u03cc\u03bc\u03bc\u03b1 \u0388\u03bd\u03c9\u03c3\u03b7\u03c2 \u0391\u03bd\u03b8\u03c1\u03c9\u03c0\u03af\u03bd\u03c9\u03bd \u0394\u03b9\u03ba\u03b1\u03b9\u03c9\u03bc\u03ac\u03c4\u03c9\u03bd, KEA\u0394) \u00e8 un partito politico albanese, fondato nel 1992 da Vasil MELO, come rappresentanza politica delle minoranze etniche in Albania e della Minoranza Greca in particolare.\nStoria.\nAlle elezioni politiche del 1997 il PBDNJ guidato dall'onorevole Vasil MELO ottenne il 2.6% dei voti e 3 deputati. \nAlle elezioni parlamentari del 2001, il PBDNJ guidato dall'onorevole Vasil MELO ottenne il 2,6% dei voti e tre deputati.\nAlle elezioni parlamentari del 2005, il PBDNJ guidato da Vangjel Dule ha ottenuto il 4,1 % dei voti e due seggi. \nAlle elezioni parlamentari del 2009 cal\u00f2 all'1,2% dei voti, conservando un solo seggio.\nAlle elezioni parlamentari del 2013 il PBDNJ si \u00e8 presentato nell'Alleanza per un'Albania Europea, conquistando un seggio.\nIdeologia.\nIl PBDNJ \u00e8 un partito centrista, a ispirazione socioliberale. Si prefigge la tutela degli interessi della minoranza greca d'Albania."}
{"id": "3598149", "revid": "287204", "url": "https://it.wikipedia.org/wiki?curid=3598149", "title": "Star\u00e1 Lesn\u00e1", "text": "Star\u00e1 Lesn\u00e1 (in ungherese \"Fels\u0151erd\u0151falva\", in tedesco \"Altwalddorf\") \u00e8 un comune della Slovacchia facente parte del distretto di Ke\u017emarok, nella regione di Pre\u0161ov."}
{"id": "3598150", "revid": "287204", "url": "https://it.wikipedia.org/wiki?curid=3598150", "title": "Stara Lesna", "text": ""}
{"id": "3598153", "revid": "15756", "url": "https://it.wikipedia.org/wiki?curid=3598153", "title": "Singapore Open 1994", "text": "Il Singapore Open 1994 \u00e8 stato un torneo di tennis giocato sul cemento.\n\u00c8 stata la 6\u00aa edizione del torneo, che fa parte della categoria Tier IV nell'ambito del WTA Tour 1994.\nSi \u00e8 giocato a Kallang in Singapore, dal 18 al 24 aprile 1994.\nCampioni.\nSingolare.\n Naoko Sawamatsu ha battuto in finale Florencia Labat 7\u20135, 7\u20135\nDoppio.\n Patty Fendick / Meredith McGrath hanno battuto in finale Nicole Arendt / Kristine Radford 6\u20134, 6\u20131"}
{"id": "3598156", "revid": "436907", "url": "https://it.wikipedia.org/wiki?curid=3598156", "title": "The Ides of March", "text": ""}
{"id": "3598158", "revid": "767487", "url": "https://it.wikipedia.org/wiki?curid=3598158", "title": "Str\u00e1ne pod Tatrami", "text": "Str\u00e1ne pod Tatrami (in ungherese \"T\u00e1traalja\", in tedesco \"Forberg\") \u00e8 un comune della Slovacchia facente parte del distretto di Ke\u017emarok, nella regione di Pre\u0161ov."}
{"id": "3598159", "revid": "287204", "url": "https://it.wikipedia.org/wiki?curid=3598159", "title": "Strane pod Tatrami", "text": ""}
{"id": "3598160", "revid": "31886", "url": "https://it.wikipedia.org/wiki?curid=3598160", "title": "Labib Habachi", "text": "Laureato in egittologia all'Universit\u00e0 del Cairo nel 1928, due anni dopo fu assunto dal Dipartimento di antichit\u00e0 egiziane del Ministero della cultura egiziano. Trascorse trent'anni in questo dipartimento, terminando la carriera come ispettore capo. In questo periodo partecip\u00f2 all'organizzazione ed alla supervisione di numerosi scavi archeologici in Egitto ed in Sudan. Sono celebri i suoi lavori per il santuario di Hekaib sull'isola Elefantina, nel 1946.\nIn seguito accett\u00f2 un incarico di archeologo consulente offertogli dall'Universit\u00e0 di Chicago per ricerche nella Nubia.\nL'Universit\u00e0 Americana del Cairo possiede una collezione, acquisita nel 1982, di oltre 5.000 sue pubblicazioni (libri, articoli di riviste e giornali), particolarmente ricca negli argomenti dell'egittologia e degli studi copti."}
{"id": "3598161", "revid": "125833260", "url": "https://it.wikipedia.org/wiki?curid=3598161", "title": "Carl Jenkinson", "text": "Carriera.\nClub.\nGli inizi ed il Charlton.\nDi padre inglese e madre finlandese, nasce e cresce in Inghilterra, e viene educato alla Davenant Foundation School. Sin dal 2000, all'et\u00e0 di 8 anni, entra nel giro delle giovanili della squadra londinese del Charlton Athletic, con cui debutta nel 2010 nel Football League Trophy, competizione simile alla italiana Coppa Italia Lega Pro, dato che riunisce in un unico torneo le squadre della Football League One e della Football League Two, terzo e quarto livello del calcio d'oltremanica. In tale competizione, Jenkinson esordisce nella semifinale contro il Brentford, disputatasi in dicembre al Griffin Park, e giocando tutti i 90' da terzino destro.\nArsenal e prestito al West Ham.\nL'8 giugno 2011 viene acquistato dall'Arsenal per circa due milioni di euro. Il 16 agosto seguente fa il suo esordio con la maglia dei \"Gunners\", nel play-off di Champions League vinto per 1-0 contro l'Udinese all'Emirates Stadium. Quattro giorni pi\u00f9 tardi debutta anche in Premier League, nella sfida casalinga persa per 0-2 contro il Liverpool.\nIl 1\u00ba agosto 2014 passa in prestito al West Ham. Il 14 luglio 2015, dopo essere tornato all'Arsenal ed aver rinnovato il suo contratto, viene girato nuovamente in prestito agli \"Hammers\".\nNazionale.\nInizialmente, Jenkinson ha giocato per le selezioni giovanili dell'Inghilterra, suo Paese d'origine, ma, pi\u00f9 tardi, pass\u00f2 alla Finlandia, terra natia della madre. Ha ufficialmente debuttato nelle qualificazioni per l'europeo Under-19, disputatosi nel 2011 in Romania. Segna il suo primo gol nel vittorioso 6-2 sulla Moldavia.\nNon avendo ancora disputato alcun incontro internazionale con una Nazionale maggiore, Jenkinson rimaneva ancora convocabile da Inghilterra e Finlandia, ma, avendo debuttato con i \"Three Lions\" il 14 novembre 2012 contro la Svezia, la sua nazionalit\u00e0 risulta inglese."}
{"id": "3598164", "revid": "123443829", "url": "https://it.wikipedia.org/wiki?curid=3598164", "title": "Ferdinando Veneziale", "text": "Fece parte della Massoneria.\nComponente della Consulta Nazionale a lui \u00e8 intitolato l'ospedale di Isernia con la seguente motivazione:"}
{"id": "3598166", "revid": "767487", "url": "https://it.wikipedia.org/wiki?curid=3598166", "title": "Indonesia Open 1994", "text": "L'Indonesia Open 1994 \u00e8 un torneo di tennis giocato sul cemento. \u00c8 la 2\u00aa edizione del torneo, che fa parte della categoria Tier IV nell'ambito del WTA Tour 1994. Si \u00e8 giocato al Gelora Senayan Stadium di Giacarta in Indonesia, dal 25 aprile al 1\u00ba maggio 1994.\nCampionesse.\nSingolare.\n Yayuk Basuki ha battuto in finale Florencia Labat 6\u20134, 3\u20136, 7\u20136\nDoppio.\n Nicole Arendt / Kristine Radford hanno battuto in finale Kerry-Anne Guse / Andrea Strnadov\u00e1 6\u20132, 6\u20132"}
