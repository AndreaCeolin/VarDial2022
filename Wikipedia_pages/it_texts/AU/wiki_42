{"id": "3489148", "revid": "1690183", "url": "https://it.wikipedia.org/wiki?curid=3489148", "title": "Buono lavoro", "text": " \nIl buono lavoro (chiamato anche voucher) \u00e8 una modalit\u00e0 di retribuzione per lavoro occasionale di tipo accessorio.\nDal 17 marzo 2017 l'impiego del voucher, come strumento di pagamento di un contratto di lavoro accessorio, \u00e8 stato abolito.\nIl 10 luglio 2017 \u00e8 stata reintrodotta una nuova forma di voucher, con caratteristiche operative diverse da quello precedente.\nDescrizione.\nLa prima introduzione del buono lavoro, come strumento di retribuzione del lavoro occasionale, \u00e8 del 2003 a opera del secondo governo Berlusconi. Il provvedimento che ne inquadr\u00f2 per la prima volta l'utilizzo fu infatti la Legge Biagi. Per diversi anni questa forma di remunerazione, introdotta con l'intenzione di ridurre il lavoro nero, fu sostanzialmente semi-sconosciuta. Nel 2008, durante il governo Prodi II, il Ministero del lavoro e delle politiche sociali diede attuazione alla legge, precisandone i limiti e l'utilizzo (ad esempio nel settore agrario).\nFu successivamente esteso per i lavori di tipo occasionale con prestazioni brevi riconosciuti dalla Riforma Biagi. Il lavoro di riferimento, allora, era quello tipicamente domestico; infatti lo scopo principale di questo strumento sarebbe stato quello di contrastare il lavoro nero e difendere le categorie considerate pi\u00f9 deboli nel mercato del lavoro, come ad esempio le colf e le badanti. Altri utilizzi originari del voucher erano quelli delle ripetizioni a casa da parte di studenti, lavoretti di giardinaggio, pulizie e faccende di casa, prestazioni di hostess o stewart in fiere o eventi pubblici, altre situazioni analoghe, tipicamente pagate (con l'assenso del lavoratore) in nero e per questo senza protezione assicurativa. Le modifiche alla legislazione furono a opera del Governo Berlusconi IV, in particolare con la legge 33/2009 che estese nel 2010 l'applicazione a tutti i soggetti.\nPoco tempo dopo \u00e8 iniziata la liberalizzazione di utilizzo. Prima con il Governo Monti (Riforma Fornero), che ne ha liberalizzato l'uso con il solo vincolo economico pari a 5.000 euro all'anno per ogni singolo lavoratore. Poi con il Governo Letta che, con la legge 99/2013 di conversione del \u201cDecreto Lavoro\u201d, ha eliminato la dicitura \"di natura meramente occasionale\" e ne ha esteso l'uso a tutti i settori. Il Governo Renzi ha alzato il limite economico annuale di utilizzo da 5.000 a 7.000 euro, introducendo al contempo la tracciabilit\u00e0.\nLe prestazioni rese nei confronti di imprenditori commerciali e liberi professionisti non possono superare 2.020 \u20ac netti annui (2.693 \u20ac lordi) per ciascun committente, fermo restando il limite di 7.000 euro netti, (9.333 euro lordi).\nNel tempo la legislazione ha allargato l'utilizzo del buono lavoro dall'ambito domestico ai settori professionali (imprese, enti, lavoratori autonomi, ecc.). A tutt'oggi viene molto usato da aziende nel settore del commercio, dell'agricoltura e dell'intrattenimento (ristoranti, bar, discoteche, sale cinema e simili) per prestazioni di lavoro che non superino i 5.000 \u20ac netti annui di retribuzione (passati a 7.000 \u20ac nel 2015 in seguito all'emanazione del provvedimento legislativo noto come \"Jobs Act\"). Per i pensionati o cassaintegrati la cifra scende a 3.000 \u20ac.\nCon l'entrata in vigore del decreto legislativo 81/2015 l'utilizzo del voucher \u00e8 stato esteso a industria e artigianato e quindi nessun settore produttivo \u00e8 escluso. Invece, non \u00e8 possibile usare il lavoro accessorio (a parte deroghe) nel caso di personale in appalto (sia opere che servizi).\nLe caratteristiche intrinseche del sistema, tuttavia, ne hanno favorito la diffusione come strumento di elusione ed evasione delle norme fiscali e previdenziali.\nQuesta modalit\u00e0 di \"lavoro occasionale accessorio\" ha assunto da tempo anche la denominazione contratto voucher. L'incarico pu\u00f2 essere verbale o essere documentato: in qualsiasi caso sottende sempre un contratto di lavoro (di tipo accessorio). Il voucher, come buono lavoro, \u00e8 regolarmente vidimato con il logo dell'INPS.\nIl decreto legislativo 185/2016 (entrato in vigore il 24 settembre 2016) ha reso obbligatorio l'invio di un SMS o email all'Ispettorato del lavoro competente parte del committente almeno un'ora prima della prestazione per agevolare la registrazione dell'utilizzo e impedire usi fraudolenti (cio\u00e8 pagare con voucher solo una piccola parte del compenso).\nDopo recenti disposizioni \u00e8 stato deciso di reintrodurre i voucher.\nAllo stato attuale della normativa non \u00e8 possibile superare i 2500\u20ac lordi per ogni committente, e non \u00e8 possibile per il datore di lavoro emettere pi\u00f9 di 5000\u20ac lordi l'anno di voucher. Possono utilizzare i voucher sia privati che aziende. I privati possono utilizzarli per il pagamento di prestazioni occasionali come ad esempio baby sitter, badanti, lezioni private, e per attivarli \u00e9 necessario che il datore di lavoro si iscriva sul sito dell'INPS e segua le istruzioni fornite. Il lavoratore per incassare il dovuto dovr\u00e0 iscriversi anch'esso sul sito dell'INPS e indicare la modalit\u00e0 in cui preferisce ottenere il compenso. Il valore facciale del buono lavoro \u00e8 di 10 \u20ac di cui 8 \u20ac netti vengono incassati dal prestatore e il resto rappresentano i contributi Inps e INAIL.\nValore contabile e modalit\u00e0 di acquisto.\nIl singolo buono lavoro vale 10 \u20ac, il costo con cui viene acquistato dall'azienda o dal datore di lavoro tramite il sito dell'INPS.\nIl voucher telematico prevede l'iscrizione delle parti (datore di lavoro e lavoratore) all'INPS all'INAIL in questo modo il lavoratore ricever\u00e0 la INPS CARD su cui vedr\u00e0 accreditarsi lo stipendio e potr\u00e0 controllare i contributi versati. Inclusi nella spesa i contributi previdenziali INPS (33%), l'assicurazione INAIL (3,5%) e i costi di gestione del servizio (0,25%);pertanto, al lavoratore spettano i restanti 8 \u20ac (netti).\nA partire dal 28 giugno 2009 il Ministero diede il via a campagne pubblicitarie sul web, in televisione e al cinema per sponsorizzare questa nuova forma retributiva. La Regione Lazio avvi\u00f2 la promozione dei Buoni Lavoro nel 2010 tramite la campagna \"Vo.La - Voucher Lazio\".\nNel marzo 2017 i voucher vennero aboliti per essere poi reintrodotti, con le opportune modifiche, il 10 luglio dello stesso anno,\nAbusi e condotte elusive.\nIl meccanismo dei buoni era nato per introdurre nel mercato del lavoro italiano uno strumento flessibile in grado di far emergere dall'area del lavoro nero quelle forme di lavoro saltuario, o di secondo e terzo lavoro, difficili da perseguire, per le quali risulta onerosa l'attivazione degli strumenti tradizionali per la stipula di un rapporto di lavoro (comunicazione al centro per l'impiego, obbligo di scritturazione del Libro unico del lavoro, consegna del cedolino paga, adempimenti in materia di sicurezza, ecc.).\nSi ricorda che le prestazioni rese nei confronti di imprenditori commerciali e liberi professionisti non possono superare 2.020 \u20ac netti annui (2.693 \u20ac lordi) per ciascun committente, fermo restando il limite di 7.000 euro netti (9.333 euro lordi) che un singolo lavoratore pu\u00f2 guadagnare con il sistema dei buoni lavoro in un anno, per cui non \u00e8 possibile, nella legalit\u00e0, sostituire i buoni lavoro a un contratto di lavoro continuativo presso un unico datore di lavoro.\nUtilizzo irregolare.\nL'evoluzione della pratica, tuttavia, ha messo in luce un vasto fenomeno sociale di utilizzo irregolare, in cui la flessibilit\u00e0 dei buoni lavoro si presta facilmente a pratiche elusive della legislazione del lavoro e della previdenza sociale: tali pratiche tendono a ricondurre, nell'ambito della tipologia del lavoro accessorio di tipo occasionale, rapporti di lavoro di altro tipo. Nella pratica, infatti, si segnala il frequente utilizzo dei voucher per la regolarizzazione apparente di rapporti di lavoro caratterizzati da esclusivit\u00e0 e continuit\u00e0 della prestazione, non compatibili con i limiti di remunerazione premessa dai buoni lavoro. In tali casi, infatti, il buono lavoro \u00e8 usato, in modo irregolare, come schermo di regolarit\u00e0 per una prestazione di lavoro intrattenuta quasi interamente in nero, attraverso l'occasionale remunerazione mediante cessione di un voucher.\nLa semplice attivazione del meccanismo dei voucher nei confronti del lavoratore fa in modo che, nell'eventualit\u00e0 di un infortunio sul lavoro, o di un accesso ispettivo da parte dei servizi di vigilanza dell'INPS, dell'INAIL, o del Ministero del lavoro, \u00e8 sufficiente l'esibizione dei buoni acquistati, ancorch\u00e9 non corrisposti, perch\u00e9 la presenza del lavoratore in azienda non possa essere considerata irregolare n\u00e9 dar luogo a sanzioni. In tali casi, infatti, \u00e8 arduo, per i servizi ispettivi, adempiere all'onere della prova circa l'esistenza di prestazioni lavorative ulteriori rispetto a quelle effettivamente remunerate con la cessione di un voucher, dal momento che l'attivazione della prestazione non richiede alcun adempimento di registrazione o comunicazione. Questo procedimento non \u00e8 pi\u00f9 possibile da settembre 2016 essendo stata resa obbligatoria la rintracciabilit\u00e0 dell'utilizzo del singolo buono (vedi oltre).\nIl problema di questo uso irregolare \u00e8 stato affrontato da una norma contenuta nel \"Jobs Act\", che ha previsto l'obbligo di comunicare l'inizio della prestazione alla Direzione Territoriale del lavoro competente, in modo preventivo e per via telematica (in modo analogo a quanto gi\u00e0 previsto per il lavoro intermittente). Il decreto legislativo 185/2016 ha reso operativa tale procedura da ottobre 2016 sebbene non riguardi tutte le tipologie di committenti/datori di lavoro.\nNel 2016 il numero totale di buoni lavoro venduti \u00e8 stato di 134 milioni (+ 23,9% rispetto al 2015, + 95% rispetto al 2014).\nRemunerazione oraria.\nIl valore del buono lavoro rappresenta la soglia minima di remunerazione resa possibile dal sistema. Tuttavia, le norme di legge non stabiliscono una soglia minima a cui ancorare la remunerazione su base oraria, lasciando aperta la possibilit\u00e0 che un unico buono sia utilizzato per remunerare pi\u00f9 ore di lavoro. Per contrastare tale abuso, impedendo forme di \"negoziazione\" e \"svalutazione\" della prestazione oraria, la legge di riforma Fornero (legge 28 giugno 2012, n. 92), era intervenuta a regolarne l'utilizzo prevedendo l'emissione di un atto regolamentare che fissasse i valori minimi del compenso orario per ciascuna categoria. Tale previsione \u00e8 rimasta a lungo inevasa, con la sola eccezione del settore agricolo: in mancanza dell'atto, rimane invariata la discrezionalit\u00e0 nella quantificazione della remunerazione oraria tramite buoni lavoro in tutti i settori diversi dal mondo agricolo. L'impasse regolamentare ha trovato soluzione con l'entrata in vigore del \"Jobs Act\" il quale, pur demandando la determinazione del valore nominale orario a un apposito decreto del Ministero del lavoro (da basarsi, previo confronto con le parti sociali, sulle medie orarie delle retribuzioni rilevate nei diversi settori produttivi), stabilisce un regime transitorio durante il quale, in attesa di emanazione del decreto ministeriale, la remunerazione oraria della prestazione di lavoro accessorio \u00e8 stabilita nel valore di taglio minimo del buono lavoro.\nReferendum e abolizione.\nNella primavera 2016 la Confederazione Generale Italiana del Lavoro (CGIL) ha promosso una raccolta di firme per abolire alcune norme incluse nel Jobs Act, comprese quelle sul buono lavoro. Dopo il deposito di 3,3 milioni di firme avvenuto nel luglio 2016, l'11 gennaio 2017 la Corte costituzionale ha approvato il testo del quesito referendario proposto, giudicando che \"l'evoluzione dell'istituto, nel trascendere i caratteri di occasionalit\u00e0 dell'esigenza lavorativa cui era originariamente chiamato ad assolvere, lo ha reso alternativo a tipologie regolate da altri istituti giuslavoristici e quindi non necessario\".\nIl referendum abrogativo venne inizialmente fissato per il 28 maggio 2017. Tuttavia, al fine di scongiurare il referendum, il governo Gentiloni ha emanato il decreto legge 17 marzo 2017, n. 25 \"ritenuta la straordinaria necessit\u00e0 e urgenza di superare l'istituto del lavoro accessorio al fine di contrastare pratiche\nelusive\". Il decreto governativo fu poi successivamente convertito in legge il 17 aprile 2017 da entrambi i rami del Parlamento (L. 49/2017).\nA seguito di ci\u00f2, la corte di Cassazione ha fermato la procedura elettorale, essendo venuto meno l'oggetto del referendum. Dal 17/03/2017 perci\u00f2 le prestazioni di lavoro occasionale (di tipo accessorio) non \u00e8 stato pi\u00f9 possibile pagarle acquisendo nuovi buoni: in pratica, l'abolizione dei voucher. I buoni lavoro acquistati entro il 17 marzo 2017 (giorno di approvazione del decreto governativo di abrogazione) sono validi ed utilizzabili entro il 31 dicembre 2017.\nTuttavia, da maggio 2017 si \u00e8 cominciato a ipotizzare la reintroduzione di questo strumento, seppur riformulato rispetto al precedente. Questo anche in seguito alle pressioni di imprese e famiglie che, improvvisamente, non hanno pi\u00f9 avuto modo di remunerare, nella legalit\u00e0, i prestatori di lavoro occasionale accessorio.\nNuovo buono lavoro (2017).\nSuccessivamente al superamento della prestazione di lavoro occasionale accessorio, a seguito del vuoto normativo provocato con inevitabili effetti negativi (sostanzialmente passaggio da buono lavoro a lavoro nero), nel luglio 2017 i (nuovi) voucher sono stati reintrodotti nell'ordinamento italiano, seppur con alcune modifiche rispetto ai precedenti. Infatti, il decreto legge 50, convertito dalla legge 96/2017 distingue tra utilizzo non professionale (libretto famiglia) e utilizzo professionale (contratto di prestazione occasionale).\nIl nuovo strumento di lavoro occasionale \u00e8 denominato (voucher) PrestO (crasi di \"prestazione occasionale\"), molto pi\u00f9 complicato e limitativo della versione precedente.\nI buoni sono dematerializzati e sono acquisibili unicamente sulla piattaforma web apposita sul sito dell'Inps. Sia il lavoratore che il datore di lavoro devono essere registrati; rivisti anche ambiti e limiti di utilizzo, nonch\u00e9 le sanzioni per gli abusi.\nDivieti e sanzioni.\nL'art.54-bis della legge 96\\2017 introduce, accanto ai limiti economici, anche una rigida serie di divieti e vincoli. In particolare, il comma 5 stabilisce un primo limite di carattere generale, previsto sia per il Libretto famiglia che per il Contratto di prestazione occasionale, in base al quale \u201cnon possono essere acquisite prestazioni di lavoro occasionale da soggetti con il quale l'utilizzatore abbia in corso o abbia cessato da meno di sei mesi un rapporto di lavoro subordinato o di collaborazione coordinata e continuativa\u201d.\nCon specifico riferimento al Contratto di prestazione occasionale , il suo ricorso \u00e8 vietato: da parte di utilizzatori che hanno alle proprie dipendenze pi\u00f9 di cinque lavoratori subordinati a tempo indeterminato; da parte delle imprese del settore agricolo, salvo che per le attivit\u00e0 lavorative rese dai soggetti di cui al c.8 purch\u00e9 non iscritti nell'anno precedente negli elenchi anagrafici dei lavoratori agricoli; da parte delle imprese dell'edilizia e di settori affini delle imprese esercenti l'attivit\u00e0 di escavazione o lavorazione di materiale lapideo, delle imprese del settore delle miniere, cave e torberiere; nell'ambito di esecuzione di appalti di opere o servizi.\nIl sistema sanzionatorio predisposto dal c.20 dell'art. 54.bis \u00e8 finalizzato a garantire al lavoratore, soprattutto se occupato in ambito imprenditoriale, un maggiore livello di tutela rispetto a quanto veniva previsto dalla previgente disciplina del lavoro accessorio. In particolare, comune al libretto famiglia e al contratto di prestazione occasionale, \u00e8 la pi\u00f9 severa sanzione che prevede la trasformazione del rapporto occasionale in lavoro subordinato a tempo indeterminato, che si verifica nel caso in cui il committente corrisponda al singolo lavoratore compensi superiori a 2500 euro o si avvalga dello stesso per pi\u00f9 di 280 ore nel corso dell'anno civile.\nLa violazione dell'obbligo di comunicazione, e quindi di attivazione del buono, comporta in capo al committente l'applicazione di una sanzione amministrativa pecuniaria, che prevede il pagamento a suo carico di una somma compresa tra un minimo di 500 euro ad un massimo di 2500 euro per ogni prestazione lavorativa di cui risulti accertata la violazione.\nLa stessa sanzione amministrativa pecuniaria, trover\u00e0 applicazione anche qualora il committente professionale si avvalga di una prestazione occasionale in violazione dei divieti sopra indicati, stabiliti dal c.14 dell'art.54-bis.\nCritiche all'introduzione del nuovo buono lavoro.\nSe per un verso, personaggi come il presidente dell'INPS, Tito Boeri, e il ministro delle Politiche Agricole, Alimentari e Forestali, Maurizio Martina, si sono espressi a favore della reintroduzione dei buoni lavoro rimodulati secondo nuove regole (ovvero il Libretto famiglia e il Contratto di prestazione occasionale per le imprese), che vorrebbero essere funzionali a una maggiore tutela dei diritti dei lavoratori e a un maggior contrasto al fenomeno del lavoro nero, poich\u00e9 disciplinati e controllati grazie alla tracciabilit\u00e0 totale attraverso l'INPS, in molti hanno per\u00f2 accusato il governo di aver reintrodotto i voucher lavoro con un iter anti-democratico. D'altra parte, durante il breve periodo di interregno tra abolizione del vecchio e introduzione del nuovo buono di lavoro (riformato), diverse associazioni di impresa o operatori economici avevano constatato che, sostanzialmente, i lavoratori a voucher o fossero stati cessati o banalmente pagati in nero: fu valutato in 870.000 il numero di persone in questa situazione.\nContro la reintroduzione della nuova forma di voucher si schiera ancora la CGIL, i cui vertici ritengono che il governo abbia abrogato i buoni lavoro per evitare il referendum e li abbia reintrodotti subito dopo la data prevista per il referendum stesso. In tal modo, il governo ha compiuto un atto anticostituzionale. Susanna Camusso, segretaria generale della CGIL, ha dichiarato che il governo Gentiloni, con la momentanea abolizione dei voucher, ha ignorato 4 milioni di firme raccolte dalla CGIL per il referendum; Tania Sacchetti, segretaria confederale della CGIL nazionale, ha definito l'azione del governo Gentiloni \u201cuno schiaffo alla democrazia\u201d. La reintroduzione dei voucher lavoro \u00e8 stata definita incostituzionale e antidemocratica anche dal costituzionalista Mauro Volpi, professore di Diritto presso l'Universit\u00e0 degli Studi di Perugia, poich\u00e9 \u00abl'emendamento alla manovra sulla contabilit\u00e0 del governo, che reintroduce di fatto una forma di voucher che disciplina il lavoro occasionale, non solo per le famiglie, ma anche per le piccole imprese, costituisce una frode alla Costituzione e un vero e proprio furto di democrazia\u00bb..\nScarsa diffusione.\nL'utilizzo dei PrestO, sia per le imprese ma soprattutto per le famiglie, si \u00e8 rivelato piuttosto scarso, comunque molto lontano dalla massiccia diffusione della versione precedente. La causa principale dell'esiguo ricorso al nuovo strumento \u00e8 da ricercare nella complicazione procedurale (a carico sia del datore di lavoro che del lavoratore) per la sottoscrizione del buono. In particolari i tempi per l'acquisizione sono piuttosto lunghi (mentre i precedenti voucher erano facilmente acquistabili). Alcuni hanno parlato di \"flop\", commentando i numeri forniti dall'Inps.\nA fronte della estensione a qualsiasi settore e scopo del precedente buono lavoro e il conseguente oggettivo abuso, il voucher versione 2017 ha sostanzialmente comportato la rinuncia a utilizzare il contratto di prestazione occasionale, ricorrendo ad altre forme di lavoro o anche al ritorno al pagamento in nero.\nPer questi motivi, a luglio 2018 si \u00e8 ricominciato a parlare di re-introdurre il voucher secondo la formula precedente pi\u00f9 flessibile e veloce, almeno per i settori agricoltura, turismo e lavoro domestico."}
{"id": "3489150", "revid": "110157", "url": "https://it.wikipedia.org/wiki?curid=3489150", "title": "Both Ways Open Jaws", "text": "Both Ways Open Jaws \u00e8 il secondo album del gruppo The D\u00f8 uscito il 7 marzo 2011.\nTracce.\nDue bonus track sono state inserite in una edizione venduta nelle librerie Fnac:"}
{"id": "3489167", "revid": "1543377", "url": "https://it.wikipedia.org/wiki?curid=3489167", "title": "Peel District School Board", "text": "La Peel District School Board \u00e8 un distretto scolastico situato nella municipalit\u00e0 Regionale di Peel, Ontario, Canada (Brampton, Caledon, Mississauga).\nIl sistema scolastico copre un'area di 1.254\u00a0km\u00b2, nel settembre 2010 si contavano 233 scuole, di cui 196 erano scuole elementari, il numero complessivo di studenti nel 2005 era di 145.000."}
{"id": "3489170", "revid": "76963", "url": "https://it.wikipedia.org/wiki?curid=3489170", "title": "Charles Krauss", "text": "Biografia.\nFratello minore dell'attore-regista Henry Krauss, da giovane frequent\u00f2 l'Accademia di belle arti, dove si specializz\u00f2 nell'incisione.\nNotato da un impresario belga, costui gli offr\u00ec un'apparizione sul palco. Alla fine dell'Ottocento, Krauss debutt\u00f2 sulle scene al Teatro Alhambra di Bruxelles. In teatro interpret\u00f2 ruoli importanti in varie rappresentazioni di importanti classici, come l'\"Amleto\" di Shakespeare. Successivamente pass\u00f2 nella compagnia di Sarah Bernhardt, dove milit\u00f2 per ben dieci anni, sia nella \"tourn\u00e9e\" americana sia a Parigi.\nNel 1909 si avvicin\u00f2 al cinema e venne scritturato dalla \"Soci\u00e9t\u00e9 Fran\u00e7aise des Films \u00c9clair\". Nella casa di produzione parigina, Krauss divenne uno degli attori pi\u00f9 attivi, alternando ruoli principali in film come \"Beethoven\", \"Eug\u00e9nie Grandet\", \"C\u00e9sar Birotteau\", \"La L\u00e9gende du juif errant\" e \"Cavalleria rusticana\".\nNel 1913 dopo essere comparso in almeno una cinquantina di pellicole, decise di passare dietro la macchina da presa, dirigendo film come \"Corso rouge\", \"Ch\u00e9ri-Bibi\" ou la \"Drogue maudite\", gran parte dei quali ebbe come protagonista l'attrice Maryse Dauvray, che divenne sua moglie.\nChiamato alle armi allo scoppio della prima guerra mondiale e congedato al termine del conflitto, nel 1919, assieme alla moglie incontr\u00f2 a Parigi il produttore-distributore cinematografico italiano Gustavo Lombardo, che mise entrambi sotto contratto per la sua casa di produzione.\nAlla \"Lombardo Film\" di Napoli, Krauss e la sua consorte furono protagonisti di oltre una decina di pellicole girate tra il 1920 e il 1925 tutti diretti dallo stesso attore francese, il cui genere differiva un po' da quello che interpretarono in patria - che furono prevalente gialli e polizieschi - infatti furono commedie e melodrammi. Il primo film italiano della coppia Krauss-Dauvray fu \"L'artefice dell'amore\", su soggetto di Amleto Palermi, al quale fecero seguito altri titoli di un certo rilievo come \"Il gatto nero\", \"L'ultimo romanzo di Giorgio Belfiore\", \"Bolla di sapone\", \"Li-Pao, mandarino\" e \"La rivoluzione dei pescicani\".\nMor\u00ec improvvisamente a Roma nel 1926 in circostanze oscure."}
{"id": "3489173", "revid": "184755", "url": "https://it.wikipedia.org/wiki?curid=3489173", "title": "A Mouthful", "text": "A Mouthful \u00e8 il primo album del gruppo The D\u00f8 uscito il 14 gennaio 2008.\nTracce.\nTre bonus track sono state inserite nella riedizione uscita a marzo del 2009:\nImpatto sulla critica.\n\"A Mouthful\" ha raggiunto la hit-parade francese nella settimana della sua uscita.\nPitchfork ha dato all'album un punteggio di 7,5 su 10, sostenendo che \u00ab\"A Mouthful\" prova a bilanciare tra maturit\u00e0 e immaturit\u00e0\u00bb e che \u00abOlivia B. Merilahti e Dan Levy non esitano a miscelare stili musicali differenti\u00bb.\nL'album \u00e8 stato candidato al Prix Constantin."}
{"id": "3489177", "revid": "104265", "url": "https://it.wikipedia.org/wiki?curid=3489177", "title": "Episodi di Top Secret (quarta stagione)", "text": "La quarta stagione della serie televisiva Top Secret \u00e8 stata trasmessa negli Stati Uniti dal 19 settembre 1986 al 28 maggio 1987 sul canale CBS.\nIn Italia \u00e8 stata trasmessa da Canale 5 negli anni '90.\nTorna in replica su Rai 2, dopo circa vent'anni d'assenza dai palinsesti dal 20 maggio al 24 giugno 2011, dal luned\u00ec al venerd\u00ec.\nOperazione Stemwinder - 1\u00aa parte.\nTrama.\nL'Agenzia sospetta che Lee e Amanda siano stati corrotti e siano passati al nemico, dopo che un agente del KGB li ha incastrati per vendetta.\nOperazione Stemwinder - 2\u00aa parte.\nTrama.\nLee e Amanda sono sulle tracce di Alexi e Sonia, mentre l'Agenzia cerca proprio loro, sempre nella convinzione che abbiano tradito.\nConto in sospeso.\nTrama.\nL'uomo che con la sua falsa testimonianza aveva rovinato la reputazione dei genitori di Lee si riaffaccia dal passato, per minacciare un sovrano del presente.\nNo grazie.\nTrama.\nNel giardino di casa di Amanda King si nasconde un russo con una memoria prodigiosa in fuga dal Kgb che vuole usarlo per un incarico delicato ai danni degli Stati Uniti.\nPericolo in acqua.\nTrama.\nUn attivista ecologico si mette nei guai con una trovata che gli sfugge di mano, e finisce per attirare l'attenzione dell'Agenzia e dei Libici, che proveranno a rapirlo. Toccher\u00e0 a Lee ed Amanda intervenire prima che la situazione si complichi ulteriormente facendo vittime innocenti.\nL'informatore.\nTrama.\nUn terrorista saudita, intuendo il legame sentimentale che c'\u00e8 tra Amanda e Lee, attira Amanda in una trappola e la rapisce, per avere da lei informazioni sui contatti di Lee e per usarla come merce di scambio con i Libici.\nWeekend dimenticato.\nTrama.\nLee e Amanda aiutano Billy a ripercorrere le tappe di un fine settimana dimenticato, in cui potrebbe aver compromesso la copertura di un agente in missione in Africa.\nSotto inchiesta.\nTrama.\nUna spia, che sta trafugando informazioni preziose da un'industria aerospaziale, per sbarazzarsi di Amanda, che sta conducendo la sua prima inchiesta da sola, orchestra una campagna di diffamazione contro di lei, per farle togliere l'indagine.\nL'uomo che mor\u00ec due volte.\nTrama.\nUn agente di origine vietnamita, amico e collega d Lee, \u00e8 costretto a darsi per morto per evitare pericolose ripercussioni sulla sua famiglia...\nIl titanio.\nTrama.\nLee aiuta un amico giornalista ad investigare sull'editore di un giornale, che potrebbe avere dei legami con degli agenti segreti della Romania.\nUn Natale molto speciale.\nTrama.\nPochi giorni prima di Natale, Lee e Amanda indagano su una fabbrica di giocattoli usata come copertura per lo sviluppo di armi sofisticate.\nIl fidanzato spia.\nTrama.\nAlcuni indizi fanno capire che il nuovo fidanzato della madre di Amanda ha in realt\u00e0' un nome falso ed un grande debito con gente della mafia...\nUna promessa mantenuta.\nTrama.\nDiversi indizi indicano che un tranquillo bibliotecario del Congresso, amico ed informatore di Lee, sia coinvolto con dei trafficanti di droga; toccher\u00e0 proprio a Lee indagare per conto dell'Agenzia. Nel frattempo, Francine inizia a sospettare che ci sia un legame sentimentale tra Lee e Amanda..\nVoci sulla mia morte.\nTrama.\nUn cadavere viene ritrovato in un sito in costruzione: i suoi documenti dicono che si tratta di Lee. Il fatto conduce ad indagare su un giro di documenti falsi. Intanto, l'ex-marito di Amanda la invita a pranzo fuori, suscitando la gelosia di Lee,\nQuestione di secondi.\nTrama.\nUna spia sovietica, vecchio nemico di Lee, riesce ad iniettargli un batterio letale: Lee ha solo 72 ore per trovare un antidoto. \nVuoi prendere questa spia?\nTrama.\nAppena prima di partire per celebrare il loro segretissimo matrimonio, Lee e Amanda devono risolvere un caso che comprende un furto e un omicidio.\nMissione oro.\nTrama.\nLa luna di miele di Lee e Amanda viene tragicamente interrotta quando alcuni ladri d'oro sparano e feriscono gravemente Amanda.\nUn poeta antinuclearista.\nTrama.\nLa figlia di un attivista anti-nucleare accusa l'Agenzia di aver rapito suo padre. Intanto Lee cerca di legare con i figli di Amanda, con qualche difficolt\u00e0'.\nNon \u00e8 tutto oro quello che riluce.\nTrama.\nPer il suo compleanno, una ex fiamma di Lee riceve un paio di orecchini preziosissimi spariti durante l'invasione di Grenada. L'Agenzia lo incarica di indagare.\nIl cavallo di Troia.\nTrama.\nLee e Francine finiscono per dare delle informazioni top secret ad un ragazzo che risulta essere una spia sovietica. L'agenzia li sospende e sono costretti ad indagare da soli per tirarsi fuori dai guai..\nQuestione di scelta.\nTrama.\nUn vecchio nemico di Lee a cui lui sta dando la caccia giorno e notte perch\u00e9 ha ucciso due dei suoi contatti prende di mira Francine, che incontrer\u00e0 di nuovo l'uomo che avrebbe dovuto sposarla.\nLa lista Krusciov.\nTrama.\nLee sospetta che il fondatore dell'Agenzia, ora in pensione, e Christina Golistyn, una informatrice scappata dalla Russia, stiano cercando la lista delle spie americane agli ordini di Krusciov alla fine degli anni Cinquanta. Nel frattempo, iniziano i primi problemi di convivenza coniugale fra i novelli sposi Lee e Amanda,"}
{"id": "3489178", "revid": "253269", "url": "https://it.wikipedia.org/wiki?curid=3489178", "title": "Joe Absolom", "text": "Biografia.\nNato nel quartiere di Lewisham, studi\u00f2 al Forest Hill School. Ha partecipato a numerosi telefilm come \"Doc Martin\", \"P.O.W.\" e \"EastEnders\". Dalla sua compagna Liz ha avuto una figlia Lyla."}
{"id": "3489179", "revid": "729019", "url": "https://it.wikipedia.org/wiki?curid=3489179", "title": "Aeroporto Internazionale di Bangkok-Don Mueang", "text": "L'Aeroporto Internazionale di Bangkok-Don Mueang (; ), noto semplicemente con il nome di Don Mueang (IATA: DMK, ICAO: VTBD), \u00e8 un aeroporto thailandese che serve la capitale Bangkok. \u00c8 il secondo scalo della citt\u00e0 dopo l'aeroporto internazionale di Bangkok-Suvarnabhumi.\nTerminal.\nL'aeroporto dispone di 3 terminal per il traffico passeggeri. I terminal T1 e T2 venivano utilizzati come terminal internazionali prima della costruzione dell'aeroporto Suvarnabhumi; ora non sono pi\u00f9 in uso. Viene invece utilizzato ancora adesso il terminal T3 per il traffico passeggeri. Il destino per i terminal T1 e T2 non \u00e8 ancora ben chiaro: si dice che potranno essere abbattuti, ma pi\u00f9 probabilmente verranno destinati a singole compagnie low-cost."}
{"id": "3489181", "revid": "339392", "url": "https://it.wikipedia.org/wiki?curid=3489181", "title": "Aeroporto di Bangkok-Don Mueang", "text": ""}
{"id": "3489183", "revid": "295700", "url": "https://it.wikipedia.org/wiki?curid=3489183", "title": "Ospedale psichiatrico (in Italia)", "text": ""}
{"id": "3489189", "revid": "554814", "url": "https://it.wikipedia.org/wiki?curid=3489189", "title": "Michel Polnareff", "text": "Figlio d'arte, soprannominato \"L'Amiral\" (\"L'Ammiraglio\") e conosciuto per il suo carattere \"eccentrico\", ha pubblicato sinora una trentina di album (raccolte comprese), il primo dei quali \u00e8 \"Love Me Please Love Me\" del 1967. \nTra le sue canzoni pi\u00f9 note, figurano \"La poup\u00e9e qui fait non\" del 1966 (adattata in italiano da I Quelli e dai Rokketti, ed in seguito dallo stesso Polnareff, come \"Una bambolina che fa no no no\" e di cui \u00e8 stata fatta una cover da Myl\u00e8ne Farmer nel 1997), \"Love Me Please Love Me\" (1966), \"Le Bal des Laze\" (1968), ecc."}
{"id": "3489190", "revid": "125636176", "url": "https://it.wikipedia.org/wiki?curid=3489190", "title": "Handball Sassari", "text": "L'Handball Sassari, meglio conosciuta come \"Raimond Sassari\" per motivi di sponsorizzazione, \u00e8 una societ\u00e0 di pallamano maschile di Sassari, che partecipa al campionato di Serie A\nStoria.\nIchnusa Sassari.\nFondata nel 1977 come Ichnusa Sassari, prende il nome dalla parola \"Sardegna\" in lingua greca.\nDopo aver militato nei campionati minori tra il 1977 e il 1999 con alterne vicende, partecipa ai campionati nazionali di serie B e A2. Nel campionato 2002/2003 partecipa per la prima volta al campionato di \u00c9lite nazionale, dove sospinto da un generoso gruppo di atleti locali e stranieri di eccezionale caratura, e grazie al supporto dell'esperto Franco Chionchio stella indiscussa della pallamano nazionale di quel periodo, si salva alla penultima di campionato. Ritorna nei campionati minori e lascia il campionato di \u00c9lite ad una vogliosa e ben organizzata compagine societaria che conclude la sua esperienza nel 2006. Partecipa nel 2008/09 al campionato di serie B Nazionale inanellando solo vittorie e stabilendo il record assoluto di quella stagione a livello nazionale e sino ad oggi a livello locale; grazie alla presenza di un gruppo di giocatori locali che, allenati da Carlo Baroffio, riportano la societ\u00e0 prima in A2 e poi in A1 maschile (all'epoca rispettivamente terza e seconda serie nazionale). \nTramite la riforma dei campionati del 2012 l'Ichnusa Sassari ottiene l'accesso alla Serie A - 1\u00aa Divisione Nazionale, anno in cui partecipa per la prima volta ai Play-Off Scudetto. \nNel 2013 la societ\u00e0 non si iscrive al massimo campionato e riparte dalla Serie B: al termine della stagione vince il campionato e si qualifica per la Serie A2, fa domanda e acquisisce i diritti per tornare a partecipare in Serie A. La stagione 2014-2015 vede la Sinergia Sassari all'ultimo posto del Girone B, ma nella post season riesce a scalare di due posizioni la classifica, complici la rinuncia del Castenaso e la vittoria contro l'Olimpica Dossobuono. Al termine della stagione la societ\u00e0 nuovamente non iscrive la squadra, ma questa volta in maniera definitiva.\nHandball Sassari.\nNel 2017 la societ\u00e0 torna a partecipare ad un campionato dopo due anni d'assenza con il nuovo nome di Handball Sassari.\nNel 2019 viene promossa dalla Serie A2 alla Serie A, perdendo la finale di Coppa Italia di A2.\nAlla prima stagione in Serie A conquista il quarto posto a causa dell'emergenza CoVid19 e viene ripescata per partecipare alla EHF European Cup.\nNella stagione 2020-2021 in campionato arriva in seconda posizione con tredici punti di distacco dal Conversano campione d'Italia; in Coppa Italia il cammino si interrompe in semifinale contro il Cassano Magnago; in European Cup la squadra viene eliminata al primo turno dai ciprioti del Parnossos Strovolou.\nIl 6 febbraio 2022 vince il suo primo trofeo, aggiudicandosi la Coppa Italia, battendo ai rigori il Conversano campione in carica.\nPalasport.\nIl campo da gioco dell'Handball Sassari \u00e8 il PalaSantoru, che ha una capienza di circa ottocento posti ed \u00e8 sito in via Rizzeddu a Sassari."}
{"id": "3489195", "revid": "729019", "url": "https://it.wikipedia.org/wiki?curid=3489195", "title": "Servizio centrale di investigazione sulla criminalit\u00e0 organizzata", "text": "Il Servizio Centrale di Investigazione sulla Criminalit\u00e0 Organizzata (SCICO) \u00e8 un reparto speciale della Guardia di Finanza.\nStoria.\nLo S.C.I.C.O. venne istituito in attuazione della circolare n. 216093/310, del 10 luglio 1993, emanata a seguito della legge n. 203 del 12 luglio 1991, recante \u00abProvvedimenti urgenti in tema di lotta alla criminalit\u00e0 organizzata e di trasparenza e buon andamento dell'attivit\u00e0 amministrativa\u00bb. Riveste il ruolo di \u201cServizio Centrale\u201d operando, in particolare, al fine di prevenire e reprimere le infiltrazioni criminali nel tessuto economico italiano.\nPrima dell'entrata in vigore della predetta legge, l'attivit\u00e0 di contrasto alla criminalit\u00e0 organizzata da parte del Corpo della Guardia di Finanza veniva svolta da Sezioni nell'ambito dei Gruppi dei Nuclei Regionali di Polizia Tributaria; successivamente il Comando Generale istitu\u00ec, nell'ambito dei suddetti Nuclei, i Gruppi d'Investigazione sulla Criminalit\u00e0 Organizzata (G.I.C.O.). Nel periodo precedente il 1991, il G.I.C.O. presso il Nucleo Regionale Polizia Tributaria di Napoli - agli ordini del Col. Santarelli - svolse la prima attivit\u00e0 sperimentale di contrasto alla Camorra, i successi del Comandante del Gruppo, Maggiore Mario Venceslai, furono posti a base della istituzionalizzazione del servizio presso ogni Nucleo. Tali articolazioni, tuttavia, rispondevano prevalentemente ad esigenze di carattere locale; la mancanza di collegamenti con altri Reparti del Corpo o con paritetici organismi di Polizia produceva, infatti, limitazioni allo sviluppo delle indagini nel delicato settore. Al fine di ovviare a tali inconvenienti fu istituito l'Ufficio di Collegamento delle Attivit\u00e0 Investigative sulla Criminalit\u00e0 Organizzata (U.C.A.I.C.O.) con il compito di coordinare le attivit\u00e0 info-investigative svolte dai G.I.C.O. e di organizzare l'attivit\u00e0 operativa in concerto, quando necessario, con altre Forze di Polizia. In seguito alla circolare del luglio 1993, dall'U.C.A.I.C.O. si pass\u00f2 allo S.C.I.C.O.\nInizialmente da questo Reparto dipendeva direttamente ogni Gruppo d'investigazione sulla criminalit\u00e0 organizzata periferico, quindi fu riorganizzato come organismo di coordinamento ed analisi, e i G.I.C.O. furono inquadrati nell'ambito dei Nuclei Regionali.\nStruttura.\nLa struttura, alle dipendenze del Comando Reparti Speciali della Guardia di Finanza, \u00e8 composta da un Comandante cui sono sottoposti due Uffici e quattro Gruppi.\nFunzioni.\nLo S.C.I.C.O. svolge una serie di compiti, tra i quali:"}
{"id": "3489196", "revid": "767487", "url": "https://it.wikipedia.org/wiki?curid=3489196", "title": "Li-Pao, mandarino", "text": "Li-Pao, mandarino \u00e8 un film del 1921 diretto e interpretato da Charles Krauss."}
{"id": "3489199", "revid": "767487", "url": "https://it.wikipedia.org/wiki?curid=3489199", "title": "L'artefice dell'amore", "text": "L'artefice dell'amore \u00e8 un film del 1920 diretto e interpretato da Charles Krauss."}
{"id": "3489201", "revid": "287204", "url": "https://it.wikipedia.org/wiki?curid=3489201", "title": "Michele Maganza", "text": "Biografia.\nInizia la sua carriera con il teatro, debuttando a soli 6 anni nello spettacolo \"La Roccia di Dio\" di Pier Giorgio Grasso Peroni con la regia di Antonio Salines.\nDal 2006, dopo aver conseguito il diploma da attore presso il Teatro Stabile di Genova, lavora in diverse produzioni teatrali tra cui il \"Mercator\" di Plauto con la regia di Marco Sciaccaluga e \"Un posto luminoso chiamato giorno\" di Tony Kushner.\nNel frattempo viene selezionato dalla Unione Italiana Casting per girare il cortometraggio \"Giovani Talenti Italiani 2006\", presentato fuori concorso alla Festa del Cinema di Roma.\nNel 2007 esordisce con piccoli ruoli in alcune fiction italiane, tra cui La squadra, Il maresciallo Rocca e Tutti per Bruno, e comincia a girare diversi spot pubblicitari per i pi\u00f9 noti marchi italiani e internazionali.\nI primi ruoli televisivi importanti arrivano nel 2010 con la terza serie de \"La nuova squadra\", in cui interpreta l'agente Persico, e successivamente nel 2011 nella sitcom per Rai Due \"E-band\", nel divertente ruolo dello zio Paz.\nNel 2010 debutta anche al cinema con un piccolo ruolo nel film \"La vita \u00e8 una cosa meravigliosa\" di Carlo Vanzina, e successivamente nel film \"Gli sfiorati\" di Matteo Rovere."}
{"id": "3489204", "revid": "188116", "url": "https://it.wikipedia.org/wiki?curid=3489204", "title": "SCICO", "text": ""}
{"id": "3489205", "revid": "767487", "url": "https://it.wikipedia.org/wiki?curid=3489205", "title": "L'ultimo romanzo di Giorgio Belfiore", "text": "L'ultimo romanzo di Giorgio Belfiore \u00e8 un film del 1920 diretto e interpretato da Charles Krauss."}
{"id": "3489210", "revid": "1305772", "url": "https://it.wikipedia.org/wiki?curid=3489210", "title": "Kyo Kara Maoh ~Hajimari no Tabi", "text": ", a volte scritto anche come Kyo Kara MAoh ~HajiMAri no Tabi \u00e8 un videogioco pubblicato dalla Namco per PlayStation 2 il 27 luglio 2006 esclusivamente in Giappone. Il videogioco \u00e8 ispirato al manga ed anime \"Kyo Kara Maoh!\"."}
{"id": "3489211", "revid": "287204", "url": "https://it.wikipedia.org/wiki?curid=3489211", "title": "Jos\u00e8 Amengual", "text": ""}
{"id": "3489220", "revid": "62004", "url": "https://it.wikipedia.org/wiki?curid=3489220", "title": "Bicicleta Eibarresa", "text": ""}
{"id": "3489222", "revid": "767487", "url": "https://it.wikipedia.org/wiki?curid=3489222", "title": "James Hurst", "text": "Carriera.\nClub.\nNella stagione 2010 ha giocato 16 partite nella massima serie islandese con la maglia dell'\u00cd\u00fer\u00f3ttabandalag Vestmannaeyja.\nNella stagione 2010-2011 ha esordito in Premier League con la maglia del West Bromwich Albion, nella gara persa 3-0 sul campo del Fulham il 4 gennaio 2011.\nNazionale.\nHa giocato una partita nei Mondiali Under-20 del 2011."}
{"id": "3489223", "revid": "767487", "url": "https://it.wikipedia.org/wiki?curid=3489223", "title": "Bolla di sapone (film 1921)", "text": "Bolla di sapone \u00e8 un film del 1921 diretto e interpretato da Charles Krauss.\nIl film \u00e8 suddiviso in tre episodi."}
{"id": "3489224", "revid": "287204", "url": "https://it.wikipedia.org/wiki?curid=3489224", "title": "Edoardo Novelli", "text": "Biografia.\nProfessore Associato dei Processi Culturali e Comunicativi presso l'Universit\u00e0 degli Studi Roma Tre, dove insegna Comunicazione Politica, Sociologia dei Media e Sistemi dell'Informazione e del Giornalismo. I suoi campi di interesse riguardano la sociologia politica, la storia della comunicazione politica e delle campagne elettorali, la trasformazione della scena pubblica e dei suoi attori, l'interazione fra media, informazione e sistema politico. Nei suoi lavori uno spazio specifico ricoprono l'analisi dell'iconografia e della grafica politica e lo studio dei materiali audiovisivi di propaganda.\nAll'interno di un progetto di rilevante interesse nazionale (PRIN) 2008 finanziato dal Ministero dell'Istruzione, dell'Universit\u00e0, della Ricerca (MIUR) ha realizzato l'\"Archivio degli Spot Politici\", il principale archivio online italiano dedicato a questa forma di propaganda politica del quale \u00e8 il responsabile.\n\u00c8 il coordinatore del progetto Jean Monnet Erasmus+ \"Vote for Europe 2019\" attivo nel periodo 2018-2020, dedicato alla analisi e al dibattito sulle elezioni europee del 2019.\nIn occasione delle Elezioni Europee del 2019 ha coordinato il progetto di ricerca internazionale Platform Europe, finanziato dal Parlamento Europeo, che ha monitorato la campagna elettorale nei 28 paesi chiamati al voto. Il progetto ha portato alla costituzione dell'European Elections Monitoring Center (www.electionsmonitoringcenter.eu) contenente oltre 11.000 materiali elettorali. Il rapporto del progetto \u00e8 stato pubblicato dalla Public Opinion Monitoring Unit della Directorate-General for Communication dell'European Parliament ed \u00e8 scaricabile al seguente indirizzo: https://op.europa.eu/en/publication-detail/-/publication/e6767a95-a386-11e9-9d01-01aa75ed71a1/language-en\nSul tema della comunicazione politica e delle campagne elettorali ha realizzato programmi televisivi per Rai 3, Rai Educational e LA7; collaborato con quotidiani e riviste (\u00abLa Stampa\u00bb, \u00abIl Venerd\u00ec di Repubblica\u00bb); curato mostre fra le quali per Rai Teche e la Camera dei deputati \"Cari elettori, care elettrici. Le immagini della Prima Repubblica nelle Tribune della Rai nel\" 2015 e per il Comitato Italia 150 \"Fare gli Italiani. 150 anni di storia nazionale\", nel 2011.\nDal 2009 \u00e8 membro del consiglio editoriale della rivista quadrimestrale Comunicazione politica edita da Il Mulino.\n\u00c8 il figlio dell'ex Sindaco di Torino, Diego Novelli."}
{"id": "3489225", "revid": "1305772", "url": "https://it.wikipedia.org/wiki?curid=3489225", "title": "Kyo Kara Maoh! Shin Makoku no Kyuujitsu", "text": " \u00e8 un videogioco pubblicato dalla Namco per PlayStation 2 il 27 settembre 2007 esclusivamente in Giappone. Il videogioco \u00e8 ispirato al manga ed anime \"Kyo Kara Maoh!\"."}
{"id": "3489226", "revid": "300067", "url": "https://it.wikipedia.org/wiki?curid=3489226", "title": "Patricio Rodr\u00edguez", "text": ""}
{"id": "3489227", "revid": "123999618", "url": "https://it.wikipedia.org/wiki?curid=3489227", "title": "Inti Pestoni", "text": "Carriera.\nClub.\nInti Pestoni, nato ad Ambr\u00ec, inizia a giocare nel settore giovanile dell'HC Ambr\u00ec-Piotta, e gi\u00e0 nella stagione 2006-2007 si unisce alla squadra Under-20 degli \"Elite Juniores A\". Dopo tre anni nel campionato 2009-2010 esord\u00ec in Lega Nazionale A, mettendo a segno tre gol e due assist in 23 incontri disputati.\nPer il campionato successivo 2010-2011 entr\u00f2 a pieno titolo nella rosa della formazione leventinese, disputando invece solo due incontri nella formazione Under-20. Pestoni a soli 20 anni divenne il Top Scorer della squadra con 27 punti in 42 partite di stagione regolare, e fu insignito del titolo di miglior rivelazione del campionato.\nIl 10 dicembre 2010 Inti Pestoni firm\u00f2 per un prolungamento del proprio contratto con l'Ambr\u00ec-Piotta valido fino alla conclusione del campionato 2013-2014. Nel 2013 fu chiamato dal Ginevra-Servette per rinforzare la squadra in vista della Coppa Spengler, e riusc\u00ec a vincere per la prima volta nella storia della squadra romanda il trofeo.\nNazionale.\nNel corso della stagione 2008-2009 per la prima volta Inti Pestoni fu convocato nella nazionale Under-18 per disputare quattro amichevoli, nelle quali forn\u00ec due assist. Fra il 2010 e 2011 con la selezione Under-19 partecip\u00f2 al World Junior A Challenge, mentre con la formazione nazionale Under-20 prese parte al Campionato mondiale di hockey su ghiaccio Under-20 2011, occasione in cui con sette punti in sei gare si aggiudic\u00f2 il titolo di capocannoniere della squadra. In occasione di alcune amichevoli in preparazione del mondiale Under-20 Pestoni in 12 partite mise a segno 14 reti e 4 assist."}
{"id": "3489228", "revid": "287204", "url": "https://it.wikipedia.org/wiki?curid=3489228", "title": "Patricio Rodriguez", "text": ""}
{"id": "3489229", "revid": "767487", "url": "https://it.wikipedia.org/wiki?curid=3489229", "title": "Casa mia, donna mia", "text": "Casa mia, donna mia \u00e8 un film del 1923 diretto e interpretato da Charles Krauss.\nLe riprese del film furono effettuate ad Aci Trezza, nel Catanese."}
{"id": "3489234", "revid": "46291", "url": "https://it.wikipedia.org/wiki?curid=3489234", "title": "Buchanania cochinchinensis", "text": "Buchanania cochinchinensis \u00e8 una pianta della famiglia Anacardiaceae, diffusa in Asia.\nDescrizione.\n\u00c8 una pianta sempreverde di 13-15 metri di altezza.\nDistribuzione e habitat.\nDiffusa in India, in Nepal, nel Sudest asiatico (Laos, Birmania, Thailandia e Vietnam) e nella Cina meridionale (Hainan e Yunnan). Vive tra i 100 e i 1500 metri di altezza.\nUsi.\nIl frutto \u00e8 dolce con retrogusto acido, commestibile, usato in Birmania e India per la preparazione di dolci sia, tostato, in sostituzione delle mandorle."}
{"id": "3489236", "revid": "599013", "url": "https://it.wikipedia.org/wiki?curid=3489236", "title": "Simon Cox", "text": ""}
{"id": "3489237", "revid": "767487", "url": "https://it.wikipedia.org/wiki?curid=3489237", "title": "Angelocastro", "text": "Angelocastro () \u00e8 un ex comune della Grecia nella periferia della Grecia Occidentale (unit\u00e0 periferica dell'Etolia-Acarnania) con 2.673 abitanti secondo i dati del censimento 2001.\nA seguito della riforma amministrativa detta Programma Callicrate in vigore dal gennaio 2011 che ha abolito le prefetture e accorpato numerosi comuni, il comune di Angelocastro \u00e8 stato accorpato a quello di Agrinio."}
{"id": "3489239", "revid": "729019", "url": "https://it.wikipedia.org/wiki?curid=3489239", "title": "Cuneo (neuroanatomia)", "text": "Il cuneo \u00e8 una porzione del cervello umano del lobo occipitale.\nIl cuneo (Area 17 di Brodmann) riceve informazioni visive dalla retina superiore controlaterale che rappresenta il campo visivo inferiore. \u00c8 principalmente conosciuta per il suo coinvolgimento nel processo visivo di base. Le cellule piramidali nel cuneo\n(corteccia striata) proiettano alle cortecce extra-striate (BA 18, 19). Il processo visivo di medio livello che si verifica nella proiezione extrastriata dei campi del Cuneo sono modulati da effetti extra-retinali, come l'attenzione, la working memory, e l'aspettativa di ricompensa.\nIn aggiunta al suo ruolo tradizionale come sito per il processo visivo di base, il volume della materia grigia nel cuneo \u00e8 associata con un miglior controllo inibitorio nei pazienti con depressione bipolare. I giocatori d'azzardo patologici hanno una pi\u00f9 alta attivit\u00e0 nella via dorsale del processo visivo includendo il cuneo relativo ai controlli."}
{"id": "3489243", "revid": "1776051", "url": "https://it.wikipedia.org/wiki?curid=3489243", "title": "Days of Defiance", "text": "Days of Defiance \u00e8 il sesto album in studio del gruppo musicale heavy metal greco Firewind."}
{"id": "3489244", "revid": "767487", "url": "https://it.wikipedia.org/wiki?curid=3489244", "title": "Prosperity (film 1932)", "text": "Prosperity \u00e8 un film del 1932 prodotto e diretto da Sam Wood che non venne accreditato come regista. La sceneggiatura di Zelda Sears e Eve Greene era basata su un soggetto di Sylvia Thalberg e Frank Butler.\nIl film segn\u00f2 la fine del sodalizio sullo schermo delle due protagoniste, Marie Dressler e Polly Moran, il cui primo film insieme era stato nel 1927 la commedia \"The Callahans and the Murphys\". Le due popolari attrici girarono in coppia nove pellicole.\nTrama.\nNel 1925, Maggie Warren lascia la direzione della banca di cui \u00e8 presidente, affidandola al figlio John che si sta per sposare con Helen, la figlia di Lizzie Praskins, sua vecchia amica e rivale in affari. Passano sei anni e la Depressione ha creato gravi problemi nella conduzione della banca. Helen e John, tuttavia, vivono ancora felicemente insieme ai loro due bambini.&lt;br&gt; Un giorno, per\u00f2, Lizzie - temendo il fallimento delle banche - ritira da quella di John tutto il suo denaro, provocando in questo modo l'allarme degli altri depositari che interpretano quell'atto come una mancanza di fiducia nell'istituto. Sebbene Lizzie, pentita, riapra di nuovo il proprio conto, una folle corsa a ritirare i depositi sta per mandare in fallimento la banca. John, preso dal panico, tenta di recuperare delle obbligazioni che aveva investito nella costruzione di un palazzo senza informarne la madre, ma Holland, il costruttore, si rifiuta di restituirgli il denaro. Maggie riesce a convincere alcuni dei clienti a rimanere, ma intanto deve vendere tutto quello che possiede per coprire i fondi perduti con le obbligazioni che John promette di rifondere nel giro di sei mesi.&lt;br&gt; Lizzie, allora, invita tutta la famiglia ad andare a vivere da lei. Nonostante la contrariet\u00e0 di John, Maggie \u00e8 d'accordo anche se ben presto se ne pentir\u00e0, quando si accorge di essere diventata la domestica non pagata della padrona di casa.&lt;br&gt;John, dal canto suo, non sopporta l'autoritarismo della suocera e va via mentre sua moglie si rifiuta di seguirlo. Dopo un litigio con Lizzie, Maggie ospita il figlio nella stanza in affitto dove \u00e8 andata a vivere. La donna, energica e volitiva, ha trovato un lavoro da Higgins, un negoziante, e adesso sprona John che invece \u00e8 sempre pi\u00f9 sicuro di non riuscire a recuperare il proprio investimento. Del resto, Holland insieme a Knapp, il suo socio, progetta di frodarlo, rallentando i lavori del palazzo.&lt;br&gt;Maggie convince gli abitanti a passare al baratto e non solo: prende come operai tutti i disoccupati della citt\u00e0 e, in questo modo, porta a buon fine la costruzione dell'edificio prima che scada il termine. Sta quasi per riaprire la banca quando scopre che Holland \u00e8 scappato con i soldi e che John, per salvarle la banca, ha falsificato i documenti con la data dei lavori. Dopo aver litigato con il figlio che lascia la citt\u00e0, Maggie conclude che per salvare la situazione non le resta che il suicidio, cos\u00ec John potr\u00e0 pagare i debiti con i soldi della sua assicurazione sulla vita.&lt;br&gt;John, ritrovati Holland e Knapp, dopo uno scontro violento con i due truffatori, recupera le obbligazioni. Cerca di chiamare la madre per darle la buona notizia, ma Maggie \u00e8 sul punto di spararsi. Viene salvata dall'intervento di Lizzie ma quando l'amica se ne va, Maggie prende quello che crede essere veleno per le formiche. In realt\u00e0, si tratta di un elisir che Lizzie aveva nascosto nella bottiglietta del veleno per non farselo bere dagli altri. La situazione si risolve con l'arrivo di John: adesso le finanze della famiglia sono di nuovo floride e gi\u00e0 si pensa a una grande casa nuova con sedici stanza e un bagno di marmo per tutti.\nProduzione.\nIl film fu prodotto da Sam Wood (con la dizione \"A Sam Wood Production\") per la Metro-Goldwyn-Mayer. Secondo \"Film Daily\" e \"Hollywood Reporter\", quando si inizi\u00f2, nel marzo 1932, la produzione della pellicola, il regista era Leo McCarey. Nell'ottobre 1932, \"Hollywood Reporter\" riportava che la MGM - alla quale non era piaciuta parte delle riprese fatte \"qualche tempo prima\", aveva fatto girare delle nuove scene aggiuntive per poi decidere di rifare l'intero film, questa volta con Sam Wood dietro alla macchina da presa.\nPer il sonoro, venne usato il sistema monofonico Western Electric Sound System.\nDistribuzione.\nIl copyright del film, richiesto dalla Metro-Goldwyn-Mayer Distributing Corp., fu registrato il 14 novembre 1932 con il numero LP3414.\nDistribuito dalla MGM, usc\u00ec nelle sale statunitensi il 18 novembre 1932. In Francia, usc\u00ec il 29 settembre 1933 con il titolo tradotto letteralmente in \"Prosp\u00e9rit\u00e9\", come del resto si fece in Brasile, dove fu distribuito come \"Prosperidade\".\nUna pubblicit\u00e0 apparsa su \"Film Daily\" subito dopo le elezioni presidenziali, svoltesi l'8 novembre 1932 e vinte da Franklyn Delano Roosevelt che con il suo programma chiamato New Deal si proponeva di combattere gli effetti della grande depressione, includeva lo slogan \"Give America Prosperity Mr. Roosevelt, Hooray for our new president!\"."}
{"id": "3489245", "revid": "1776051", "url": "https://it.wikipedia.org/wiki?curid=3489245", "title": "Portiere (hockey su ghiaccio)", "text": "Il portiere (in inglese chiamato \"goaltender\" in questo sport, ma anche \"goalie\" o \"netminder\") nell'hockey su ghiaccio \u00e8 il giocatore che difende la porta della sua squadra fermando i tiri del puck che stanno per entrare in rete, impedendo cos\u00ec alla squadra avversaria di segnare. Il portiere di solito gioca dentro o vicino all'area di fronte alla rete (\"area di porta\"). A causa della potenza e della frequenza dei tiri, il portiere indossa un completo speciale progettato per proteggere il corpo dall'impatto diretto con il disco. Non pi\u00f9 di un giocatore in ogni squadra di hockey fa il portiere durante una partita.\nPrivilegi.\nIl portiere \u00e8 tipicamente una posizione specializzata nell'hockey su ghiaccio; a livelli professionistici nelle partite, nessun portiere gioca in altre posizioni cos\u00ec come nessun altro giocatore gioca nel ruolo di portiere. Una squadra di hockey su ghiaccio solitamente pu\u00f2 avere 2 o 3 portieri nella sua rosa. Il portiere gode di privilegi particolari che gli altri giocatori non hanno: egli veste un completo speciale da portiere che \u00e8 soggetto a regole diverse da quelle che riguardano l'equipaggiamento degli altri giocatori. Il portiere pu\u00f2 tenere (o stoppare) legalmente il disco con le sue mani provocando un'interruzione del gioco. Se un giocatore dell'altra squadra lo colpisce senza provare a scansarsi dalla sua traiettoria, questo giocatore viene penalizzato. In alcuni campionati, se il bastone del portiere si rompe, egli pu\u00f2 continuare a giocare con il bastone rotto finch\u00e9 il gioco non viene fermato, a differenza degli altri giocatori che devono gettare immediatamente il proprio bastone se rotto.\nSalvataggi.\nQuando un portiere blocca o stoppa un tiro che stava per andare in rete, quell'azione prende il nome di salvataggio. I portieri spesso hanno uno stile particolare, ma in generale fanno salvataggi in tutti i modi possibili: prendendo il disco con la mano che indossa la presina, deviando il tiro con i loro bastoni, bloccandolo con le protezioni sulle gambe (gambali) o su altre parti del loro corpo (biscotto, presina, ecc.), buttandosi in posizione a farfalla (\"butterfly\") per bloccare i tiri bassi in arrivo, in special modo quelli fatti da breve distanza. Dopo aver compiuto un salvataggio il portiere cerca di controllare il rimbalzo per evitare che l'avversario segni quando il portiere \u00e8 fuori posizione (\"'scoring on a rebound\"' in inglese), o semplicemente cerca di permettere alla propria squadra di prendere il controllo del disco. Spesso i portieri bloccano il disco per controllare meglio come rimetterlo in gioco: se c'\u00e8 pressione immediata, un portiere pu\u00f2 scegliere di tenere il disco (per un secondo o pi\u00f9, a seconda del giudizio dell'arbitro) per fermare il gioco per uno scontro. Se il portiere tiene il disco troppo a lungo senza che ci sia pressione \u00e8 soggetto ad una penalit\u00e0 di due minuti fuori dal gioco.\nShutout.\nQuando un portiere termina una partita senza aver subito reti si parla di shutout (acronimo \"SO\")."}
{"id": "3489247", "revid": "486946", "url": "https://it.wikipedia.org/wiki?curid=3489247", "title": "1-1-8", "text": ""}
{"id": "3489248", "revid": "486946", "url": "https://it.wikipedia.org/wiki?curid=3489248", "title": "Gran Giustiziere", "text": ""}
{"id": "3489249", "revid": "1783371", "url": "https://it.wikipedia.org/wiki?curid=3489249", "title": "Lingua francese media", "text": "Il francese medio (in francese: \"moyen fran\u00e7ais\") \u00e8 una suddivisione storica della lingua francese che copre il periodo compreso tra il 1340 ed il 1611. \u00c8 un periodo di transizione durante il quale:\nStoria.\nIl cambiamento pi\u00f9 importante riscontrato nel francese medio \u00e8 la totale scomparsa del sistema di declinazione dei sostantivi (gi\u00e0 in atto da secoli). Non c'\u00e8 pi\u00f9 distinzione tra il caso nominativo e accusativo e il plurale si forma aggiungendo semplicemente una \"s\". Questa trasformazione richiede un maggiore controllo sull'ordine delle parole nella frase, fatto che si riscontra nella sintassi del francese moderno (anche se fino al XVI secolo il verbo continuer\u00e0 ad essere in seconda posizione all'interno della frase).\nTra il ceto alto, il latino continuava ad essere la lingua dell'insegnamento, dell'amministrazione e della burocrazia; tutto questo cambi\u00f2 nel 1539, con l'Ordinanza di Villers-Cotter\u00eats nella quale Francesco I di Francia stabil\u00ec che era solo il francese la lingua per atti legali e giuridici. Le differenze regionali erano per\u00f2 ancora estremamente pronunciate in tutta la Francia: nel sud dominava l'occitano; nella Francia centro-orientale predominavano le lingue provenzali; nel nord continuavano ad usarsi le lingue d'oil oltre al franciano. Il linguaggio amministrativo imposto nel 1539 viene visto dai linguisti moderni come una sorta di lingua d'oil generalizzata depurata dalle connotazioni prettamente dialettali, piuttosto che il trionfo di un particolare dialetto sugli altri.\nIl fascino dei testi classici port\u00f2 all'assimilazione di termini latini e greci, talvolta a scapito del ricco vocabolario del francese antico. Ci sono numerosi neologismi di origine latina e alcuni studiosi modificarono l'ortografia delle parole francesi per uniformarle alle loro radici latine: sfortunatamente questo provoc\u00f2 una differenza notevole tra il modo in cui le parole erano scritte e il modo in cui venivano pronunciate.\nLe guerre francesi in Italia e la presenza di italiani nella corte di Francia port\u00f2 i francesi a stretto contatto con l'umanesimo italiano. Molte parole in ambito militare (\"alarme\", \"cavalier\", \"espion\", \"infanterie\", \"camp\", \"canon\", \"soldat\") e artistico (specialmente in architettura, come \"arcade\", \"architrave\", \"balcon\", \"corridor\" e in letteratura come \"sonnet\") furono mutuate dall'italiano. Questa tendenza sarebbe poi continuata con il francese classico.\nCi furono anche parole mutuate dal tedesco (\"re\u00eetre\"), dalle Americhe (\"cacao\", \"hamac\", \"ma\u00efs\") e dallo spagnolo (casque).\nL'influenza della lingua anglo-normanna sull'inglese lasciarono parole di origine normanna in Inghilterra. Alcune termini romanzi furono reintrodotti come doppietti di termini gi\u00e0 esistenti attraverso la guerra e gli scambi commerciali.\nInfine, furono trasformati il significato e l'uso di molte parole del francese antico.\nL'ortografia e la punteggiatura di questo periodo sono molto irregolari. L'introduzione della stampa nel 1470 evidenzi\u00f2 la necessit\u00e0 di una riforma ortografica: tra esse ci fu quella di Jacques Peletier du Mans che svilupp\u00f2 un sistema di scrittura basato sulla fonetica e introdusse nuovi simboli tipografici (1550), ma che non ebbe successo.\nIn questo periodo ci fu la pubblicazione dei primi libri di grammatica e del vocabolario francese-latino di Robert Estienne (1539).\nAll'inizio del XVII secolo, la Francia vide la progressiva unificazione della lingua francese, la soppressione di alcune forme e l'imposizione di regole che avrebbero portato al francese moderno.\nLetteratura.\nIl francese medio \u00e8 il linguaggio che si incontra nelle opere di Fran\u00e7ois Villon, Cl\u00e9ment Marot, Fran\u00e7ois Rabelais, Michel de Montaigne, Pierre de Ronsard e i poeti de La Pl\u00e9iade.\nL'affermazione del francese medio trova il suo manifesto nell'opera \"Difesa e illustrazione della lingua francese\" (1549) del poeta Joachim du Bellay, il quale sosteneva che il francese (al pari del toscano di Petrarca e Dante) era una valida lingua letteraria e auspicava un programma di produzione e purificazione linguistica (compresa l'imitazione di generi latini)."}
{"id": "3489250", "revid": "76963", "url": "https://it.wikipedia.org/wiki?curid=3489250", "title": "Trever O'Brien", "text": "Biografia.\nNato nello stato della California, fratello di Austin O'Brien, attore e musicista come la sorella Amanda. Studi\u00f2 al Newport Harbor e all'Orange County High School of the Arts. Inizi\u00f2 la sua carriera cinematografica nel 1992, ha partecipato a numerosi film per la televisione, figura fra gli attori principali nel film Disney per la televisione una bionda su due ruote.\nSpos\u00f2 Jennifer Castelli il 24 febbraio 2008 da cui ebbe una figlia, Audrey Taylor O'Brien nata nel 2010.\nRiconoscimenti.\nNel corso della sua carriera ha conseguito 2 nomination (negli anni 1997 e 2002) e ottenuto 2 vittorie (negli anni 1997 e 1998) per la categoria degli Young Artist Award."}
{"id": "3489251", "revid": "486946", "url": "https://it.wikipedia.org/wiki?curid=3489251", "title": "2-2-6", "text": ""}
{"id": "3489254", "revid": "767487", "url": "https://it.wikipedia.org/wiki?curid=3489254", "title": "P\u00e9ter Kurucz", "text": "Carriera.\nNella stagione 2008-2009 ha giocato 9 partite in massima serie con la maglia del Tatab\u00e1nya.\nNella stagione 2009-2010 ha esorditio in Premier League entrando al 73' di West Ham United-Manchester United quando il risultato era gi\u00e0 sul definitivo 4-0 per i \"Red Devils\"."}
{"id": "3489268", "revid": "36426", "url": "https://it.wikipedia.org/wiki?curid=3489268", "title": "Stendardo processionale della Madonna della Misericordia", "text": ""}
{"id": "3489269", "revid": "76963", "url": "https://it.wikipedia.org/wiki?curid=3489269", "title": "Seth Adkins", "text": "Biografia.\nNato nello stato del Nuovo Messico, sua madre \u00e8 un'insegnante ed ha due fratelli: Zachary (nato nel 1978) e Josh (nato nel 1981). \nFin dal 1996 partecipa ad episodi di popolari serie televisive come \"Sabrina, vita da strega\" (1996), \"E.R. - Medici in prima linea\" (1997) e \"Jarod il camaleonte\" (1998). Il primo ruolo importante \u00e8 nel film TV \"Un passo verso il domani\" (1997) con Meryl Streep, nel quale interpreta il ruolo del figlioletto epilettico, ma \u00e8 la sua presenza nel film \"Titanic\" (1997) che lo rende noto al grande pubblico. Nel 2000 \u00e8 \"Pinocchio\" nel film musicale \"Geppetto\" e un bambino traumatizzato da un'esperienza di abuso in \"When Andrew Came Home\". \nNel 2008 termina gli studi al Public Academy for Performing Arts, continuando quindi la sua carriera di attore in ruoli di supporto al cinema e alla televisione. "}
{"id": "3489270", "revid": "1494169", "url": "https://it.wikipedia.org/wiki?curid=3489270", "title": "T\u00eate Blanche", "text": ""}
{"id": "3489271", "revid": "599013", "url": "https://it.wikipedia.org/wiki?curid=3489271", "title": "Pavel Panov", "text": "Carriera.\nCon il Levski Sofia vinse per 4 volte il campionato bulgaro (1969-1970, 1973\u20131974, 1976\u20131977, 1978\u20131979) e per 5 volte la Coppa di Bulgaria (1969-1970, 1970\u20131971, 1975\u20131976, 1976\u20131977, 1978\u20131979). Fu capocannoniere del campionato bulgaro nel 1977 con 20 reti e nello stesso anno fu eletto calciatore bulgaro dell'anno."}
{"id": "3489277", "revid": "50288", "url": "https://it.wikipedia.org/wiki?curid=3489277", "title": "V put'", "text": "V put' (\"B \u043f\u0443\u0442\u044c\" in lingua russa), letteralmente \"Sulla via\", pi\u00f9 liberamente \"Avanti!\", \u00e8 una canzone scritta nel 1954 dal compositore sovietico Vasilij Solov'\u00ebv-Sedoj e dal poeta Michail Dudin. Originariamente fu scritta per il film \"Maxim perepelitsa\" di Anatolij Michajlovi\u010d Granik. Il film fu proiettato per la prima volta nel 1955 e . Nel 1959 Vasilij Solov'\u00ebv-Sedoj ricevette il premio Lenin per la canzone.\nIn seguito furono realizzate anche una versione in tedesco (ma l'ultima parte \u00e8 in russo), una versione in cinese e una in coreano. "}
{"id": "3489278", "revid": "765341", "url": "https://it.wikipedia.org/wiki?curid=3489278", "title": "Kiddy Grade", "text": " \u00e8 una serie televisiva anime di ventiquattro episodi di genere fantascientifica prodotta nel 2002 e creata da g\u00edmik e dallo studio Gonzo, e diretta da Keiji Gotoh. La serie, basata su una serie di light novel pubblicate nel 2001 dalla Kadokawa Shoten, ha generato un ampio merchandise che si \u00e8 allargato a numerose altre serie di light novel, manga ed a tre film cinematografici che rappresentano un riassunto della serie televisiva. Nel 2009 \u00e8 stato annunciato un sequel della storia, intitolato \"Kiddy Girl-and\".\nTrama.\nLa storia si svolge in un futuro in cui la razza umana ha allargato il proprio territorio ed ha iniziato ad abitare su moltissimi altri pianeti, in un universo dotato di una tecnologia estremamente all'avanguardia. Parallelamente allo sviluppo della tecnologia, anche la criminalit\u00e0 organizzata si \u00e8 sviluppata ed evoluta, e quindi \u00e8 stato formato il GOTT, Galactic Organization of Trade and Tariffs, una sorta di forza di polizia intergalattico. All'interno di questa organizzazione, vi \u00e8 un ramo speciale (e segreto) noto come Forza ES (ES sta per \"Encounter of Shadow-work\"), composta da dodici giovani che possiedono incredibili poteri paranormali. Ogni membro dell'ES opera insieme ad un collega, formando quindi squadre di due elementi. La serie si concentra proprio su una di queste squadre, quella formata dalle giovanissime \u00c9clair e Lumi\u00e8re. Col progredire della serie, le due ragazze cominceranno a conoscere i lati pi\u00f9 oscuro di Gott ed i suoi segreti.\nMedia.\nLight novel.\nIl franchise di \"Kiddy Grade\" \u00e8 iniziato proprio in forma di una serie di light novel, pubblicate dalla Kadokawa Shoten sotto l'etichetta della Kadokawa Sneaker Bunko dal 1\u00ba settembre 2001 al 1\u00ba febbraio 2002, e successivamente raccolta in due volumi. In seguito sono state pubblicate altre light novel dedicate ai personaggi della serie: \"Kiddy Grade\", 3 volumi pubblicati dal 1\u00ba novembre 2002 al 1\u00ba settembre 2003; \"Kiddy Grade EX-Partner\", volume unico pubblicato il 25 settembre 2003; \"Kiddy Grade Secret Affair\", volume unico pubblicato il 29 gennaio 2004.\nAnime.\nLa serie televisiva di \"Kiddy Grade\" \u00e8 andata in onda su Fuji Television dall'8 ottobre 2002 al 18 marzo 2003 per ventidue episodi, di circa ventiquattro minuti ciascuno.\nFilm.\nNel 2007, la serie \u00e8 stata ripubblicata nella forma di tre lungometraggi cinematografici (ognuno della durata di circa 80\u201390 minuti). I film rappresentano un nuovo montaggio dell'animazione utilizzata durante la serie televisiva. I titoli dei tre film sono:\nManga.\nSono stati prodotti due serie di manga ispirate alla storia di \"Kiddy Grade\". La prima, \u00e8 stata realizzata da HIYOHIYO e pubblicata sulla testata \"Sh\u014dnen Ace\" della Kadokawa Shoten, per poi essere raccolta in un unico volume pubblicato il 1\u00ba marzo 2003. La seconda serie, \u00e8 stata realizzata da Hidefumi Kimura e Arikui Fujimaru e pubblicata sulla testata \"Dragon Jr\" della Kadokawa Shoten, per poi essere raccolta in due volumi pubblicati il 27 febbraio 2003 (il primo volume) ed il 1\u00ba novembre 2003 (il secondo volume)."}
{"id": "3489279", "revid": "1632387", "url": "https://it.wikipedia.org/wiki?curid=3489279", "title": "Satellite Bay", "text": "Satellite Bay \u00e8 il primo album in studio della band Post-rock tedesca Long Distance Calling.\nLa maggior parte delle tracce \u00e8 strumentale: solo \"Built Without Hands\" \u00e8 cantata dall'ospite Peter Dolving degli svedesi The Haunted."}
{"id": "3489286", "revid": "300067", "url": "https://it.wikipedia.org/wiki?curid=3489286", "title": "Claude Overton", "text": ""}
{"id": "3489288", "revid": "380654", "url": "https://it.wikipedia.org/wiki?curid=3489288", "title": "Rene Goulet", "text": "Era meglio conosciuto con il nome di Rene Goulet, con il quale ha combattuto nella World Wide Wrestling Federation.\nCarriera.\nWorld Wide Wrestling Federation (1971-1987).\nB\u00e9dard esord\u00ec nel 1957, combattendo il suo primo match contro Gerard Dugas.\nDurante tutta la sua prima parte di carriera, lavor\u00f2 per delle piccole federazioni, prima di passare all'American Wrestling Association dove combatt\u00e9 fino al 1971, anno in cui pass\u00f2 alla WWWF. Qui vinse il WWWF World Tag Team Championship insieme a Karl Gotch.\nRobert Bedard \u00e8 rimasto comunque simbolo di affidabilit\u00e0 ed era molto disponibile a combattere contro i nuovi talenti affinch\u00e9 venissero testati. Fra questi, i pi\u00f9 noti sono stati Ric Flair, Ken Patera e The Iron Sheik.\nLott\u00f2 regolarmente fino al 1986, anno nel quale cominci\u00f2 sempre di pi\u00f9 a sparire dalla scene. Partecip\u00f2 ad una Legends Battle Royal dalla quale usc\u00ec per\u00f2 sconfitto nel 1987. Lavor\u00f2 come road agent fino al 1997.\nHa combattuto nel primo match di wrestling trasmesso su USA Network. Il suo avversario era Tito Santana.\nTitoli e riconoscimenti.\nChampionship Wrestling from Florida\nGeorgia Championship Wrestling\nNew Japan Pro-Wrestling\nPacific Northwest Wrestling\nWorld Wrestling Association\nWorld Wide Wrestling Federation"}
{"id": "3489290", "revid": "767487", "url": "https://it.wikipedia.org/wiki?curid=3489290", "title": "Naomi Scott", "text": "Biografia.\nScott nasce ad Hounslow, un \"borough\" di Londra, nel 1993 da padre inglese, Christopher Scott, e da madre ugandese, Usha Joshi, figlia a sua volta d'immigrati indiani originari del Gujarat. Ha un fratello maggiore, Joshua.\nIl suo primo ruolo importante fu nella serie televisiva Life Bites e nel film TV Disney \"Lemonade Mouth\", il suo primo ruolo in una produzione americana. Nel 2011 ha fatto parte del cast principale della serie televisiva \"Terra Nova\". Nel 2013 ha partecipato ad un video musicale di Bridgit Mendler, \"Hurricane\". Nel 2017 interpreta Kimberly Hart (Pink Ranger) nel film \"Power Rangers\". Nel 2019 interpreta la principessa Jasmine nel remake live-action di \"Aladdin\", diretto da Guy Ritchie.\nIl suo primo grande ruolo da attrice \u00e8 stato un Life Bites della serie Life Bites di Disney Channel UK. Nel 2010, \u00e8 stata lanciata come Mohini \"Mo\" Banjaree nel 2011 Disney Channel film originale Lemonade Mouth, il suo primo ruolo in una produzione americana. Lo stesso anno \u00e8 stata lanciata come Maddy Shannon nella serie di fantascienza Terra Nova, che ha debuttato nel settembre 2011 su Fox. La serie non \u00e8 stato rinnovato per una seconda stagione. Nel 2013, Scott \u00e8 apparsa nel video musicale per la canzone \"Hurricane\", dal suo Lemonade Mouth co-star Bridgit Mendler. Nel mese di agosto 2014, ha pubblicato in modo indipendente il suo debutto EP Invisible Division. Scott \u00e8 stato lanciato come Ryoko in The Martian di Ridley Scott. Ha filmato le sue scene, ma sono state rimosse dal montaggio finale. Screen International ha scelto Scott come una delle sue Stars of Tomorrow del 2015. In ottobre, \u00e8 stata scelta per un ruolo di co-leader nel ruolo di Kimberly Hart, il Pink Ranger, in Power Rangers (2017), l'adattamento cinematografico dell'omonima serie televisiva. Il film \u00e8 uscito il 24 marzo 2017, e ha fatto guadagnare a Scott una nomination al Teen Choice Award. Il film \u00e8 stato accolto con recensioni contrastanti all'uscita ed \u00e8 stato una delusione al botteghino, incassando 142 milioni di dollari in tutto il mondo a fronte di un budget di 105 milioni di dollari.\nNel 2019, Scott ha recitato nel ruolo della Principessa Jasmine in Aladdin, un adattamento live-action dell'omonimo film d'animazione della Disney del 1992. Il casting di Scott su una \"attrice mediorientale o araba\" ha generato polemiche. Nella sua recensione del film per il San Francisco Chronicle, il critico Mick LaSalle ha trovato in Scott la \"vera star\" del film e che \"prospera e d\u00e0 tutto al suo nuovo inno di potere ['Speechless']\". Michael O'Sullivan del Washington Post ha elogiato il ritratto di Scott come una persona \"che non solo sogna di sfuggire alle regole restrittive del padre su chi pu\u00f2 sposare\", ma che \u00e8 anche \"super-femminista\". Richard Roeper del Chicago Sun-Times ha descritto l'interpretazione di Scott come \"vincente\" e che lei \"scintilla assolutamente\" nella sua interpretazione di \"Speechless\". Per la sua interpretazione, Scott ha vinto il Teen Choice Award per Choice Movie Actress - Sci-Fi/Fantasy e ha anche ricevuto una nomination per il Saturn Award come migliore attrice non protagonista. Aladdin ha avuto anche un successo commerciale, incassando 1 miliardo di dollari al box office.\nSempre nel 2019, Scott \u00e8 stato uno dei tre protagonisti della commedia d'azione Charlie's Angels, terzo capitolo dell'omonimo franchise. Il film \u00e8 uscito a novembre. Il film ha ricevuto recensioni contrastanti da parte della critica.\nNaomi \u00e8 anche una volontaria umanitaria. Ha partecipato al lavoro missionario ed ha viaggiato in Slovacchia per insegnare l'inglese nelle scuole secondarie.\nVita privata.\nDal 2010 ha una relazione con il calciatore inglese Jordan Spence, la coppia si \u00e8 sposata nel giugno 2014.\nDoppiatrici italiane.\nNelle versioni in italiano dei suoi film, Naomi Scott \u00e8 stata doppiata da:"}
{"id": "3489291", "revid": "300067", "url": "https://it.wikipedia.org/wiki?curid=3489291", "title": "Sylvester Norris", "text": ""}
{"id": "3489300", "revid": "767487", "url": "https://it.wikipedia.org/wiki?curid=3489300", "title": "Marco Martin", "text": "Carriera.\nInizialmente ala tiratrice e successivamente centro, esordisce in serie A1 con la Squibb Cant\u00f9 allenata da Valerio Bianchini che quell'anno vincer\u00e0 la Coppa Campioni. L'anno successivo passa alla Pallacanestro Brindisi di Elio Pentassuglia dove trascorrer\u00e0 quattro stagioni. Arriva a Trapani nel 1986 e scende di categoria in B1, e successivamente in serie B2 alla Pallacanestro Vigevano. Torna a Trapani l'anno successivo e partecipa alla scalata della formazione siciliana con le due promozioni consecutive dalla B1 alla A1. Nel 2012 entra a gran titolo nello staff tecnico della A.S.D. Scuola Pallacanestro Vignola."}
{"id": "3489303", "revid": "599013", "url": "https://it.wikipedia.org/wiki?curid=3489303", "title": "Kiril Rakarov", "text": "Carriera.\nVinse una medaglia di bronzo alle Olimpiadi del 1956 con la sua Nazionale."}
{"id": "3489305", "revid": "767487", "url": "https://it.wikipedia.org/wiki?curid=3489305", "title": "Bob Hogsett", "text": ""}
{"id": "3489314", "revid": "124808", "url": "https://it.wikipedia.org/wiki?curid=3489314", "title": "Videogruppo", "text": ""}
{"id": "3489318", "revid": "729019", "url": "https://it.wikipedia.org/wiki?curid=3489318", "title": "5\u00ba Reggimento bersaglieri", "text": "Il 5\u00ba Reggimento bersaglieri \u00e8 stata un'unit\u00e0 del Regio Esercito Italiano costituita nel 1861. A seguito della sua sostanziale disgregazione conseguente ai combattimenti sul fronte dell'Africa settentrionale fu sciolta in Tunisia nel maggio 1943. Il suo motto era \"Nulla Via Impervia\".\nStoria.\nCostituzione.\n\u00c8 il 24 gennaio 1861 quando Vittorio Emanuele II emana i \"Decreti con le disposizioni per l'organizzazione dell'Armata\" per effetto dei quali il 16 aprile a Cuneo con soli compiti amministrativi e disciplinari viene costituito il Comando dei Bersaglieri del V Corpo d'Armata che raggiunge immediatamente la sua nuova sede di Livorno e dal 31 dicembre assume la denominazione di 5\u00ba Reggimento Bersaglieri.\nAlle sue dipendenze oltre ad un battaglione deposito, il XXXIV e il XXIV battaglione (costituito nel 1860) e alcune unit\u00e0 che gi\u00e0 si erano distinte durante la \"Campagna centro meridionale del 1860-61\" conclusa con l'annessione al Piemonte di alcuni territori del Regno delle Due Sicilie e dei legati pontifici di Marche e Umbria.\nSuccessivamente passano sotto le sue dipendenze i battaglioni XXIII (1865, proveniente dal disciolto 4\u00ba Reggimento Bersaglieri), XXXIV (1865, di nuova costituzione), XLV (attivo dal 1866 al dicembre 1870), L (attivo solo tra l'agosto e il dicembre 1866), con il reggimento che prende parte alla terza guerra d'indipendenza.\nDalla presa di Roma alla guerra in Libia.\nIl 1 gennaio 1871 cede al 10\u00ba Reggimento bersaglieri (di nuova costituzione) i battaglioni XVI, XXXIV, XXXV e XXXVI assumendo una fisionomia operativa con alle sue dipendenze i battaglioni XIV, XXII, XXIV e XXXIX che assumono numerazione I, II, III e IV. Il 16 settembre 1883 vede sciolto il IV battaglione e il 18 giugno 1886 i rimanenti tre tornano alla loro denominazione originale di XIV, XXII e XXIV.\nUna sua compagnia nel 1900-1901 prende parte alla spedizione in Cina. Partecipa alla campagna coloniale del 1895 con 17 ufficiali e 451 uomini, alla campagna di Libia del 1911. Il 1 ottobre 1910 incorpora il V battaglione ciclisti attivo fino al novembre 1919.\nGuerra 1915-1918.\nAll'inizio delle ostilit\u00e0 1915-18 costituisce il LXXII Reparto d'Assalto Bersaglieri e il XLVII battaglione autonomo. Il suo XXII battaglione che allo scoppio della prima guerra mondiale era impegnato nella Campagna di Libia, viene sostituito in seno al Reggimento dal XLVI battaglione (che fino al dicembre 1915 assumer\u00e0 numerazione XXII bis). Nel corso del conflitto l'unit\u00e0 sar\u00e0 impiegata in seno a divisioni di fanteria fino al 1 marzo 1918 quando verr\u00e0 inquadrata insieme al 19\u00ba Reggimento Bersaglieri dando vita alla V Brigata Bersaglieri.\nIl V Battaglione ciclisti operer\u00e0 invece per l'intero conflitto come unit\u00e0 autonoma, guadagnando sul Carso una medaglia d'argento al V.M. per i combattimenti presso Q.144 ad est di Monfalcone e una medaglia di bronzo al V.M. per la difesa di Monte Melago.\nAl termine del conflitto il 5\u00ba Reggimento Bersaglieri rimane in Venezia Giulia fino al 20 maggio 1920 quando viene trasferito nella sua nuova sede a Mantova. In luglio avendo sciolto il XLVI battaglione e avendo lasciato il XIV battaglione in sede, il Reggimento con il solo XXIV battaglione torna al confine orientale dove ricevuti i battaglioni VIII e XII (provenienti rispettivamente dal 7\u00ba ed 8\u00ba Reggimento) forma unitamente al 11\u00ba Reggimento Bersaglieri una brigata provvisoria col compito di vigilare la linea di armistizio.\nTra le due guerre.\nIl 5 febbraio 1921, restituiti i battaglioni VIII e XII ai reggimenti di provenienza, l'unit\u00e0 raggiunge la nuova sede ad Imperia. Il 23 aprile 1923 essendo tornato effettivo il XXIV battaglione (ridotto a quadro nel 1922) il Reggimento \u00e8 formato dai battaglioni XIV e XXIV ed effettivi del XLVI ricostituito in formazione quadro (ma nuovamente sciolto l'anno successivo). Nel luglio 1924 il 5\u00ba Reggimento \u00e8 trasformato in reggimento ciclisti e il XXIV battaglione prende il numerico XXII. La legge ordinativa 11 marzo 1926 ne conferma la composizione: comando, battaglioni XIV e XXII e deposito.\nIl 19 marzo 1936 il XIV battaglione diventa motomitraglieri mentre il XXII battaglione autoportato. Assegnato alla I\u00b0 Brigata Motomeccanizzata (che nel 1937 diverr\u00e0 Brigata Corazzata). Il 15 luglio 1937 altre variazioni: il Reggimento oltre ai due battaglioni motorizzati (XIV e XXII) inquadra una compagnia motociclisti, due compagnie controcarri da 47/32 autocarrate e un autoreparto.\nSeconda guerra mondiale.\nIl 7 aprile 1939 il XIV battaglione sbarca a Durazzo. Dal 20 aprile il 5\u00ba Reggimento unitamente al 31\u00ba Reggimento fanteria carrista e al 131\u00ba Reggimento artiglieria corazzata \u00e8 inquadrato nella Divisione corazzata Centauro. Il 28 ottobre 1940 il 5\u00ba Reggimento si ricongiunge al XIV battaglione e da seguito al tentativo di invasione della Grecia operando con efficacia a Ponte Perati, Daliana, Delvinaki e Borgo Tellini. Nel marzo 1941 operando sul fronte albanese-iugoslavo conquista Spalato, Ragusa e Cettigne. E di nuovo sul fronte greco occupando nell'aprile del 1941 Argirocastro. Lo stesso mese i suoi due battaglioni fanno ritorno in Albania.\nDal 1 settembre 1941 muta organico comprendendo il XIV e il XXIV battaglione autoportato, il XXII battaglione armi di accompagnamento e contraerei, una compagnia motociclisti, autoreparto. Nel dicembre 1942 viene destinato in Africa Settentrionale dove prende parte alla battaglia del passo di Kasserine, di quello di Hamura. Mantenendo per due settimane le posizioni ad El Guettar e ad El Mareth e sostenendo per giorni combattimenti corpo a corpo nel settore di Kairouan. Il 30 aprile 1943 il 5\u00ba Reggimento \u00e8 ridotto a 500 uomini. Nei combattimenti a sud ovest di Tebessa cade il Comandante del Reggimento Col. Bonfatti M.A.V.M.\nAggregati alla V Armata tedesca il 5\u00ba, il 10\u00ba Reggimento Bersaglieri e il battaglione Bafile del San Marco combattono fino all'esaurimento delle munizioni. Alle 18.00 dell'11 maggio 1943 in Tunisia termina con la resa dei pochi superstiti la battaglia di Capo Bon e con essa la storia del 5\u00ba Reggimento Bersaglieri.\nLo scioglimento.\n\u00c8 lo stesso ultimo Comandante di quanto rimane del 5\u00ba e 10\u00ba Reggimento Bersaglieri, Magg. Mario Romagnoli, a descrivere come avvenne la resa il 13 maggio:\n\"La resa fu degna delle nostre tradizioni. Il nemico (truppe americane) invi\u00f2 un parlamentare con bandiera bianca, accompagnato da un Ufficiale tedesco con l'ordine di resa emanato dal Comandante della piazza di Biserta. Ero in posizione con i superstiti di due Reggimenti, circa 600 uomini, su di una piccola quota. Il parlamentare mi invit\u00f2 ad andare da lui. Rifiutai. Se voleva parlarmi doveva venire lui da me. Venne. Mi intim\u00f2 la resa mostrandomi l'ordine del Generale Comandante la piazza di Diserta. Rifiutai la resa incondizionata ed esposi le mie condizioni. Il parlamentare se ne and\u00f2. Riunii i bersaglieri, feci loro un breve discorso. Lacerai la bandiera, dopo averla fatta baciare agli Ufficiali e ne distribuii un pezzetto ciascuno. Il parlamentare torn\u00f2. Quanto avevo richiesto fu concesso. Potei far distruggere le armi. Entrammo nelle file nemiche in perfetto ordine: 4 motociclisti, la mia macchina con l'Aiutante Maggiore Tenente Ercolani e il cappellano. Una colonna di camion miei, nascosti e salvati dall'offensiva nemica, con tutti i bersaglieri, fiancheggiata dai miei motociclisti. Cos\u00ec, in un deserto africano sfilai alla testa dei miei bersaglieri davanti ai nemici che, irrigiditi sull'attenti, presentarono le armi. Raggiunsi il campo di concentramento di Mateur_i miei bersaglieri furono posti in un recinto isolato e poterono provvedere al servizio di ordine e vettovagliamento con i miei Ufficiali. Un Generale americano mi espresse il suo compiacimento per l'ordine e la disciplina dei miei uomini. Dopo tre giorni fummo divisi. Cos\u00ec fin\u00ec la guerra tunisina sul fronte di Biserta\".\"\nCampagne di guerra e fatti d'arme.\nCampagna Centro Meridionale (1860-61): \nTerza guerra d'indipendenza (1866): \"Ponte di Versa\"\nPresa di Roma (1870): \"XVI, XXXVI, XXXIV e XXXV btg.\"\nEritrea (1895-96): \"concorre alla formazione dei btg. I, II, IV e V con 17 uff. e 451 soldati. I e II btg.: Adua\"\nCina (1900-01): \"7\u00aa Compagnia inquadrata nel corpo internazionale\"\nLibia (1911-12): \"fornisce a corpi e servizi mobilitati 5 uff. e 431 soldati\"\nPrima Mondiale (1915-18):\nAfrica Orientale (1935-36): \"trasferisce al 3\u00ba Reggimento Bersaglieri 51 soldati\"\nAlbania (1939): \"comando reggimento e XIV btg.\"\nSeconda Mondiale (1940-43):\nLa bandiera al 14\u00ba Battaglione bersaglieri.\nIl 15 aprile 1977 dalla trasformazione del distaccamento del 16\u00ba Battaglione fanteria \"Savona\" venne costituito ad Albenga presso la caserma \"Piave\" il 14\u00ba Battaglione bersaglieri \"Sernaglia\" al quale vengono affidate la bandiera e le tradizioni del 5\u00ba Reggimento Bersaglieri. La bandiera di guerra \u00e8 stata assegnata al battaglione con Decreto del presidente della Repubblica14 n.\u00b0 173 del 14 marzo 1977, pubblicato sulla Gazzetta Ufficiale n.\u00b0 124 del 9 maggio 1977.\nIl 14\u00ba Battaglione bersaglieri \"Sernaglia\" era intitolato al nome della battaglia decisiva che nel novembre 1918 apr\u00ec la strada alle truppe italiane per Vittorio Veneto.\nIl 14\u00ba Battaglione bersaglieri \"Sernaglia\" svolse compiti di addestramento per le truppe destinate alle unit\u00e0 delle Divisioni corazzate \"Ariete\" e \"Centauro\". L'unit\u00e0 venne soppressa il 30 dicembre 1989.\nLa bandiera del 14\u00ba Battaglione che fu del 5\u00ba Reggimento Bersaglieri \u00e8 custodita dal 20 dicembre 1989 presso il Sacrario delle bandiere del Vittoriano in Roma.\nOnorificenze.\nAlla Bandiera di Guerra.\nLa bandiera di guerra del 5\u00ba Reggimento bersaglieri \u00e8 stata insignita, nel corso della sua storia, delle seguenti onorificenze:"}
{"id": "3489319", "revid": "889336", "url": "https://it.wikipedia.org/wiki?curid=3489319", "title": "Todor Diev", "text": "Carriera.\nFu capocannoniere del campionato bulgaro nel 1955, nel 1962 e nel 1963. Vinse con la sua Nazionale la medaglia di bronzo alle Olimpiadi del 1956."}
{"id": "3489321", "revid": "118640933", "url": "https://it.wikipedia.org/wiki?curid=3489321", "title": "Cronologia del Risorgimento", "text": "Anni 1840.\n \n "}
{"id": "3489324", "revid": "31092", "url": "https://it.wikipedia.org/wiki?curid=3489324", "title": "Barbotta", "text": "La barbotta o puticiana \u00e8 un piatto povero della tradizione della Lunigiana.\nSi prepara con una variet\u00e0 locale di cipolla, detta \"di Treschietto\" oppure con altri ortaggi come fiori di zucca.\nLa cipolla viene tritata grossolanamente e lavorata a mano per un paio di minuti in un impasto composto da farina di ceci, formaggio vaccino grattugiato , solitamente si usa il parmigiano reggiano, un uovo di gallina, olio di oliva extravergine, solitamente lunigiano, latte vaccino, sale e pepe; quindi si stende l'impasto su una teglia base metallica (vanno anche bene quelle del tipo usato per le pizze); la teglia posizionata tradizionalmente a terra viene poi coperta con un coperchio conico in ghisa pre-riscaldato su d'un fuoco a legna, e quindi ricoperto dalle braci restanti del fuoco, per un centinaio di minuti. \nTipicamente viene preparata sui tradizionali contenitori (detti \"testi\") in cotto o pi\u00f9 spesso in ghisa, ma oggigiorno poco usati per praticit\u00e0."}
{"id": "3489327", "revid": "767487", "url": "https://it.wikipedia.org/wiki?curid=3489327", "title": "Georgi Denev", "text": "Carriera.\nVinse per 5 volte il campionato bulgaro (1970-71, 1971-72, 1972-73, 1974-75, 1975-76) e per 3 volte la Coppa di Bulgaria (1972, 1973, 1974)"}
{"id": "3489328", "revid": "767487", "url": "https://it.wikipedia.org/wiki?curid=3489328", "title": "La misura del confine", "text": "La misura del confine \u00e8 un film italiano del 2011 diretto da Andrea Papini.\nIl film \u00e8 ispirato al caso della mummia del Similaun.\nTrama.\nDue gruppi di topografi uno italiano e uno svizzero, devono salire su una cima del Monte Rosa e definire dove si trova il confine per decidere a chi appartiene una mummia emersa dai ghiacci.\nIl sindaco italiano di un paese vicino spera che la mummia appartenga all'Italia, in modo da rilanciare il turismo locale. Si scoprir\u00e0 che la mummia \u00e8 opera di un delitto del dopoguerra, con un suo segreto.\nRiprese.\nLe riprese sono iniziate il 17 settembre 2009, sul rifugio citt\u00e0 di Vigevano, sopra Alagna Valsesia, sul monte Rosa, tra il Piemonte e la Valle d'Aosta.\nPremi.\nIl film ha vinto il \"Premio Casbot Migliore Produzione\" al Busto Arsizio Film Festival (BAFF) nel 2011 e il Backstage Film Festival di Cesena nel 2011."}
{"id": "3489330", "revid": "486946", "url": "https://it.wikipedia.org/wiki?curid=3489330", "title": "MG3", "text": ""}
{"id": "3489331", "revid": "767487", "url": "https://it.wikipedia.org/wiki?curid=3489331", "title": "Salom\u00e9 (Moretto)", "text": "Salom\u00e9 \u00e8 un dipinto a olio su tavola (56x39 cm) del Moretto, databile al 1540 circa e conservato nella Pinacoteca Tosio Martinengo a Brescia.\nL'opera \u00e8 conosciuta anche con il nome di \"Tullia d'Aragona\" o, pi\u00f9 spesso, Tullia d'Aragona come Salom\u00e9, bench\u00e9 l'identificazione con il personaggio storico di Tullia d'Aragona sia priva di fondamento storico e critico e provenga da errate supposizioni formulate in uno studio di fine Ottocento. La tavola, secondo la critica, inaugura l'ultima produzione del pittore, in cui il Moretto si lascer\u00e0 andare a composizioni e colori molto pi\u00f9 liberi rispetto alle precedenti opere, riprendendo allo stesso tempo molti stilemi di Tiziano.\nStoria.\nNon \u00e8 nota la destinazione originale del dipinto, che figura per la prima volta nei documenti storici in un inventario ottocentesco del conte Teodoro Lechi, riportato col titolo \"Erodiade con pelliccia e una bacchetta in mano\". Passa poi ad altri proprietari, sempre in contesto bresciano, e il 20 luglio 1814 viene utilizzato come opera di scambio per ottenere il \"Battesimo di santa Caterina\" di Paolo Veronese. La tavola viene infine acquistata dal conte Paolo Tosio nel 1829 e confluir\u00e0 insieme al resto della collezione del nobile nella Pinacoteca Tosio Martinengo nel 1846.\nLa tavola \u00e8 stata restaurata nel 1986 e l'operazione ha liberato la superficie pittorica dalle precedenti stuccature, recuperando quasi completamente la brillantezza della cromia originale.\nDescrizione.\nIl dipinto raffigura Salom\u00e8 vestita con sontuose vesti e una ricca pelliccia, recante uno scettro dorato nella mano sinistra. I lunghi capelli sono intrecciati assieme a un velo verde e fili di perle. La figura della donna sembra si appoggi su una lapide marmorea posta in primo piano, sulla quale, a caratteri neri, \u00e8 posta la scritta \"QVAE SACRV IOANIS CAPVT SALTANDO OBTINVIT\". Lo sfondo \u00e8 coperto da alcune piante di alloro.\nStile.\nNella critica ottocentesca il soggetto del dipinto \u00e8 solitamente identificato come Erodiade, ma l'et\u00e0 fanciullesca dimostrata e l'iscrizione sulla lapide, che si pu\u00f2 tradurre con \"colei che ha ottenuto la testa di San Giovanni ballando\", indicano indubbiamente che si tratta della figlia Salom\u00e9 la quale, stando al Vangelo secondo Matteo, danz\u00f2 in pubblico davanti a Erode Antipa e questi giur\u00f2 di darle tutto ci\u00f2 che avesse desiderato. Salom\u00e9, su istigazione della madre, gli chiese la testa di san Giovanni Battista.\nIn diverse fonti, anche contemporanee, il personaggio femminile \u00e8 ritenuto essere un ritratto di Tullia d'Aragona. Questa credenza non ha alcun fondamento critico e storico e discende da un saggio del 1886 di Guido Biagi. Il critico sostiene innanzitutto che sia questa la tradizione comune, gi\u00e0 sbagliando poich\u00e9, come detto precedentemente, la fanciulla era solitamente identificata con Erodiade. Inoltre, lo studioso afferma che la pretesa operazione di mutamento del soggetto da Tullia d'Aragona a Salom\u00e9 fu data dalle monache che possedevano in origine il dipinto, le quali aggiunsero l'iscrizione sulla lapide marmorea per rendere palese l'identit\u00e0 della figura. \"Poich\u00e9 il dipinto appartenne prima ad un convento di monache\", narra sempre il Biagi, \"da una delle quali lo compr\u00f2 il conte Tosio nel 1829, circa trent'anni dopo la soppressione delle corporazioni religiose, \u00e8 piuttosto da dubitare che l'iscrizione accennante a Erodiade non sia che una pietosa menzogna di quelle monache, per poter con nome registrato nella storia sacra, nasconderne un altro reso celebre dalle storie profane\". Anche questa posizione del Biagi \u00e8 in realt\u00e0 errata, poich\u00e9 il conte Paolo Tosio venne in possesso dell'opera da privati, che a loro volta l'avevano ottenuta da Teodoro Lechi.\nGi\u00e0 Pietro Da Ponte, nel 1898, si rende conto della mancanza di fondamento del racconto del Biagi, affermando che \"la forma ed il colore dei caratteri dell'iscrizione sono tanto perfettamente uguali a quelli che si vedono su altri cartelli del Maestro, da rendere assai riguardosi a dirla un'aggiunta posteriore\".\nPompeo Molmenti torna invece alle affermazioni di Guido Biagi, propendendo di vedervi Tullia d'Aragona \"che intorno al velo giallo della cortigiana intrecci\u00f2 il lauro della poetessa, seppe mostrarsi estimatrice riverente della virt\u00f9, e la vilt\u00e0 della sua condizione non le imped\u00ec d'essere onorata ed amata dagli ingegni pi\u00f9 eletti del suo tempo\". \"Non c'\u00e8 perci\u00f2 da meravigliarsi\", pensa il Molmenti, \"se il Bonvicino ritrasse fra due rami d'alloro e con in mano una bacchetta d'oro a modo di scettro, Tullia d'Aragona, che ancora in fresca e giovanile et\u00e0 rinneg\u00f2 le passate sue colpe\".\nAbbandona del tutto la tradizione leggendaria Adolfo Venturi nel 1929, il quale designa la fanciulla raffigurata con la vera identit\u00e0 di Salom\u00e9 e inaugurando per\u00f2 una tradizione critica, in seguito piuttosto radicata, molto riduttiva nei confronti del dipinto: \"il languido tipo muliebre si altera e volge al classico per l'estendersi degli influssi di Giulio Pippi nell'arte del Bonvicino. La riduzione del tipo morettiano a quello dell'agghindata signora che ascolta la vecchia prima d'inoltrar nella sala del banchetto, si vede nella Salom\u00e9, che si presenta con lo scettro di regina, separata dal campo dell'azione macabra, sopra un fondo d'alloro: non la danzatrice, ma la donzella con poca vita; non la tragica portatrice della testa recisa, ma una reginetta da commedia, che niuno riconoscerebbe se non si appoggiasse al marmo con l'iscrizione dichiaratrice dell'esser suo\".\nFausto Lechi e Gaetano Panazza, nella scheda sul dipinto esposto alla grande mostra sulla pittura rinascimentale bresciana del 1939, condannano egualmente la leggendaria identificazione con Tullia d'Aragona e osservano a loro volta che \"forse la giovane donna \u00e8 un po' incantata, in una languidezza senza fiamma, ma il Moretto sentiva cos\u00ec, dolcemente, il tipo ideale di donna\". I critici si spostano poi sull'analisi delle cromie, trovando che \"i colori, tenuti su toni bassi e delicatamente accordati, non potrebbero meglio unirsi alla soave composizione: dal verde ulivo dello sfondo al rosso caldo ma sommesso della veste, dal biondo aureo dei capelli all'ambra delle carni, ai bianchi del velo e dell'ermellino\".\nRossana Bossaglia, nel 1963, tratta inoltre del ruolo dell'opera nel percorso artistico del Moretto, vedendolo come esempio molto significativo per inaugurare la serie di opere degli anni '50 del Cinquecento, in cui \"il comporre e il colorire doviziosi cui il Moretto indulge sembrano snervare la sua vena, pur con bellissimi effetti, in dorate succulenze tizianesche\"."}
{"id": "3489332", "revid": "1305772", "url": "https://it.wikipedia.org/wiki?curid=3489332", "title": "Lacy", "text": ""}
{"id": "3489335", "revid": "889336", "url": "https://it.wikipedia.org/wiki?curid=3489335", "title": "Nikola Kova\u010dev", "text": "Carriera.\nCon la sua nazionale prese parte alle Olimpiadi nel 1956 e nel 1960, vincendo una medaglia di bronzo alle prime."}
{"id": "3489336", "revid": "339392", "url": "https://it.wikipedia.org/wiki?curid=3489336", "title": "Province della Bulgaria", "text": ""}
{"id": "3489351", "revid": "287204", "url": "https://it.wikipedia.org/wiki?curid=3489351", "title": "Argentina ai Giochi della XXIX Olimpiade", "text": "L'Argentina ha partecipato alle Giochi della XXIX Olimpiade di Pechino, svoltisi dall'8 al 24 agosto 2008, con una delegazione di 132 atleti.\nBeach volley.\nTorneo maschile.\nLa coppia argentina era formata da Mart\u00edn Conde e Mariano Baracetti.\nCalcio.\nTorneo maschile.\nSquadra.\nAllenatore: Sergio Batista\nTorneo femminile.\nSquadra.\nAllenatore: Jos\u00e9 Carlos Borello\nHockey su prato.\nTorneo femminile.\nLa nazionale argentina vincendo il torneo di hockey su prato ai XV Giochi Panamericani.\nSquadra.\nLa squadra era formata da:\nPallacanestro.\nTorneo maschile.\nLa nazionale argentina si \u00e8 qualificata per i Giochi ottenendo il secondo posto al campionato americano del 2007.\nSquadra.\nLa squadra era formata da:"}
{"id": "3489352", "revid": "599013", "url": "https://it.wikipedia.org/wiki?curid=3489352", "title": "Con'o Vasilev", "text": ""}
{"id": "3489354", "revid": "339392", "url": "https://it.wikipedia.org/wiki?curid=3489354", "title": "Tsonio Vasilev", "text": ""}
{"id": "3489356", "revid": "3831", "url": "https://it.wikipedia.org/wiki?curid=3489356", "title": "Puticiana", "text": ""}
{"id": "3489358", "revid": "110157", "url": "https://it.wikipedia.org/wiki?curid=3489358", "title": "Aiguilles Rouges du Dolent", "text": "Le Aiguilles Rouges du Dolent (3.680\u00a0) sono una cresta di vette montuose che si trovano a nord del Monte Dolent. Si trovano lungo la linea di confine tra la Francia (Alta Savoia) e la Svizzera (Canton Vallese).\nCaratteristiche.\nQueste guglie formano una lunga cresta tra il Ghiacciaio d'Argentiere (versante francese) ed il Ghiacciaio dell'A Neuve (versante svizzero). Sono separate a sud dal Monte Dolent dalla Br\u00eache de l'Am\u00f4ne (3.428\u00a0m). A nord terminano alla Br\u00eache d'Argenti\u00e8re (3.506\u00a0m)\nLe vette principali che incontriamo da sud verso nord sono:"}
{"id": "3489359", "revid": "599013", "url": "https://it.wikipedia.org/wiki?curid=3489359", "title": "Atanas Mihajlov", "text": "Carriera.\nVinse una medaglia d'argento alle Olimpiadi del 1968 con la sua Nazionale. Fu eletto calciatore bulgaro dell'anno nel 1979."}
{"id": "3489360", "revid": "486946", "url": "https://it.wikipedia.org/wiki?curid=3489360", "title": "Atanas Mihaylov", "text": ""}
{"id": "3489363", "revid": "3115", "url": "https://it.wikipedia.org/wiki?curid=3489363", "title": "Due amici (romanzo)", "text": "Due amici \u00e8 un romanzo del 2011 di Carlo Mazzoni, pubblicato in Italia da Fandango.\nIn \"Due amici\" Carlo Mazzoni racconta la storia di due amici che crescono insieme, stretti da un legame che li obbliga a confrontarsi su ogni decisione della loro vita. Questo romanzo ha una matrice autobiografica.\nL'opera.\nI due protagonisti, Matteo e Gio sono uguali. Sono cresciuti insieme, adorandosi e aspettandosi ogni giorno. Hanno imparato le stesse cose. Hanno gli stessi movimenti lenti, le stesse domande, lo stesso viso sincero.\nQuesto il centro del racconto: due caratteri che si formano crescendo negli anni, specchiandosi uno nell'altro.\nL'argomento principale del romanzo Due amici \u00e8 un'amicizia intesa come l'amore pi\u00f9 forte possibile all'uomo, rifacendosi alle parole del \"Vangelo secondo Giovanni\": \"Non esiste amore pi\u00f9 grande di questo, dare la vita per i propri amici. Un amore che spinge a realizzarsi, a essere sinceri, a sperare di poter moltiplicare ogni talento ricevuto."}
{"id": "3489367", "revid": "767487", "url": "https://it.wikipedia.org/wiki?curid=3489367", "title": "Rumjan\u010do Goranov", "text": "Carriera.\nFu eletto calciatore bulgaro dell'anno nel 1978."}
{"id": "3489369", "revid": "131358", "url": "https://it.wikipedia.org/wiki?curid=3489369", "title": "Rumyancho Goranov", "text": ""}
{"id": "3489371", "revid": "131358", "url": "https://it.wikipedia.org/wiki?curid=3489371", "title": "Rumen Goranov", "text": ""}
{"id": "3489374", "revid": "621682", "url": "https://it.wikipedia.org/wiki?curid=3489374", "title": "Stefan Aladzhov", "text": ""}
{"id": "3489375", "revid": "599013", "url": "https://it.wikipedia.org/wiki?curid=3489375", "title": "Aleksandar \u0160alamanov", "text": ""}
{"id": "3489376", "revid": "228587", "url": "https://it.wikipedia.org/wiki?curid=3489376", "title": "Ivan Petkov Kolev", "text": ""}
{"id": "3489382", "revid": "729019", "url": "https://it.wikipedia.org/wiki?curid=3489382", "title": "Battaglia della Mosa", "text": "La battaglia della Mosa fu la fase decisiva dei combattimenti sul fronte occidentale durante il \"Fall Gelb\", la prima manovra offensiva sferrata dalla Wehrmacht nel 1940, durante la seconda guerra mondiale. Seguendo le direttive del famoso piano proposto inizialmente dal generale Erich von Manstein, le forze corazzate tedesche, concentrate a sorpresa nell'impervio e apparentemente intransitabile settore delle Ardenne, sferrarono dal 10 maggio un potente attacco in profondit\u00e0 e, dopo aver sbaragliato con facilit\u00e0 la debole resistenza belga e delle divisioni di cavalleria leggera francesi, penetrarono nel territorio boscoso ardennese, raggiungendo gi\u00e0 il 13 maggio le rive della Mosa, dove erano schierate a difesa le divisioni fanteria della 9\u00aa e della 2\u00aa Armata francese.\nColte impreparate dalla rapidit\u00e0 e dalla potenza dell'attacco tedesco, sostenuto da uno schiacciante appoggio della Luftwaffe che ottenne la completa superiorit\u00e0 aerea sul campo di battaglia, le truppe francesi non riuscirono a difendere la linea del fiume e cedettero importanti teste di ponte. Le Panzer-Division concentrate, sette divisioni corazzate, di cui cinque raggruppate nel \"Panzergruppe Kleist\", il 15 maggio superarono in forze la Mosa e travolsero completamente le difese nemiche: la 9\u00aa Armata fu distrutta e la 2\u00aa Armata dovette ripiegare verso sud. A Sedan il generale Heinz Guderian, a Montherm\u00e9 il generale Georg-Hans Reinhardt e a Dinant il generale Hermann Hoth ottennero i successi decisivi e poterono quindi proseguire in direzione ovest per raggiungere le coste della Manica ed isolare la grande concentrazione di forze anglo-francesi spintasi incautamente in Belgio.\nDopo aver respinto con gravi perdite alcuni inefficaci tentativi di contrattacco delle divisioni corazzate di riserva francesi e sfruttando anche il crollo del morale di alcuni reparti francesi e la confusione degli alti comandi alleati, le forze corazzate tedesche vinsero entro il 17 maggio la battaglia della Mosa e ottennero completa via libera verso il mare che raggiunsero senza molte difficolt\u00e0 il 20 maggio, segnando una svolta decisiva delle operazioni.\nFall Gelb.\nIl 24 febbraio 1940 l'OKH diram\u00f2 finalmente la versione definitiva del Fall Gelb, il piano operativo della Wehrmacht per la grande offensiva ad occidente; quest'ultima variante, frutto delle intuizioni di Adolf Hitler, dei dettagliati \"memorandum\" del generale Erich von Manstein e della capacit\u00e0 di pianificazione degli esperti ufficiali dei stato maggiore del comando supremo, guidati dal generale Franz Halder, rivoluzionava completamente l'originale progetto di offensiva elaborato a novembre 1939 e avrebbe completamente sorpreso i comandi alleati, ottenendo uno straordinario successo a partire dal 10 maggio 1940, giorno di inizio dell'attacco tedesco a occidente.\nIl Fall Gelb prevedeva ora che l'attacco principale tedesco sarebbe stato sferrato dal Gruppo d'armate A del generale Gerd von Rundstedt che avrebbe schierato tre armate, la 4\u00aa (generale G\u00fcnther von Kluge), la 12\u00aa (generale Wilhelm List) e la 16\u00aa (generale Ernst Busch), e soprattutto il \"Panzergruppe Kleist\" (generale von Kleist), nel settore compreso tra il sud di Liegi e Sedan e avrebbe attaccato di sorpresa attraverso il territorio accidentato e boscoso delle Ardenne. Sette Panzer-Division sarebbero state assegnate a questo raggruppamento per costituire l'ariete offensivo destinato ad attraversare con grande rapidit\u00e0 le Ardenne e raggiungere fulmineamente la Mosa, sferrando subito l'attacco alla linea del fiume e conquistando teste di ponte da sfruttare per un'avanzata verso ovest. Nonostante lo scetticismo di alcuni generali, tra cui Busch e von Bock, altri ufficiali come il generale Halder e soprattutto il generale Heinz Guderian, grande esperto di forze corazzate e comandante delle divisioni corazzate destinate a sferrare l'attacco nel settore pi\u00f9 importante di Sedan, si attendevano il successo di questo audace piano e contavano di cogliere di sorpresa il nemico e sfondare completamente le linee francesi sulla Mosa.\nIl superamento delle difese francesi sulla Mosa tra Namur e Sedan avrebbe aperto alle forze corazzate tedesche sia la via per aggirare sul fianco sinistro la Linea Maginot, sia per puntare a sud verso Parigi, sia per avanzare verso ovest a nord dell'Aisne e della Somme in direzione della Manica. Quest'ultima variante, foriera di risultati decisivi in caso di accerchiamento delle armate alleate penetrate in Belgio, venne prescelta dai comandi tedeschi e venne portata a termine con successo dopo il crollo delle linee francesi sul fiume.\nLa difesa della linea della Mosa era stata affidata, nel quadro del cosiddetto Piano Dyle, dal generale Maurice Gamelin, comandante in capo dell'esercito francese, e dal generale Alphonse Georges, comandante del \"Fronte Nord-Est\", alla 9\u00aa Armata del generale Andr\u00e9 Corap (nove divisioni tra Namur e Montherm\u00e9) ed alla 2\u00aa Armata del generale Charles Huntziger (sette divisioni nel settore di Sedan e Montmedy). Considerando il settore facilmente difendibile grazie alla regione boscosa delle Ardenne, ritenuta inaccessibile alle forze corazzate tedesche, ed allo sbarramento costituito dal corso d'acqua, ampio, incassato in ripide sponde, di difficile attraversamento sotto il fuoco dei difensori, i generali francesi prestarono poca attenzione alla possibile minaccia di un attacco tedesco.\nConcentrati sui pericoli di un attacco tedesco in forze nel settore a nord di Liegi, ritenuto il pi\u00f9 esposto ad un'offensiva nemica, non rafforzarono adeguatamente le fortificazioni di Sedan, ed inoltre assegnarono alle due armate incaricate della difesa del fiume truppe prevalentemente di riservisti, meno addestrate e scarsamente equipaggiate di automezzi, cannoni anticarro e anti-aerei. Sicuri che sulla Mosa i tedeschi non avrebbero attaccato o comunque che non avrebbero potuto ottenere risultanti importanti a causa anche delle difficolt\u00e0 naturali, i generali alleati vennero quindi colti di sorpresa dall'improvviso arrivo dei panzer sulle rive della Mosa e non furono in grado di reagire tempestivamente ed efficacemente, perdendo in pochi giorni la linea del fiume con conseguenze disastrose per l'intero schieramento alleato.\nLa battaglia.\nLa marcia dei panzer nelle Ardenne.\nAlle ore 05.30 del 10 maggio le sette divisioni corazzate del Gruppo d'armate A del generale Gerd von Rundstedt (oltre 1800 carri armati e 350 autoblindo) si misero in movimento per penetrare nelle Ardenne con la massima rapidit\u00e0, raggiungere le rive della Mosa e sferrare l'attacco decisivo previsto dal Fall Gelb. Le difese del settore, fittamente boscoso e teoricamente quasi impraticabile per forti unit\u00e0 meccanizzate, erano particolarmente deboli; ritenendo che le difficolt\u00e0 del terreno avrebbero dissuaso i tedeschi dall'effettuare un movimento di rilievo strategico nelle Ardenne, i generali Gamelin e Georges non consideravano possibile una minaccia seria del nemico in questo settore e ritenevano in ogni caso che sarebbe occorso molto tempo (circa 20 giorni) per portare avanti forze sufficienti di fanteria ed artiglieria pesante per attaccare lo schieramento difensivo francese stabilito sulla Mosa tra Namur e Sedan. Quanto ai belgi il loro piano prevedeva che la difesa delle Ardenne, affidata a due ottime divisioni di \"chasseurs ardennais\" equipaggiate anche di carri leggeri, servisse solo a rallentare per un certo tempo l'avanzata tedesca con ostruzioni e azioni di retroguardia prima di ripiegare verso nord-ovest oltre la Mosa tra Huy e Namur. Pertanto il generale Kayaerts, comandante dei cacciatori delle Ardenne, alla notizia dell'offensiva tedesca, attiv\u00f2 le demolizioni e le ostruzioni previste e fece ripiegare gi\u00e0 nella serata del 10 maggio i suoi reparti. Solo a Martelange e Bodange alcuni reparti di cacciatori belgi, che per un errore nella trasmissione degli ordini non avevano ancora ripiegato, si scontrarono duramente prima di ritirarsi con le avanguardie della 1. Panzer-Division, appartenente al 19\u00ba \"Panzerkorps\" del generale Guderian.\nIl piano francese prevedeva che la 9\u00aa Armata e la 2\u00aa Armata, formazioni del fianco destro del Gruppo d'armate n. 1 del generale Gaston Billotte (che comprendeva anche la 1\u00aa, la 7\u00aa Armata e il BEF, destinati ad entrare in Belgio fino alla linea Dyle-Breda), a cui era assegnata la difesa del settore lungo la linea della Mosa tra Namur e Sedan, per guadagnare tempo, inviassero nelle Ardenne l'equivalente di cinque divisioni di cavalleria leggera (\"Divisions L\u00e9g\u00e8res de Cavalerie\", DLC), equipaggiate anche di autoblindo e carri leggeri. La 1\u00aa e la 4\u00aa DLC sarebbero state assegnate alla 9\u00aa Armata e la 2\u00aa e la 5\u00aa DLC alla 2\u00aa Armata per un'azione di esplorazione e di individuazione di eventuali manovre offensive tedesche, ritenute peraltro poco probabili. Si trattava di reparti deboli con solo 48 carri leggeri Hotchkiss H35 e circa 130 autoblindo in tutto, non in grado di sostenere scontri prolungati contro le Panzer-Division tedesche. Pur se contrariati dalla prematura ritirata dei cacciatori ardennesi, i generali Georges e Billotte portarono avanti la loro manovra e le divisioni leggere di cavalleria francesi, dopo essere state messe in allarme in piena notte, entrarono nelle Ardenne nel pomeriggio del 10 maggio. All'alba dell'11 maggio i reparti assegnati alla 9\u00aa Armata del generale Corap, raggiunsero la linea Marche, Rochefort, Saint-Hubert senza entrare in contatto per il momento con il nemico, mentre la cavalleria del generale Huntziger alla 2\u00aa Armata avanz\u00f2 fino a Libramont, Neufch\u00e2teau e Arlon, dove invece si ebbero i primi scontri con le avanguardie tedesche della 10. Panzer-Division, elemento di sinistra del 19\u00ba \"Panzerkorps\".\nL'avanzata tedesca nel Lussemburgo non venne contrastata militarmente e quindi si svilupp\u00f2 con regolarit\u00e0 e sicurezza, grazie anche alla capacit\u00e0 ed all'efficienza mostrata nel lavoro di pianificazione logisitca dal capo di stato maggiore del \"Panzergruppe Kleist\", generale Kurt Zeitzler; si tratt\u00f2 di una manovra di avvicinamento impegnativa soprattutto per i problemi di viabilit\u00e0 e di controllo della regolarit\u00e0 dei movimenti stradali del gran numero di colonne motorizzate contemporaneamente in azione. Le forze corazzate tedesche che il 10 maggio entrarono nelle Ardenne erano imponenti, esse costituivano il famoso \"cuneo corazzato\" (\"Panzerkeil\") che nelle aspettative del F\u00fchrer ed anche di molti generali tedeschi aperti alle nuove teorie strategico-operative avrebbe dovuto decidere in un solo colpo la campagna a occidente. A nord marciava il 15\u00ba \"Panzerkorps\" del generale Hermann Hoth con la 5. e la 7. Panzer-Division (circa 570 carri armati e 100 autoblindo), mentre pi\u00f9 a sud, tra Vianden ed Echternach, entr\u00f2 in azione il \"Panzergruppe Kleist\" al comando del generale Ewald von Kleist con cinque divisioni corazzate e tre divisioni motorizzate (quasi 1300 carri armati e 300 autoblindo).\nQuesto raggruppamento, che costituiva la massa principale che doveva puntare sulla Mosa tra Sedan e M\u00e9zi\u00e8res, si componeva del 19\u00ba \"Panzerkorps\" del generale Heinz Guderian, con la 1., la 2. e la 10. Panzer-Division (circa 850 carri e 150 autoblindo); del 41\u00ba \"Panzerkorps\" del generale Georg-Hans Reinhardt, con la 6. e la 8. Panzer-Division (circa 450 carri armati, tra cui molti mezzi di origine ceca, e 100 autoblindo) e del 14\u00ba Corpo d'armata motorizzato del generale Gustav von Wietersheim, con la 2., la 13. e la 29. Divisione motorizzata. A causa della carenza di strade nel territorio delle Ardenne il \"Panzerkeil\" dovette procedere inizialmente in tre scaglioni successivi, con in testa il corpo del generale Guderian, seguito da quello del generale Reinhardt e pi\u00f9 indietro dalle forze del generale von Wietersheim. La marcia dei panzer venne anche preceduta da due riuscite operazioni speciali: la cosiddetta \"operazioni Niwi\", che permise a 400 uomini del tenente colonnello Garski di impadronirsi dei due centri tatticamente importanti di Nives e Witry, e l'azione dei 125 uomini del tenente Hedderich che occuparono di sorpresa il villaggio di Esch, aprendo il passo ai carri della 10. Panzer-Division.\nA mezzogiorno del 10 maggio il generale Guderian aveva gi\u00e0 raggiunto la frontiera belga, dopo aver attraversato senza combattere il Lussemburgo. L'11 e il 12 maggio si verificarono i contatti e gli scontri tra le divisioni di cavalleria leggera francesi e le Panzer-Divisionen tedesche del Gruppo d'armate A. A sud la 10. Panzer-Division del generale Schaal, elemento di sinistra del \"Panzerkorps\" di Guderian, respinse ad Arlon la 2\u00aa DLC e raggiunse il Semoy a Herbeumont, mentre pi\u00f9 a nord la 1. e la 2. Panzer-Division, dopo essere state infastidite a Martelange dai cacciatori delle Ardenne e ritardate da alcuni errori di marcia ed ingorghi nel traffico, che rallentarono soprattutto la 2. Panzer-Division sul fianco destro, sconfissero la 5\u00aa DLC a Libramont e Neufch\u00e2teau, e gi\u00e0 nella serata del 12 maggio la 1. Panzer-Division del generale Kirchner arriv\u00f2 in forze al Semoy a Bouillon, costringendo il generale Huntziger ad ordinare precipitosamente alla sua cavalleria di ripiegare oltre il fiume. Infine il 15\u00ba \"Panzerkorps\" del generale Hoth attacc\u00f2 duramente le Divisioni Leggere di Cavalleria della 9\u00aa Armata: la 4\u00aa DLC venne battuta a Marche dalla 7. Panzer-Division del generale Rommel che marciava molto pi\u00f9 avanti della 5. Panzer-Division, e dovette ripiegare frettolosamente, mentre a Saint-Hubert i panzer della 6. Panzer-Division, appartenente al 41\u00ba \"Panzerkorps\" del generale Reinhardt, superarono la resistenza della 3\u00aa Brigata \"spahis\" e di reparti della 1\u00aa DLC.\nIl pomeriggio del 12 maggio la resistenza della cavalleria meccanizzata francese era stato ovunque superata, le Divisioni Leggere di Cavalleria si batterono strenuamente ma, in inferiorit\u00e0 di forze di fronte alla potenza concentrata di sette divisioni corazzate tedesche, non poterono fare di pi\u00f9. Alla fine della giornata la cavalleria del generale Huntziger (2\u00aa e 5\u00aa DLC) abbandon\u00f2 anche il Semoy a Bouillon e si ritir\u00f2 oltre la Mosa a Sedan, e anche i reparti del generale Corap (1\u00aa e 4\u00aa DLC) ripiegarono oltre il fiume tra Dinant e Givet. Nel tardo pomeriggio quindi tutti i ponti sulla Mosa furono metodicamente fatti saltare dal genio francese, mentre la cavalleria passava nelle retrovie lasciando la difesa della linea del fiume alle divisioni di fanteria in difficoltoso arrivo della 9\u00aa e della 2\u00aa Armata.\nLa rapidit\u00e0 e la potenza dell'avanzata tedesca nelle Ardenne ed i rapporti della cavalleria leggera che sottolinearono la consistenza e la pericolosit\u00e0 delle divisioni corazzate nemiche incontrate inaspettatamente, misero in allarme il comando francese; il generale Georges, preoccupato per il settore di Sedan, inizi\u00f2 a radunare forze di riserva per rinforzare questo zona e quindi la 3\u00aa Divisione Corazzata di Riserva, la 3\u00aa Divisione motorizzata e quattro divisioni di fanteria (14\u00aa, 36\u00aa, 44\u00aa e 87\u00aa) furono messe in stato di allarme (Direttiva n. 12 del pomeriggio dell'11 maggio), mentre il generale D'Astier, comandante dell'aviazione francese sul \"Fronte Nord-Est\", inform\u00f2 che le ricognizioni aeree avevano individuato enormi colonne motorizzate nemiche in movimento nelle Ardenne di notte con tutti i fari accesi. Nel complesso tuttavia nei comandi francesi si mantenne un certo ottimismo: i generali Billotte, Georges e Gamelin ritenevano ancora poco probabile un attacco sulla Mosa e soprattutto credevano di avere molto tempo a disposizione per rafforzare le difese e raggruppare le forze di riserva, mentre temevano maggiormente un attacco pi\u00f9 a nord nel settore tra Lovanio e Gembloux. Nel campo tedesco la facilit\u00e0 dell'avanzata, il mancato intervento dell'aviazione nemica contro le fitte colonne motorizzate tedesche nelle Ardenne e l'assenza di reazioni degli alleati sorpresero l'alto comando e lo stesso Hitler, che quindi decisero di proseguire secondo i piani, sfruttando la sorpresa e la potenza delle forze corazzate per sferrare subito l'attacco decisivo alla linea della Mosa.\nL'attacco delle Panzer-Division sulla Mosa a Dinant e Montherm\u00e9.\nAlle ore 16.00 del 12 maggio elementi del battaglione motociclisti e del 7\u00ba Reggimento fucilieri della 7. Panzer-Division del generale Rommel, formazione di punta del 15\u00ba \"Panzerkorps\" del generale Hoth, che era avanzata di oltre 100\u00a0km in due giorni nei boschi delle Ardenne e, rafforzata anche dai panzer del \"kampfgruppe\" Werner (31\u00ba \"Panzer-regiment\" con oltre 150 carri), distaccato per ordine del generale Hoth dalla 5. Panzer-Division che era in ritardo, aveva facilmente respinto la 4\u00aa \"Divisions L\u00e9g\u00e8res de Cavalerie\" (DLC) francese, raggiunsero per primi la Mosa a Dinant. La cittadina, posta a est della via d'acqua, venne conquistata, ma il ponte sul fiume, che in questa zona scorreva incassato nelle ripide scarpate della riva destra di difficile accesso per i mezzi motorizzati ma adatte a mascherare e riparare dal fuoco reparti di fanteria, era gi\u00e0 stato fatto saltare regolarmente dai genieri francesi.\nLa difesa di questo tratto della Mosa era stata assegnata dal generale Corap, comandante della 9\u00aa Armata francese, al 2\u00ba Corpo d'armata del generale Bouffet con la 5\u00aa Divisione motorizzata (generale Boucher), che, dotata di autocarri, avrebbe dovuto raggiungere il settore pi\u00f9 lontano a sud di Namur, ed all'11\u00ba Corpo d'armata del generale Martin con la 18\u00aa Divisione fanteria che invece era costituita da reparti poco mobili che avrebbero dovuto percorrere dalla frontiera, prevalentemente a piedi, quasi cento km di strade per raggiungere le loro posizioni sul fiume. I generali francesi avevano pianificato di arrivare sulla Mosa e predisporre le difese entro cinque giorni dal 10 maggio e, considerando la minaccia tedesca in questo settore di minore rilievo e avendo fiducia nella capacit\u00e0 della cavalleria francese di rallentare sufficientemente il nemico, speravano di riuscire a stabilizzare in tempo le difese in attesa di un attacco che si riteneva comunque poco probabile. Il settore di Dinant avrebbe dovuto essere difeso dalla 18\u00aa Divisione del generale Duffet che per\u00f2 la sera del 12 maggio era ancora molto in ritardo e aveva presenti sul posto solo tre battaglioni (due del 66\u00ba Reggimento ed uno del 39\u00ba Reggimento trasferito dalla 5\u00aa Divisione motorizzata) ed alcuni elementi delle divisioni di cavalleria che avevano ripiegato dalle Ardenne.\nDi fronte ad un dispositivo cos\u00ec debole il generale Rommel non attese il grosso della sua divisione corazzata ma gi\u00e0 nella serata del 12, sfruttando una chiusa sull'isola di Houx al centro del fiume lasciata intatta ed incustodita dai francesi, riusc\u00ec a costituire una prima piccola testa di ponte sulla riva sinistra della Mosa, subito rafforzata da alcuni gruppi di fucilieri del 6\u00ba e del 7\u00ba Reggimento (colonnello von Bismarck). I confusi contrattacchi sferrati dal generale Duffet con alcuni reparti di riserva di fanteria e carri armati nella giornata del 13 maggio, pi\u00f9 volte rinviati, fallirono a causa della disorganizzazione e della confusione nelle file francesi ed anche per l'energia e la combattivit\u00e0 del generale Rommel che prese la guida diretta delle operazioni; quindi alla fine del giorno 13, la 7. Panzer-Division pot\u00e9 rafforzare la sua testa di ponte spingendosi verso Onhaye a oltre cinque km a ovest della Mosa e cominciare a costruire ponti mobili a Bouvignes per trasportare i primi carri armati del 25\u00ba \"Panzer-regiment\" del colonnello Rothenburg (tre \"abteilung\" con oltre 220 panzer in totale) oltre il fiume e sfruttare la situazione. Alle prime luci del mattino del 14 maggio quindici carri armati erano sulla riva sinistra del fiume, mentre la testa di ponte aveva raggiunto una ampiezza di cinque km ed una profondit\u00e0 di tre km, e i francesi mostravano i primi segni di disgregazione.\nIl 13 maggio giunse alla Mosa, nell'impervio e boscoso settore di Montherm\u00e9 anche la 6. Panzer-Division del generale Werner Kempf, appartenente al 41\u00ba \"Panzerkorps\" del generale Reinhardt, formazione del fianco destro del \"cuneo corazzato\" del \"Panzergruppe Kleist\", incaricato di sferrare l'attacco decisivo del \"Fall Gelb\". Il corpo corazzato del generale Reinhardt era avanzato, a causa della carenza di strade nelle Ardenne, in secondo scaglione alle spalle del 19\u00ba \"Panzerkorps\" del generale Guderian che, essendo destinato ad attraversare il fiume nel settore pi\u00f9 importante di Sedan, aveva avuto la precedenza, ed entr\u00f2 in azione solo alle ore 16.00 del 13 maggio quando i reparti della 6. Panzer-Division attaccarono a Montherm\u00e9 in un'area particolarmente inaccessibile dove il corso del fiume formava varie anse e scorreva incassato in aspri dirupi.\nLe difese del settore erano costituite dai reparti della 42\u00aa \"Dem\u00ec-brigade\" della 102\u00aa Divisione fanteria da fortezza appartenente al 41\u00ba Corpo d'armata del generale Libaud, sempre appartenente alla 9\u00aa Armata del generale Corap; si trattava di formazioni statiche e prive di mezzi motorizzati ma combattive e, essendo gi\u00e0 in posizione, pronte alla battaglia. L'attacco dei fucilieri tedeschi del 4\u00ba Reggimento (colonnello von Ravenstein) si svilupp\u00f2, dopo la discesa dell'impervio pendio che dominava la valle di Montherm\u00e9, sotto il fuoco dei mitraglieri francesi (costituiti in parte da agguerriti soldati indocinesi e malgasci) ed incontr\u00f2 grosse difficolt\u00e0 nonostante la copertura di una densa nebbia; solo nella tarda serata, grazie al fuoco di appoggio dei panzer dell'11\u00ba \"Panzer-regiment\" (colonnello Koll), allineati per ordine del generale Kempff sulla riva destra, ed all'intervento degli aerei della Luftwaffe, i tedeschi attraversarono il fiume su canotti ed anche sfruttando i resti del ponte parzialmente crollato, e penetrarono in un'ansa sbaragliando i difensori. La conformazione del terreno per\u00f2 imped\u00ec di sfruttare il successo e nella giornata del 14 maggio la 6. Panzer-Division non pot\u00e9 proseguire a ovest del fiume n\u00e9 pot\u00e9 far attraversare i suoi carri, e rimase bloccata dal fuoco dei reparti della ancora solida 102\u00aa Divisione fanteria da fortezza.\nMentre la 9\u00aa Armata subiva due attacchi alle sue precarie difese e cedeva alcune pericolose teste di ponte sulla Mosa, un terzo e decisivo attacco era in pieno svolgimento il 13 maggio pi\u00f9 a sud dove l'intero 19\u00ba \"Panzerkorps\" del generale Heinz Guderian (con tre divisioni corazzate e oltre 850 carri armati) aveva raggiunto in forze il fiume nel settore di Sedan, difeso dal 10\u00ba Corpo d'armata del generale Grandsand appartenente alla 2\u00aa Armata del generale Charles Huntziger, dopo aver respinto dalle Ardenne la 2\u00aa e la 5\u00aa Divisione Leggera Cavalleria. Bench\u00e9 si trattasse di un'area critica del fronte occidentale, alla cerniera tra la 9\u00aa e la 2\u00aa Armata, le difese di Sedan erano state trascurate dal comando francese; minimizzando i rischi di un'avanzata nemica dalle Ardenne e pi\u00f9 interessato a coprire sul fianco la linea Maginot, il generale Huntziger, dopo aver rassicurato i generali Gamelin e Georges sulla solidit\u00e0 delle difese fisse a Sedan, aveva schierato le sue truppe migliori (18\u00ba Corpo d'armata del generale Rochard con la 1\u00aa e 3\u00aa Divisione fanteria coloniale, la 3\u00aa Divisione nord-africana, la 41\u00aa Divisione fanteria) sulla destra, nel settore di Montm\u00e9dy e lasciato le due deboli e poco addestrate divisioni del 10\u00ba Corpo del generale Grandsand (55\u00aa e 71\u00aa Divisione fanteria) sulla sinistra. Si trattava di reparti di riservisti reclutati in Bretagna e nella regione parigina non molto combattivi e carenti di difese antiaeree e anticarro, anche se sostenute da una potente artiglieria campale (314\u00ba e 369\u00ba Reggimento artiglieria con oltre 200 cannoni medi e pesanti) teoricamente in grado di battere il fiume con un fuoco micidiale.\nNonostante il sorprendente e inatteso arrivo in forze delle Panzer-Division sul fiume e la rapida caduta della citt\u00e0 di Sedan, posta sulla riva destra e abbandonata senza combattere dai francesi, i generali Grandsand e Lafontaine (comandante della 55\u00aa Divisione fanteria) sembrarono non molto preoccupati la mattina del 13 maggio e contavano di avere tempo a disposizione per rafforzare le loro linee e comunque di poter respingere un attacco oltre il fiume dalle loro posizioni dominanti sulle colline a sud della Mosa. A livello dell'Alto comando i generali Georges e Roton erano molto meno tranquilli ed, allarmati dalle notizie provenienti dalle Ardenne, dopo aver attivato l'11 maggio le prime riserve (Direttiva n. 12), il pomeriggio del 12 maggio disposero il trasferimento d'urgenza nel settore di Sedan della 3\u00aa Divisione Corazzata di Riserva, della 3\u00aa Divisione motorizzata e della 14\u00aa Divisione fanteria (raggruppate nel 21\u00ba Corpo d'armata) per rafforzare le difese ed eventualmente contrattaccare.\nIn realt\u00e0 il generale Guderian, con le sue divisioni corazzate ancora non del tutto concentrate (in particolare la 2. Panzer-Division era molto in ritardo) e sottoposte al fuoco francese dalla riva sinistra, non mancava di preoccupazioni e avrebbe preferito, in assenza di una adeguata artiglieria pesante per battere le postazioni francesi oltre il fiume, rinviare l'attacco principale al 14 maggio, ma il generale von Kleist, sperando di cogliere di sorpresa i francesi, impose di sferrare l'offensiva subito e promise il concorso della Luftwaffe che nel pomeriggio del 13 maggio sarebbe stata concentrata nel settore per sferrare attacchi continui e sopprimere le difese nemiche.\nCrollo delle difese francesi a Sedan.\nA partire dalle ore 11.00 del 13 maggio la Luftwaffe (\"Luftflotte 3\" del generale Hugo Sperrle) concentr\u00f2 i suoi mezzi, quasi 1500 aerei, nel settore di Sedan e inizi\u00f2 a sferrare una serie incessante di attacchi alle postazioni francesi; non ostacolati dalle aviazioni alleate che non intervennero o furono respinte, gli aerei tedeschi, appartenenti al 2\u00ba \"Fliegerkorps\" del generale Bruno Loerzer e all'8\u00ba \"Fliegerkorps\" del generale Wolfram von Richthofen, equipaggiato con i temibili Stukas, poterono colpire impunemente per ore le linee nemiche, infliggendo danni alle fortificazioni fisse ed alle casematte del settore e soprattutto scuotendo fortemente il morale dei soldati francesi.\nIn particolare, gli artiglieri sospesero il fuoco di interdizione sulla linea del fiume, mentre anche i fanti furono molto scossi dai continui attacchi aerei. Mezz'ora prima dell'inizio dell'attacco il generale Guderian fece inoltre entrare in azione anche tutta la sua artiglieria, compresi i pezzi contraerei da 20, 37 e 88mm e i cannoni da 75mm dei suoi carri Panzer IV; infine alle ore 16.00, dopo una estenuante marcia forzata dei reparti tedeschi designati per l'assalto, fucilieri e pionieri delle divisioni corazzate iniziarono l'attraversamento della Mosa su canotti. La resistenza dei difensori della 55\u00aa Divisione fanteria (331\u00ba Reggimento, parte del 295\u00ba Reggimento e 147\u00ba Reggimento fanteria da fortezza), demoralizzati dal fuoco nemico e dai bombardamenti aerei ed in parte in fase di trasferimento dopo l'arrivo di alcuni reparti della 71\u00aa Divisione fanteria, fu debole ed in pochi minuti i tedeschi completarono l'attraversamento e raggiunsero la riva sinistra del fiume.\nI successi maggiori furono raggiunti al centro del fronte d'attacco dal 1\u00ba Reggimento fucilieri (colonnello Hermann Balck) della 1. Panzer-Division del generale Kirchner e dal reggimento Grossdeutschland del colonnello Schwerin, che scardinarono le difese tra Glaire e Torcy e avanzarono in profondit\u00e0; a sinistra, a Wadelincourt, anche il 69\u00ba e l'86\u00ba Reggimento fucilieri della 10. Panzer-Division del generale Schaal, dopo qualche difficolt\u00e0 iniziale, riusc\u00ec a costituire prima del cadere della notte una solida testa di ponte contro la fanteria della 71\u00aa Divisione del generale Baudet, mentre a destra la 2. Panzer-Division del generale Veiel giunse in ritardo e alle ore 20.00 aveva potuto attraversare a Donchery solo con pochi uomini. Nella notte tuttavia i difensori, minacciati sulla loro destra dalla 1. Panzer-Division, si ritirarono e i tedeschi poterono espandere la testa di ponte. Nelle ore successive i fucilieri della 1. Panzer-Division, al comando del colonnello Balck sfruttarono audacemente il successo e, poco ostacolati dai difensori in evidente disfacimento, conquistarono le importanti alture del \"Bois de la Marf\u00e9e\" ed alle ore 23.00 raggiunsero Ch\u00e9h\u00e9ry a otto km a sud della Mosa.\nDalle ore 18.00 del 13 maggio la situazione francese si era fortemente aggravata: le truppe, scosse dai bombardamenti e dalla violenza dell'attacco, ebbero un crollo morale, gli artiglieri abbandonarono i loro cannoni, i colonnelli dell'artiglieria Durzal e Poncelet si ritirarono a loro volta abbandonando i reparti, i soldati ripiegarono in disordine, si diffusero voci, si verificarono fenomeni di panico. Nella notte la 55\u00aa Divisione fanteria era ormai quasi distrutta, l'artiglieria era perduta e niente pi\u00f9 ostacolava la 1. Panzer-Division che alle ore 06.00 del 14 maggio pot\u00e9 iniziare, dopo la costruzione di un ponte mobile a Gaulier, il passaggio dei panzer della 1\u00aa Panzer-Brigade (270 carri armati) del colonnello Keltsch oltre il fiume.\nLe notizie disastrose da Sedan provocarono costernazione e confusione nei quartier generali francesi, il generale Georges, rassicurato a pi\u00f9 riprese da Huntziger che minimizz\u00f2 la crisi, inizialmente tranquillizz\u00f2 a sua volta il generale Gamelin, ma nella notte del 14 maggio fu quasi colto dal panico di fronte alle notizie della rotta, mentre il generale Billotte, pi\u00f9 cosciente della situazione, durante la giornata richiese disperatamente l'intervento delle aviazioni alleate per sostenere le truppe attaccate. Il generale Grandsand, comandante del 10\u00ba Corpo d'armata a Sedan, fin dalle ore 19 del 13 maggio aveva cercato di bloccare l'avanzata tedesca con l'impiego delle sue riserve; ma i reparti si mossero con lentezza, nella disorganizzazione e nella confusione, provocata anche dagli sbandati che abbandonavano il fronte.\nSolo alle ore 07.00 del 14 maggio il 4\u00ba e il 7\u00ba battaglione di carri leggeri (dipendenti, insieme al 3\u00ba battaglione carri, dal \"503e Groupement de Bataillons de Chars\", la riserva corazzata della 2\u00aa Armata) e reparti del 213\u00ba e 205\u00ba Reggimento fanteria tentarono di contrattaccare verso Bulson e Ch\u00e9h\u00e9ry, ma ormai una parte dei panzer della 1. Panzer-Division erano gi\u00e0 a sud del fiume; solo il 7\u00ba battaglione carri (maggiore Giordani) entr\u00f2 in azione in tempo ed incapp\u00f2 nelle prime compagnie di carri tedeschi del Panzer-Regiment 2, uno dei due reggimenti corazzati della 1\u00aa Panzer-Brigade del colonnello Keltsch. Inizialmente i reparti corazzati francesi ottennero qualche successo, ma alle ore 8.30 i panzer del colonnello Keltsch si rinforzarono con l'arrivo di altre compagnie corazzate del Panzer-Regiment 2 provenienti da Sedan, attaccarono in modo coordinato e presero facilmente il sopravvento sui mezzi nemici, pi\u00f9 lenti e meno abili tatticamente. Dopo aspri scontri a distanza ravvicinata, i panzer tedeschi respinsero il debole contrattacco a Bulson e Connage, e il battaglione di carri leggeri FCM 36 venne decimato, perdendo 29 carri sui 39 impegnati. Dopo questa sconfitta anche le altre forze francesi predisposte per attaccare si ritirarono rapidamente insieme ai pochi resti della 55\u00aa Divisione del generale Lafontaine, ormai praticamente distrutta. Alle ore 09.00 i carri armati tedeschi della 1. Panzer-Division erano a Bulson, mentre sulla loro sinistra anche la 10. Panzer-Division faceva rapidi progressi da Pont-Maugis e Th\u00e9lonne in direzione di Rancourt, di fronte alla 71\u00aa Divisione fanteria, in disfacimento nel panico e nel disordine.\nLo sfondamento.\nIl generale Guderian, che aveva attraversato il fiume con i primi reparti d'assalto per dirigere personalmente le operazioni, trascorse la prima parte del 14 maggio a rafforzare la sua testa di ponte ed a organizzare il passaggio dei carri armati delle sue tre divisioni corazzate, sfruttando lo sfacelo delle difese del 10\u00ba Corpo d'armata francese. Quindi anche la 2. e al 10. Panzer-Division trasferirono oltre la Mosa il grosso delle loro forze mobili (la 2\u00aa Panzer-Brigade del colonnello von Prittwitz e la 4\u00aa Panzer-Brigade del colonnello Landgraf) e nel primo pomeriggio Guderian prese l'audace decisione, nonostante un vivace contrasto con il prudente generale von Kleist che avrebbe preferito attendere le forze di fanteria e consolidare la testa di ponte, di far girare subito verso ovest la 1. e la 2. Panzer-Division allo scopo di attraversare il corso d'acqua del Bar e dirigere direttamente verso le coste della Manica, a nord dell'Aisne e della Somme, facendo proteggere questa manovra dal reggimento Grossdeutschland e dalla 10. Panzer-Division che sarebbero avanzate a sud verso la cittadina di Stonne.\nNella mattinata del 14 maggio fallirono anche i ripetuti attacchi sferrati in successione dalla RAF e dall'Arm\u00e9e de l'air contro i ponti mobili costruiti dai tedeschi sulla Mosa; le difese contraeree tedesche del colonnello von Hippel furono molto efficaci e i caccia della Luftwaffe intervennero in massa (i piloti tedeschi definirono il 14 maggio \"il giorno dei caccia\") infliggendo gravi perdite agli assalitori (i britannici persero 45 bombardieri sui 109 impegnati e 20 caccia, mentre i francesi 5 bombardieri e 30 caccia) che non ottennero alcun risultato contro i ponti n\u00e9 poterono frenare l'avanzata dei panzer.\nNel corso del 14 maggio quindi le due Panzer-Division del 19\u00ba \"Panzerkorps\" attaccarono verso ovest e attraversarono il Bar dopo aver superato la coraggiosa ma disorganizzata resistenza delle modeste forze organizzate dal generale Chanoine con una serie di formazioni di fanteria ed reparti di carri leggeri e cavalleria appartenenti alla 5\u00aa Divisione Leggera di Cavalleria ed alla 1\u00aa Brigata cavalleria. Il generale Corap, molto preoccupato dal varco aperto dai tedeschi tra il fianco destro della sua armata e il fianco sinistro del generale Huntziger, aveva inviato la 3\u00aa Brigata \"Spahis\" del colonnello Marc e la 53\u00aa Divisione fanteria di riserva (generale Etchberrigaray) per mantenere il collegamento e rafforzare la linea del Bar, ma a causa di ritardi e disorganizzazione questi reparti non giunsero in tempo. I fucilieri del colonnello Balck e i panzer della 1\u00aa Panzer-Brigade (al comando del colonnello Nedtwig dopo il ferimento per errore del colonnello Keltsch durante un attacco aereo tedesco a Chem\u00e9ry alle ore 12.00) della 1. Panzer-Division del generale Kirchner dovettero combattere accanitamente ma nella notte del 14 maggio, dopo aver catturato 3.000 prigionieri e distrutto 50 carri armati nemici, raggiunsero l'importante centro di Singly.\nNel frattempo, fin dal primo mattino del 14, erano arrivate sul campo a sud di Stonne le potenti riserve che il generale Georges aveva inviato di rinforzo per il generale Huntziger fin dalla sera del 12 maggio. La 3\u00aa Divisione Corazzata di Riserva del generale Brocard, con oltre 150 carri armati, tra cui circa 60 carri pesanti B1 bis, e la 3\u00aa Divisione motorizzata (generale Bertin-Boussu), raggruppati sotto il comando del 21\u00ba Corpo d'armata del generale Flavigny, si trovavano in posizione utile per contrattaccare verso nord e avrebbero potuto minacciare il fianco sinistro del 19\u00ba \"Panzerkorps\" del generale Guderian, coperto inizialmente solo dal reggimento Grossdeutschland in attesa dell'arrivo della 10. Panzer-Division.\nMa i generali francesi dimostrarono scarsa iniziativa e capacit\u00e0: il generale Huntziger, pi\u00f9 preoccupato di difendersi che di attaccare, eman\u00f2 ordini contraddittori, il generale Flavigny, poco esperto di manovre con mezzi corazzati, rinvi\u00f2 ripetutamente l'attacco, sparpagliando le sue formazioni corazzate nelle campagne, e alla fine sia il 14 che il 15 maggio la 3\u00aa DCR del generale Brocard, frammentata in piccoli gruppi, si limit\u00f2 ad azioni locali prevalentemente difensive intorno a Stonne e non lanci\u00f2 mai il contrattacco in massa verso Sedan che aveva ordinato il generale Georges. Il pomeriggio del 15 maggio i carri pesanti B1 bis del 39\u00ba Battaglione carri misero in difficolt\u00e0 il reggimento Grossdeutschland, ma i cannoni anticarro tedeschi del tenente Beck-Broichsitter e del sergente Hindelang salvarono la situazione e i francesi, dopo aver perso 33 carri armati, si ritirarono. Nei giorni seguenti i carri armati francesi della 3\u00aa DCR combatterono una serie di aspri scontri a Stonne contro il Grossdeutschland e la 10. Panzer-Division del generale Schaal, rinforzate dai primi reparti della 29\u00aa Divisione motorizzata: entrambe le parti subirono gravi perdite di carri, ma i tedeschi respinsero gli attacchi e mantennero le posizioni coprendo il fianco delle altre due divisioni corazzate che erano ormai in rapida avanzata verso ovest.\nIl 15 maggio quindi, mentre i generali Flavigny e Huntziger sprecavano una favorevole occasione e disperdevano la potenza offensiva delle loro forze corazzate, il generale Guderian pot\u00e9 continuare la sua avanzata verso ovest con la 1. e la 2. Panzer-Division. Sulla Vence i francesi organizzarono un'ultima resistenza con reparti della 3\u00aa Brigata \"Spahis\", che si batterono con valore a La Horgne fino alle ore 18.00 contro la 1. Panzer-Division del generale Kirchner, con la cavalleria del generale Chanoine e con un reggimento di fanteria della 14\u00aa Divisione del generale de Lattre appena arrivata. Dopo duri combattimenti questa coraggiosa ma frammentaria resistenza venne superata, gli \"Spahis\" vennero dispersi ed anche la debole 53\u00aa Divisione fanteria del generale Etchberrigaray, inviata disperatamente dal generale Corap per proteggere il fianco destro della sua 9\u00aa Armata, si disgreg\u00f2 rapidamente e venne travolta dalla 2. Panzer-Division del generale Veiel.\nIl mattino del 16 maggio i panzer erano liberi di marciare, quasi senza opposizione, in profondit\u00e0 nelle pianure della Piccardia in direzione di Laon, Rethel e Montcornet, mentre nugoli di sbandati francesi rifluivano verso sud e numerosi prigionieri venivano raccolti dalle colonne tedesche. Il generale Guderian, dopo aver avuto un nuovo contrasto con il generale von Kleist, desideroso di rallentare l'avanzata e di attendere l'arrivo della fanteria per consolidare i risultati raggiunti nel timore di possibile minacce sui fianchi, spinse avanti le sue colonne corazzate con la massima energia. Dopo un vivace scontro tra i due generali, Guderian (che per un momento rassegn\u00f2 anche le dimissioni dal comando) pot\u00e9 riprendere la sua avanzata e la 2. Panzer-Division raggiunse, dopo aver superato facilmente la sporadica resistenza di reparti di cavalleria leggera appartenenti alla 3\u00aa DLC del generale Petiet, alle ore 11.00 del 16 maggio Montcornet, oltre 60\u00a0km a ovest di Sedan, dove ebbe la sorpresa di incontrare i panzer della 6. Panzer-Division del generale Kempff, appartenente al 41\u00ba \"Panzerkorps\" del generale Reinhardt, che erano arrivati in citt\u00e0 gi\u00e0 alle ore 17.00 del 15 maggio, dopo aver infine superato la resistenza nemica a Montherm\u00e9.\nDistruzione della 9\u00aa Armata.\nIl 14 e il 15 maggio era crollata infatti anche la resistenza della 9\u00aa Armata del generale Corap che, gi\u00e0 minacciata dai due sfondamenti del 13 maggio a Dinant e Montherm\u00e9, si trovava con il fianco destro completamente scoperto a causa del cedimento della 2\u00aa Armata a Sedan. Nel settore di Dinant il generale Rommel il 14 maggio continu\u00f2 a rafforzare e ad espandere la sua testa di ponte e, nonostante alcune difficolt\u00e0 iniziali a causa di un contrattacco della 5\u00aa Divisione motorizzata a Haut-le-Wastia, super\u00f2 la declinante resistenza della 18\u00aa Divisione fanteria. Nel pomeriggio, con l'arrivo dei carri armati del 25\u00ba \"Panzer-regiment\" del colonnello Rothenburg a rinforzo dei fucilieri del colonnello von Bismarck, occup\u00f2 Onhaye e Morville (difese accanitamente dai primi reparti della 4\u00aa Divisione nord-africana) e quindi marci\u00f2 durante la notte su Anth\u00e9e e Philippeville.\nIntanto pi\u00f9 a nord, anche l'altra divisione corazzata del 15\u00ba \"Panzerkorps\" del generale Hoth, la 5. Panzer-Division del generale Max von Hartlieb, inizi\u00f2 a superare la Mosa, il 31\u00ba \"Panzer-regiment\" del colonnello Werner, aggregato tatticamente alla divisione corazzata di Rommel, attravers\u00f2 sul ponte della 7. Panzer-Division a Dinant, mentre altri reparti passarono a Anh\u00e9e. Infine anche pi\u00f9 a sud le difese francesi della 9\u00aa Armata stavano cedendo: vicino a Givet, anche la 32\u00aa Divisione fanteria attravers\u00f2 il fiume senza difficolt\u00e0 superando le difese della 22\u00aa Divisione fanteria del generale Hassler, che abbandon\u00f2 prematuramente le sue posizioni per errori negli ordini e non riusc\u00ec ad opporre una valida resistenza.\nAlle ore 19.00 del 14 maggio il generale Martin, comandante dell'11\u00ba Corpo d'armata, prese la disastrosa decisione di fare arretrare le sue divisioni (18\u00aa e 22\u00aa Divisione fanteria) in fase di sfacelo su una linea pi\u00f9 arretrata abbandonando la difesa del fiume. La manovra si trasform\u00f2 in rotta, le due divisioni gi\u00e0 indebolite, erano duramente impegnate dagli attacchi tedeschi ed ebbero grande difficolt\u00e0 a rompere il contatto e sganciarsi; ben presto si disgregarono durante la ritirata e, sottoposte ai continui attacchi aerei della Luftwaffe che il 14 maggio, dopo essersi impegnata in massa il 13 maggio a Sedan, si concentr\u00f2 nel settore della 9\u00aa Armata, non furono assolutamente in grado n\u00e9 di contrastare la sempre pi\u00f9 rapida avanzata delle due divisioni corazzate del generale Hoth n\u00e9 di stabilirsi sulla linea Oret-Florennes-Chaumont-Vireux prevista dal generale Martin.\nNella notte del 15 maggio si verificarono drammatiche discussioni tra i generali Corap e Billotte, molto preoccupati dagli intempestivi ordini di ritirata diramati autonomamente dal generale Martin e dai segni evidenti del crollo delle difese sulla Mosa; alla fine (alle ore 02.30) venne deciso, apparentemente per iniziativa del generale Billotte, un arretramento ancora pi\u00f9 profondo, fino ad una linea Marienbourg-Rocroi-Signy-l'Abbaye, mentre sembra che il generale Corap propose addirittura di ripiegare fino alla linea di frontiera. Il generale Billotte, pur molto allarmato, rinvi\u00f2 invece l'ordine di ritirata per le sue armate anglo-francesi (1\u00aa e 7\u00aa Armata francese e il BEF) che si stavano appena schierando sulla Linea Dyle-Breda. Si riteneva di poter ancora salvare la situazione con l'arrivo della 1\u00aa Divisione Corazzata di Riserva del generale Bruneau e della eccellente 4\u00aa Divisione fanteria nordafricana del generale Sancelme, assegnate dal generale Georges fin dalle ore 12 del 14 maggio alla 9\u00aa Armata del generale Corap, che erano in avvicinamento da nord (alcuni reparti nord-africani avevano gi\u00e0 preso contatto con la 7. Panzer-Division del generale Rommel a Onhaye).\nIl generale Billotte alle ore 4.00 del 15 maggio comunic\u00f2 con drammatica chiarezza al generale Georges che la situazione della 9\u00aa Armata era molto critica e che i reparti stavano ripiegando in massa abbandonando la linea della Mosa; egli sollecit\u00f2 un cambio di comando per sollevare il morale delle truppe e galvanizzare la resistenza sulla nuova linea pi\u00f9 arretrata. Quindi l'energico generale Henri Giraud, gi\u00e0 comandante della 7\u00aa Armata che era inutilmente avanzata fino ai Paesi Bassi, venne nominato alla guida dell'armata in disfacimento al posto del generale Corap e nel pomeriggio assunse il comando al Quartier generale di Vervins, ma fin dall'inizio si trov\u00f2 di fronte a una situazione confusa e drammatica. All'oscuro della esatta posizione delle sue divisioni e delle forze nemiche, senza collegamenti, con le riserve ormai esaurite o distrutte il generale Giraud, malgrado il suo entusiasmo e le sue capacit\u00e0, non pot\u00e9 fare nulla per arginare lo sfacelo completo della 9\u00aa Armata.\nIl 15 maggio la 9\u00aa Armata armata venne definitivamente distrutta dalle divisioni tedesche del \"Panzergruppe Kleist\" e del 15\u00ba \"Panzerkorps\": a nord la 5\u00aa Divisione motorizzata del generale Boucher ripieg\u00f2 con gravi perdite ma, nonostante fosse dotata di mezzi motorizzati, si disgreg\u00f2 e solo pochi resti raggiunsero la linea di frontiera, mentre il generale Bouffet, comandante del 2\u00ba Corpo d'armata rimase ucciso durante gli scontri. Le due divisioni dell'11\u00ba Corpo d'armata del generale Martin (18\u00aa Divisione del generale Duffet e 22\u00aa Divisione fanteria del generale Hassler), dopo aver abbandonato le difese sul fiume, praticamente scomparvero nella lotta, colpite dall'aria dai bombardieri della Luftwaffe e superate dai panzer del generale Hoth (7. e 5. Panzer-Division) in marcia su Philippeville e Florennes. Alcuni reparti dispersi delle due divisioni raggiunsero la linea di confine dove non riuscirono neppure ad occupare le fortificazioni di frontiera, le cui chiave di accesso risultarono introvabili.\nInfine a sud i reparti della 102\u00aa Divisione fanteria da fortezza avevano sostenuto la battaglia a Montherm\u00e9 per tutto il 14 maggio contro i fucilieri del colonnello Ravenstein della 6. Panzer-Division, ma al mattino del 15 maggio ricevettero l'ordine di ritirata del generale Corap sulla linea Rocroi-Signy-l'Abbaye. Durante la manovra di sganciamento, particolarmente difficoltosa essendo la divisione priva di mezzi motorizzati, le truppe francesi vennero attaccate dalla 6. Panzer-Division, che era finalmente riuscita a sbucare fuori da Montherm\u00e8 ed a far attraversare il fiume ai suoi carri armati dell'11\u00ba \"Panzer-regiment\" (circa 230 panzer). Inoltre, a monte di Montherm\u00e8, anche la 8. Panzer-Division del generale Kuntzen, l'altra divisione del 41\u00ba \"Panzerkorps\" del generale Reinhardt, aveva a sua volta iniziato a superare la Mosa a Nouzonville con i suoi 220 carri armati, con la collaborazione della 3\u00aa e della 23\u00aa Divisione fanteria. La 102\u00aa Divisione da fortezza del generale Portzer venne dispersa durante la ritirata e solo 1.200 soldati scamparono alla cattura, mentre anche l'altra divisione del 41\u00ba Corpo d'armata del generale Libaud, la 61\u00aa Divisione fanteria del generale Vauthier si sgretol\u00f2 completamente sotto gli attacchi improvvisi dei carri armati della 6. Panzer-Division, raggruppati nel \"kampfgruppe Esebeck\" al comando del colonnello von Esebeck, che avanzarono fino a Brunehamel dove i quattro panzer di testa sgominarono un'intera unit\u00e0 motorizzata nemica in ripiegamento e catturarono cinquecento prigionieri; solo 700-800 uomini della divisione vennero radunati nelle retrovie dagli ufficiali francesi.\nAlle ore 17.00 del 15 maggio la 6. Panzer-Division del generale Kempff, dopo una fulminea avanzata in mezzo alle colonne in rotta della fanteria francese e aver spazzato via interi reparti nemici in movimento lungo le strade, raggiunse Montcornet, 60\u00a0km a ovest della Mosa, suggellando il crollo definitivo in soli tre giorni della 9\u00aa Armata.\nFallimento dei contrattacchi francesi.\nNella notte del 14 maggio il generale Aim\u00e9 Doumenc, capo di Stato maggiore del generale Gamelin e quartiermastro generale dell'Esercito francese, aveva tentato di risollevare il generale Georges che alle notizie del crollo a Sedan aveva avuto un drammatico cedimento morale, delineando e cercando di organizzare una manovra per chiudere le pericolose brecce aperte in tre punti del fronte della Mosa dalla divisioni corazzate tedesche. Impiegando tre Divisioni Corazzate di Riserva contemporaneamente nella controffensiva, da sud la 3\u00aa DCR verso Sedan, da nord la 1\u00aa DCR in direzione di Dinant e da ovest la 2\u00aa DCR verso Givet, si poteva sperare di respingere le ancora deboli formazioni nemiche che avevano superato il fiume e ristabilire la situazione sul fronte. La manovra, teoricamente ancora eseguibile il 14 o il 15 maggio, sarebbe per\u00f2 completamente fallita in pochi giorni a causa di errori tattici dei comandanti sul campo, della disorganizzazione e della confusione nelle file francesi, disorientate dalla rapidit\u00e0 e dalla potenza delle Panzer-Division.\nMentre la 3\u00aa DCR del generale Brocard il 14 e il 15 maggio veniva frantumata in piccoli gruppi dal generale Flavigny e impiegata inutilmente in compiti difensivi dal comando della 2\u00aa Armata invece di contrattaccare su Sedan come avevano sperato i generali Georges e Doumenc, il generale Bruneau, comandante della 1\u00aa DCR, nel pomeriggio del 14 maggio aveva finalmente portato faticosamente la sua potente formazione a sud della Sambre per intervenire a favore della 9\u00aa Armata nel settore di Dinant; ma ancora una volta il sistema francese di impiego delle riserve corazzate dimostr\u00f2 gravi carenze e notevole disorganizzazione. I movimenti dell'unit\u00e0 corazzata, equipaggiata con 156 carri armati tra cui 66 B1 bis, furono lenti e confusi, in mezzo alle masse di sbandati in rotta; inoltre la divisione si trov\u00f2 presto a corto di carburante a causa dell'assenza delle cisterne di rifornimento, introvabili nelle retrovie. Al mattino del 15 maggio, senza nuovi ordini, il generale Bruneau invece di contrattaccare si trovava con la sua divisione meccanizzata ferma e dispersa in mezzo alla campagna tra Florennes e Flavion in parte senza carburante e senza informazioni.\nDurante la giornata la divisione corazzata venne attaccata di sorpresa dai panzer della 7. Panzer-Division del generale Rommel che, liberi di avanzare dopo il crollo dell'11\u00ba Corpo d'armata, colpirono da sud a Flavion i carri francesi quasi immobili per la carenza di carburante. I primi ad entrare in azione furono i carri del 66\u00ba \"Abteilung\" del tenente colonnello Sieckenius, presto seguiti dai mezzi del 25\u00ba \"Panzer-regiment\" del colonnello Rothenburg, e i carri pesanti B1 bis francesi del 28\u00ba battaglione carri, sorpresi e costretti a combattere da fermo, subirono gravi perdite quasi senza poter reagire. Dopo il breve scontro, Rommel interruppe il contatto e prosegu\u00ec verso ovest, aggirando le forze della 1\u00aa DCR. Verso le 11.00 entrarono in azione da nord-est a Ermeton i panzer del 31\u00ba \"Panzer-regiment\" del colonnello Paul Werner (i \"Diavoli rossi\") appartenenti alla 5. Panzer-Division del generale von Hartlieb.\nQuesta divisione corazzata, agli ordini, insieme alla 7. Panzer-Division, del 15\u00ba \"Panzerkorps\" del generale Hoth, era molto in ritardo e il suo secondo reggimento corazzato (il 15\u00ba \"Panzer-regiment\" del colonnello Streich) era ancora in fase di attraversamento della Mosa ad Anhe\u00e9; quindi solo i circa 150 carri del colonnello Werner attaccarono i due battaglioni della Brigata pesante (generale Rabanit) della 1\u00aa DCR. I B1 bis, sempre intralciati dalle carenze di carburante, combatterono in piccoli gruppi fidando soprattutto nei loro cannoni pesanti da 75 e da 47mm e nelle loro solide corazzature, ma, anche se inflissero sensibili perdite ai carri leggeri tedeschi, vennero progressivamente disgregati e distrutti dai panzer tedeschi, pi\u00f9 abili nella manovra, efficacemente coordinati via radio e supportati dall'artiglieria e dalla Luftwaffe.\nLa 5. Panzer-Division sub\u00ec la perdita di una trentina di mezzi ma a sua volta distrusse metodicamente i vari raggruppamenti francesi, colti isolati e bersagliati da tutte le direzioni. Alla fine del 15 maggio il generale Bruneau fu costretto ad ordinare la ritirata verso la frontiera, manovra che la divisione effettu\u00f2 con difficolt\u00e0 dopo aver perso oltre 100 carri armati. Il 28\u00ba Battaglione carri pesanti venne decimato e rimase con solo due B1 bis funzionanti, mentre il 26\u00ba Battaglione carri leggeri, attaccato sul fianco dai panzer del generale Rommel, aveva ancora una ventina di carri. L'altro battaglione pesante di carri B1 bis, il 37\u00ba, dopo essere stato colpito dai panzer del colonnello Werner, incapp\u00f2 a Den\u00e9e in uno sbarramento anticarro dell'artiglieria della 8\u00aa Divisione fanteria tedesca, appartenente alla 4\u00aa Armata del generale von Kluge che seguiva il 15\u00ba \"Panzerkorps\" di Hoth, e venne a sua volta distrutto salvando nella serata solo quattro carri. Solo il 25\u00ba battaglione carri leggeri, non impegnato nella battaglia del 15 maggio, rimase quasi intatto e ripieg\u00f2 precipitosamente verso Avesnes, mentre gli ultimi carri pesanti B1 bis cercavano scampo a Beaumont.\nIl 16 maggio anche le ultime forze della 1\u00aa DCR vennero sbaragliate: i carri leggeri del 25\u00ba battaglione vennero distrutti o catturati a Solre-le-Ch\u00e2teau e Avesnes dai panzer del colonnello Rothenburg della 7. Panzer-Division, che erano arrivati di sorpresa dopo una impetuosa avanzata guidata personalmente dal generale Rommel, mentre gli ultimi B1 bis del 28\u00ba e 37\u00ba Battaglione vennero abbandonati a Beaumont di fronte ai carri armati della 5. Panzer-Division. La sera del 16 maggio rimanevano solo 17 carri armati francesi in azione, il 19 maggio lo stesso generale Bruneau, rimasto isolato con il suo stato maggiore e senza pi\u00f9 mezzi corazzati, sarebbe stato fatto prigioniero a sud di Cambrai da reparti della 6. Panzer-Division.\nMentre la 5. Panzer-Division del generale von Hartlieb sbaragliava il grosso della 1\u00aa Divisione Corazzata di Riserva, il generale Rommel aveva proseguito audacemente con la sua 7. Panzer-Division, e con una brillante marcia notturna di oltre 100\u00a0km, conquist\u00f2 d'assalto Avesnes, Landrecies e Le Cateau, arrestandosi il mattino del 17 maggio dopo aver catturato 10.000 prigionieri e 100 carri armati nemici. I francesi dopo la distruzione della 1\u00aa DCR e dopo che anche la 4\u00aa Divisione nordafricana del generale Sancelme e la 9\u00aa Divisione motorizzata del generale Didelet, inviata dal generale Billotte da nord, vennero sconfitte o si disgregarono di fronte alla impetuosa avanzata del generale Rommel il 16 e 17 maggio, erano ora privi di riserve per impedire l'irruzione dei carri armati nemici verso Arras e Cambrai. Entro il 20 maggio entrambe le divisioni cessarono di esistere e i generali Sancelme e Didelet vennero catturati.\nIl 17 maggio anche la 2\u00aa Divisione Corazzata di Riserva del generale Bruch\u00e9 venne sprecata dal comando francese. Trasportata erroneamente parte per ferrovia e parte su strada, si sparpagli\u00f2 su una enorme estensione di territorio a nord e a sud dell'Aisne e perse ogni capacit\u00e0 offensiva. Privi di supporto e non collegati, una serie di piccoli reparti di carri armati si schierarono sull'Oise per cercare di bloccare l'avanzata dei panzer dei generali Guderian e Reinhardt. Attaccati da forze preponderanti, si batterono bene ma non poterono ottenere alcun risultato e vennero superati o distrutti; a Guise la 6. Panzer-Division, a Ribemont la 2. Panzer-Division e a Vendeuil la 1. Panzer-Division conquistarono i passaggi sull'Oise e superarono la resistenza di piccoli gruppi di carri della 2\u00aa DCR, mentre la 8. Panzer-Division dovette affrontare una resistenza pi\u00f9 efficace a Wassigny contro il gruppo corazzato del tenente colonnello Golhen, che verr\u00e0 sbaragliato solo il 18 maggio.\nMa gi\u00e0 alla fine del 17 maggio la 9\u00aa Armata non esisteva pi\u00f9 e le potenti riserve dei generali Georges e Billotte erano state sprecate o sconfitte in combattimenti disordinati, mentre il generale Hoth si avvicinava a Cambrai, il generale Guderian conquistava Saint-Quentin e, il 18 maggio, P\u00e9ronne, e il generale Reinhardt occupava Le Catelet dove travolse il quartier generale della 9\u00aa Armata. Lo stesso generale Giraud sarebbe stato catturato in aperta campagna dai reparti della 6. Panzer-Division del generale Kempff alle ore 06.00 del 19 maggio.\nPanico nell'alto comando alleato.\nNella dirigenza politico-militare alleata solo nella giornata del 15 maggio si prese finalmente coscienza del disastro: il Presidente del Consiglio Paul Reynaud e il Ministro della guerra \u00c9douard Daladier vennero allertati del crollo dell'esercito francese sulla Mosa, la prima volta il pomeriggio del 14 maggio e, in termini pi\u00f9 chiari, la sera del 15 maggio, dal generale Gamelin che a sua volta, male informato dal generale Georges, apprese solo dai comandi territoriali delle vere dimensioni della disfatta e della gran massa di sbandati che rifluiva verso la regione parigina. Si temette addirittura che i panzer tedeschi segnalati tra Laon e Rethel puntassero su Parigi; la notte del 16 maggio il generale Gamelin avvert\u00ec Daladier della possibile caduta della capitale, si organizz\u00f2, in un'atmosfera di disastro nazionale, il trasferimento del governo e si effettuarono distruzioni di documenti e di attrezzature. Winston Churchill, venne avvertito alla 7.30 del 15 maggio da Reynaud in termini drammatici dello sfondamento a Sedan e del pericolo di una disfatta totale, e il Primo Ministro britannico, sconcertato e incredulo, si rec\u00f2 subito a Parigi per chiarire la situazione.\nDurante i burrascosi incontri al vertice del 16 maggio, Churchill in un primo momento mostr\u00f2 di comprendere solo parzialmente la gravit\u00e0 della situazione e la pericolosit\u00e0 dell'avanzata dei panzer, e diede prova di ottimismo e della sua ben nota combattivit\u00e0, cercando di scuotere i demoralizzati generali e politici francesi. Sollecit\u00f2 un immediato contrattacco e comunic\u00f2 la decisione di iniziare i bombardamenti strategici notturni del Bomber Command della RAF contro le citt\u00e0 tedesche. I francesi a loro volta cercarono di evidenziare la schiacciante superiorit\u00e0 delle forze corazzate tedesche e richiesero con insistenza, ma senza successo per il fermo rifiuto di Churchill, il concorso della totalit\u00e0 dei caccia della RAF, ritenuto necessario per contrastare il dominio sui cieli francesi della Luftwaffe. Nei giorni seguenti la situazione a Parigi miglior\u00f2 di fronte all'evidenza che il \"cuneo corazzato\" tedesco era diretto verso le coste della Manica e non verso la capitale, ma dal punto di vista strategico-operativo l'evoluzione delle operazioni divenne sempre pi\u00f9 sfavorevole agli alleati; a causa del fallimento dei contrattacchi, dell'esaurimento delle riserve, della rapida avanzata nemica e della confusione e dell'inerzia dei comandi, diveniva quasi sicuro che il Gruppo d'armate n. 1 del generale Billotte, in ritirata dal 16 maggio, sarebbe stato isolato nelle Fiandre dalla marcia delle divisioni corazzate tedesche.\nBilancio e conseguenze.\nLa mattina del 17 maggio la battaglia della Mosa era praticamente conclusa e la 9\u00aa Armata che aveva difeso la linea del fiume tra Namur e Sedan era completamente distrutta, un varco di oltre 100\u00a0km di ampiezza era stato aperto dalle Panzer-Division tedesche nel fronte francese e oltre 2.000 mezzi meccanizzati avanzavano in profondit\u00e0 quasi senza incontrare resistenza. La catastrofica situazione operativa dell'Esercito francese, ormai privo di riserve disponibili e in posizione strategica compromessa, segnava una svolta decisiva ed irreversibile delle operazioni a favore della Wehrmacht. In pochi giorni le divisioni corazzate del generale Guderian, in marcia sul fianco meridionale del \"cuneo corazzato\", avrebbero raggiunto le coste della Manica e isolato completamente l'intero Gruppo d'armate n. 1 nelle Fiandre, costituito da oltre 1 milione di uomini e 46 divisioni.\nNello spazio di soli quattro giorni i violenti attacchi delle forze corazzate tedesche scardinarono quindi le difese e distrussero tredici divisioni francesi, tre divisioni della 2\u00aa Armata che, mal guidata dal generale Huntziger, oppose scarsa resistenza a Sedan e ripieg\u00f2 verso sud-est, lasciando completamente scoperto il fianco destro del generale Corap, le nove divisioni della 9\u00aa Armata e la 1\u00aa Divisione Corazzata di Riserva. Il disastro francese discese in primo luogo dall'errata comprensione dei piani tedeschi e quindi dalla sottovalutazione della minaccia nelle Ardenne in direzione della Mosa, in secondo luogo dagli errori dei comandi superiori, che solo troppo tardi compresero il pericolo, ed anche dei comandanti sul campo che spesso agirono con lentezza e con scarsa energia; inoltre i soldati francesi impiegati sulla linea della Mosa, riservisti poco addestrati e dal morale non molto solido, cedettero con facilit\u00e0 all'improvviso attacco dei panzer sostenuti da una potente aviazione tattica. La vittoria tedesca fu infine anche dovuta alle qualit\u00e0 dimostrate dalla Wehrmacht: le divisioni corazzate scelte avanzarono con grande abilit\u00e0 e mostrarono slancio, spirito d'iniziativa e professionalit\u00e0; guidate da capi preparati ed energici, addestrati all'impiego delle nuove tattiche della Guerra lampo, superarono le poche situazioni difficili e conseguirono risultati superiori alle attese, paralizzando ogni reazione del nemico.\nLa battaglia della Mosa fu, per la sua rapidit\u00e0, le sue dimensioni e la sua importanza strategica nel quadro complessivo della campagna, una delle operazioni di sfondamento di uno schieramento difensivo fisso pi\u00f9 riuscite della seconda guerra mondiale e pu\u00f2 trovare un paragone solo negli sfondamenti dell'operazione Urano e dell'operazione Piccolo Saturno sul fronte orientale nell'inverno 1942, che provocarono il rapido crollo delle armate rumene e italiane, e dell'operazione Cobra sul fronte occidentale nel 1944, che innesc\u00f2 il cedimento finale dell\"'invasionfront\" tedesco in Normandia."}
{"id": "3489388", "revid": "767487", "url": "https://it.wikipedia.org/wiki?curid=3489388", "title": "Vojn Vojnov", "text": ""}
{"id": "3489391", "revid": "131358", "url": "https://it.wikipedia.org/wiki?curid=3489391", "title": "Voyn Voynov", "text": ""}
{"id": "3489398", "revid": "767487", "url": "https://it.wikipedia.org/wiki?curid=3489398", "title": "Milko Gajdarski", "text": ""}
{"id": "3489400", "revid": "1345938", "url": "https://it.wikipedia.org/wiki?curid=3489400", "title": "Enter the Void", "text": "Enter the Void \u00e8 un film del 2009 scritto e diretto da Gaspar No\u00e9.\nDefinito dallo stesso regista un \u00abmelodramma psichedelico\u00bb, nel cast ci sono Nathaniel Brown al suo debutto, Paz de la Huerta e Cyril Roy, anch'egli nel suo primo ruolo cinematografico.\nTrama.\nLa storia \u00e8 ambientata a Tokyo, e vede come protagonista Oscar, giovane spacciatore appena sbarcato in Giappone e attratto dalle droghe enteogene, che vive in un appartamento con la sorella Linda.\nPoco dopo avere fumato della DMT, Oscar riceve una telefonata dell'amico Victor, che gli chiede di portargli della droga in un locale chiamato \"The Void\". Recatosi sul posto insieme ad Alex, l'amico che gli ha presentato Victor, che gli ha fornito i contatti per trasferirsi a Tokyo e che \u00e8 un esperto di esperienze allucinogene, Oscar scopre che l'incontro era una trappola della polizia, organizzata grazie alla collaborazione riluttante di Victor. Chiusosi nella toilette del The Void, Oscar cerca di liberarsi della droga che ha con s\u00e9, urlando di avere in mano una pistola per guadagnare tempo. La polizia spara attraverso la porta, ferendo a morte il protagonista che cade a terra agonizzante e muore.\nA questo punto, Oscar inizia a vivere un'esperienza extra corporea, viaggiando attraverso il passato ed il futuro. Dal primo riemergono i traumi dell'infanzia, la morte dei genitori di Oscar e Linda in un incidente d'auto con i bambini a bordo, l'affidamento, il trasferimento a Tokyo, la storia d'amore con la madre di Victor (motivo del tradimento dell'amico), la gentilezza di Alex, i lavori per lo spacciatore Bruno. Nel secondo invece, Oscar riesce ad assistere, seppure impotente, al destino di Linda, spogliarellista alla merc\u00e9 di Mario, il proprietario del locale in cui lavora, che dopo averla messa incinta la costringe ad abortire, ma anche a quello di Alex, costretto a vivere come un senzatetto in quanto ricercato dalla polizia e di Victor, evitato da tutti per il suo tradimento. Oscar scopre anche la fine di quello che era stato il suo corpo, viene cremato.\nAlla fine, presenziando come un'energia impercettibile intorno ad Alex e Linda (ma che viene intuita dai personaggi), il protagonista osserva la nascita di una storia d'amore tra i due, fino ad assistere ad un loro rapporto sessuale che culmina in una gravidanza, tramite la quale Oscar si reincarna.\nProduzione.\n\"Enter The Void\" \u00e8 stato per molti anni il progetto dei sogni di No\u00e9, ma la sua produzione \u00e8 stata possibile solo dopo il successo commerciale di \"Irr\u00e9versible\", la precedente pellicola del regista. Il film \u00e8 stato prodotto dalla Wild Bunch e dalla Fid\u00e9lit\u00e9 Films, mentre tutti gli effetti visivi digitali sono opera della Buf Compagnie. Nella pellicola infatti c'\u00e8 un grosso utilizzo di immagini modificate al computer, soprattutto nelle parti dei \"trip\", ispirate dal cinema sperimentale psichedelico, e da visioni avute dall'utilizzo di droghe da parte dello stesso regista.\nUno dei punti di forza di \"Enter The Void\" \u00e8 sicuramente l'aspetto tecnico innovativo: per simulare il \"fluttuare\" da una strada all'altra, da un interno ad un esterno di Tokyo da parte del protagonista, \u00e8 stato fatto un complicato lavoro di riprese eseguito con grosse gru.\nDistribuzione.\nUna versione provvisoria (da circa 163 minuti) del film \u00e8 stata presentata in concorso al Festival di Cannes 2009, ma la post-produzione \u00e8 comunque proseguita, e l'uscita ufficiale nelle sale francesi \u00e8 avvenuta solo un anno dopo. Una versione pi\u00f9 corta del film \u00e8 uscita anche in Inghilterra e negli USA nel settembre 2010. In Italia invece il film \u00e8 stato vietato ai minori di 18 anni ed \u00e8 stato tagliato di quasi mezz'ora rispetto alla versione internazionale; \u00e8 uscito nelle sale il 9 dicembre 2011 distribuito dalla Bim, che \u00e8 anche co-produttrice della pellicola."}
{"id": "3489401", "revid": "621682", "url": "https://it.wikipedia.org/wiki?curid=3489401", "title": "Milko Gaydarski", "text": ""}
{"id": "3489402", "revid": "621682", "url": "https://it.wikipedia.org/wiki?curid=3489402", "title": "Milko Gaidarski", "text": ""}
{"id": "3489405", "revid": "376939", "url": "https://it.wikipedia.org/wiki?curid=3489405", "title": "Inno nazionale statunitense", "text": ""}
{"id": "3489408", "revid": "336956", "url": "https://it.wikipedia.org/wiki?curid=3489408", "title": "Suomi M-31 SMG", "text": ""}
{"id": "3489409", "revid": "1573940", "url": "https://it.wikipedia.org/wiki?curid=3489409", "title": "Aougrout", "text": "Aougrout \u00e8 un comune del \"wilaya\" (provincia) di Adrar e capoluogo dell'omonimo distretto nell'Algeria centro meridionale."}
{"id": "3489415", "revid": "599013", "url": "https://it.wikipedia.org/wiki?curid=3489415", "title": "Georgi Velinov", "text": "Carriera.\nFu calciatore bulgaro dell'anno nel 1981."}
{"id": "3489418", "revid": "530391", "url": "https://it.wikipedia.org/wiki?curid=3489418", "title": "Santa Lucia di Fonte Nuova", "text": ""}
{"id": "3489423", "revid": "4506", "url": "https://it.wikipedia.org/wiki?curid=3489423", "title": "Gerolamo Grossi", "text": ""}
{"id": "3489424", "revid": "767487", "url": "https://it.wikipedia.org/wiki?curid=3489424", "title": "Nova SF*", "text": "Nova SF* \u00e8 una longeva rivista italiana di fantascienza in formato libro, fondata e diretta da Ugo Malaguti e pubblicata dal 1967 dalla Libra Editrice, poi da Perseo Libri, quindi da Elara.\nDistribuita per corrispondenza a cadenza bimestrale da quasi cinquant'anni (con alcune interruzioni dovute ai cambi di case editrici), costituisce la pi\u00f9 antica rivista di fantascienza italiana ancora in attivit\u00e0.\nPubblica perlopi\u00f9 racconti e romanzi brevi di fantascienza anglosassone \"classica\", con articoli di critica, ma sulle sue pagine sono apparsi - secondo Ernesto Vegetti (2000) - \"praticamente tutti gli scrittori italiani di un certo livello\".\nStoria.\nLa rivista fu fondata nel 1967 da Ugo Malaguti, editore di Libra Editrice, sotto la cui etichetta fu pubblicata fino al 1980, per un totale di 42 numeri. In seguito alla crisi dell'editrice, ad essa subentr\u00f2 Perseo Libri nel 1985, che la pubblic\u00f2 per oltre vent'anni fino al 2006, per 76 numeri. Fallita anche la Perseo, \"Nova SF*\" \u00e8 pubblicata dal 2008 da Elara.\nLa rivista ha vinto per tre volte il Premio Italia e al direttore Ugo Malaguti \u00e8 stato assegnato un premio speciale nel 1981. La rivista \u00e8 sempre stata diretta da Ugo Malaguti.\nNel 1968 la rivista indisse un concorso letterario, il premio Nova Sf* o solo \"Nova\" (la cui prima edizione fu vinta da Vittorio Catani), assegnato fino al 1974.\nNel 1989 \u00e8 stata anche inaugurata una collana \"figlia\" di romanzi, \"Biblioteca di Nova SF*\", che ristampa i romanzi pi\u00f9 importanti."}
{"id": "3489429", "revid": "1032907", "url": "https://it.wikipedia.org/wiki?curid=3489429", "title": "Dents du Midi", "text": "I Dents du Midi sono un gruppo montuoso delle Prealpi del Giffre che si trovano nel Canton Vallese (Svizzera). La montagna pi\u00f9 alta \u00e8 la Haute Cime des Dents du Midi.\nGeneralit\u00e0.\nSi trovano tra la Val d'Illiez, la valle del Rodano e a nord del Lago di Salanfe. A nord-est del gruppo si trova Saint-Maurice.\nUna imponente vista delle cime si gode anche da Villars, dal versante opposto (Canton Vaud) della valle del Rodano.\nClassificazione.\nLa SOIUSA vede i Dents du Midi come un sottogruppo alpino e vi attribuisce la seguente classificazione:\nLe vette principali.\nLe vette principali che si incontrano da est verso ovest sono:\nCultura.\nPer la loro singolare imponenza queste montagne hanno suscitato l'attenzione di numerosi artisti che le hanno pi\u00f9 volte ritratte. Il pi\u00f9 famoso di essi \u00e8 stato lo svizzero Ferdinand Hodler che, nel primo decennio del XX secolo, le ha dipinte sia dal Vallese che da Vaud."}
{"id": "3489430", "revid": "24443", "url": "https://it.wikipedia.org/wiki?curid=3489430", "title": "Catena dei Dents du Midi", "text": ""}
{"id": "3489431", "revid": "328255", "url": "https://it.wikipedia.org/wiki?curid=3489431", "title": "PostFinance Arena", "text": ""}
{"id": "3489443", "revid": "889336", "url": "https://it.wikipedia.org/wiki?curid=3489443", "title": "Dimit\u0103r Milanov", "text": "Carriera.\nFu capocannoniere del campionato bulgaro nel 1949, nel 1951 e nel 1957. Prese parte con la sua Nazionale alle Olimpiadi del 1952 ed a quelle del 1956, ottenendo una medaglia di bronzo in queste ultime."}
{"id": "3489445", "revid": "767487", "url": "https://it.wikipedia.org/wiki?curid=3489445", "title": "Guglielmo Lipparini", "text": "Biografia.\nChiamato anche Guglielmo Liparino, fu un monaco agostiniano. Studi\u00f2 con Tiburzio Massaino e, all'inizio della sua attivit\u00e0, entr\u00f2 alla corte del duca di Monte Marciano, a Bellagio. Nel 1609 fu nominato Maestro di Cappella del Duomo di Como dove rimase sino al 1629, anno in cui rientr\u00f2 definitivamente nel Convento di S.Giacomo (Bologna) da dove era partito e dove si spense. Fu autore sia di brani sacri che profani."}
{"id": "3489446", "revid": "486946", "url": "https://it.wikipedia.org/wiki?curid=3489446", "title": "Lester Patel", "text": ""}
{"id": "3489449", "revid": "287204", "url": "https://it.wikipedia.org/wiki?curid=3489449", "title": "Tanner Mayes", "text": "Biografia.\nTanner Mayes ha debuttato nell'industria del porno nel 2007, a 19 anni, introdotta nell'ambiente dalla pornostar Missy Mae. Pochi mesi dopo il suo debutto \u00e8 stata coinvolta in uno scandalo, conosciuto come \"Tanner Mayes Meltdown\", dovuto alla diffusione da parte della JM Productions di un dietro le quinte dove, in un apparente stato confusionale, inveiva contro tutto e tutti e arrivava a gettare a terra un computer.\nAlla fine del novembre 2009 ha iniziato una collaborazione con il sito \"Whack! Magazine\", per cui ha curato la rubrica \"Tanner Mayes' aDICKtion Issues\".\n \u00e8 assente dalle produzioni pornografiche a causa di numerosi problemi legati all'abuso di droga."}
{"id": "3489451", "revid": "223320", "url": "https://it.wikipedia.org/wiki?curid=3489451", "title": "University of Tennessee", "text": ""}
{"id": "3489459", "revid": "433605", "url": "https://it.wikipedia.org/wiki?curid=3489459", "title": "Malkata", "text": "Malkata (o el- Malqata) \u00e8 un sito archeologico egiziano vicino a Tebe.\nFu scoperto nel 1888 quasi per caso da Daressy, un assistente di Gaston Maspero, del Service des Antiquit\u00e8s.\nIl nome della localit\u00e0 el- Malqata significa: \"luogo in cui le cose vengono ritrovate\" ed in effetti pare che in questa zona, prima degli scavi, siano stati notati spesso affioramenti di materiali ceramici.\nA dare impulso alla costruzione del complesso palaziale fu il faraone Amenofi III poco prima della celebrazione del suo terzo giubileo (o festa Heb-Sed) anche se l'occupazione di questo luogo da parte del sovrano risale almeno alla prima festa giubilare.\nIl sito si estende per 32 ettari e pu\u00f2 essere suddiviso in cinque aree: il palazzo del sovrano, la dimora della regina, una cappella dedicata al dio Amon, gli appartamenti dei funzionari e gli alloggi degli operai.\nSembra che l'occupazione della zona sia continuata anche durante i primi anni di regno di Amenofi IV-Akhenaton per poi essere abbandonata durante gli anni dell'eresia di Amarna.\nVoci correlate.\nAmenofi III\nXVIII dinastia egizia \nNuovo Regno"}
{"id": "3489461", "revid": "295921", "url": "https://it.wikipedia.org/wiki?curid=3489461", "title": "Tanner Maze", "text": ""}
{"id": "3489462", "revid": "295921", "url": "https://it.wikipedia.org/wiki?curid=3489462", "title": "Tanner Mayberry", "text": ""}
{"id": "3489463", "revid": "295921", "url": "https://it.wikipedia.org/wiki?curid=3489463", "title": "Tanner Mays", "text": ""}
{"id": "3489464", "revid": "1442080", "url": "https://it.wikipedia.org/wiki?curid=3489464", "title": "Senz'olio contro vento", "text": "Senz'olio contro vento \u00e8 un libro scritto dal premio Nobel Rita Levi-Montalcini.\nRicorrendo all'antico motto marinaresco, che esortava ad affrontare con sprezzo del pericolo il mare in burrasca, Rita Levi Montalcini rievoca le figure di dieci personaggi da lei conosciuti ed amati, i quali hanno saputo attraversare con coraggio il mare della vita in condizioni disperate, simili a quelle delle navi che solcarono gli oceani in epiche traversate. Ci\u00f2 che ha accomunato persone famose come Max Delbr\u00fcck, Enzo Sereni, Giacomo Ulivi, Primo Levi, Vito Volterra, Giuseppe Pagano (architetto) e altri meno noti come Maria De Laude, Marcella Nazzaro, Simonetta Tosi e il nipote Guido \u00e8 l'aver affrontato a testa alta la propria travagliata esistenza, riscattando cos\u00ec la specie umana dalla paura della morte."}
{"id": "3489470", "revid": "767487", "url": "https://it.wikipedia.org/wiki?curid=3489470", "title": "Rivalit\u00e0 senza rivali", "text": "Rivalit\u00e0 senza rivali (\"Ladies Crave Excitement\") \u00e8 un film del 1935 diretto da Nick Grinde.\nProduzione.\nProdotto da Nat Levine per la Mascot Pictures, una piccola casa di produzione specializzata in B-movies e in serial. Le riprese terminarono il 15 maggio 1935\nDistribuzione.\nIl copyright del film, richiesto dalla Mascot Pictures Corp., fu registrato il 22 giugno 1935 con il numero LP5633.\nIl film fu distribuito dalla Mascot Pictures e usc\u00ec nelle sale statunitensi il 22 giugno 1935. In Francia, il film fu distribuito il 29 dicembre 1937 con il titolo \"La Joyeuse Aventure\". Nel 1938, come \"Rivalit\u00e0 senza rivali\", distribuito dalla Fiorenza Film, la pellicola present\u00f2 la domanda per il visto di censura il 19 dicembre ottenendo il 30 dicembre il visto 30455.\n\"Variety\" riport\u00f2 che il film includeva una scena che ricostruiva, sotto il nome di \"March of Events\", la genesi di \"March of Time\", una serie di newsreel in venti minuti l'una che, dal 1934 al 1951, prodotta da Louis de Rochemont, ricreava, spettacolarizzandoli, eventi della cronaca dell'epoca. \"Variety\" si riferiva alla scena in cui Dan, il reporter, ha l'idea di ricostruire fatti di cronaca per il suo cinegiornale."}
{"id": "3489474", "revid": "407690", "url": "https://it.wikipedia.org/wiki?curid=3489474", "title": "Big Mike", "text": ""}
{"id": "3489481", "revid": "1305772", "url": "https://it.wikipedia.org/wiki?curid=3489481", "title": "Sicurezza nazionale", "text": ""}
{"id": "3489494", "revid": "227910", "url": "https://it.wikipedia.org/wiki?curid=3489494", "title": "Tullia d'Aragona come Salom\u00e9", "text": ""}
{"id": "3489506", "revid": "1305772", "url": "https://it.wikipedia.org/wiki?curid=3489506", "title": "Henri Lioret", "text": "Biografia.\nLioret inizi\u00f2 i suoi studi come orologiaio nella \"Scuola di orologeria\" di Besan\u00e7on sino all'incontro con \u00c9mile Jumeau, creatore e realizzatore di bambole di lusso, il quale gli chiese di costruire un fonografo cos\u00ec piccolo da stare nel corpo di una bambola. Lioret riusc\u00ec ad accontentarlo e da quel momento abbandon\u00f2 gli orologi per occuparsi interamente della registrazione e della riproduzione meccanica e, pi\u00f9 tardi, ottica del suono.\nDivenne, cos\u00ec, uno dei grandi pionieri della fonografia e, assieme ai fratelli Path\u00e9, della diffusione del fonografo in Francia (1893). Gli si devono:"}
{"id": "3489510", "revid": "287204", "url": "https://it.wikipedia.org/wiki?curid=3489510", "title": "Bruno Rodolfi", "text": "Caratteristiche tecniche.\nCentrocampista, fu impiegato principalmente come centromediano. La sua abilit\u00e0 pi\u00f9 sviluppata era la capacit\u00e0 di marcare con attenzione gli avversari.\nCarriera.\nClub.\nAcquistato per 5.000 pesos dal Gimnasia di Mendoza, Rodolfi debutt\u00f2 con la maglia del River Plate nel 1934, anno in cui la squadra giunse al quarto posto in campionato. Con l'arrivo di Imre Hirschl, l'anno seguente, Rodolfi venne impiegato a centrocampo insieme a Jos\u00e9 Minella. Il tecnico ungherese utilizz\u00f2 il modulo MW, in cui Rodolfi svolgeva il ruolo di centromediano. Tra il 1936 e il 1942 Rodolfi vinse quattro tornei nazionali argentini, sempre da titolare, facendo parte del nucleo originale della cosiddetta \"M\u00e1quina\"; con l'esordio in prima squadra di N\u00e9stor Rossi, perse il posto fisso nell'undici iniziale. Dopo due ulteriori titoli, Rodolfi decise di ritirarsi dal calcio giocato nel 1948.\nNazionale.\nCon la propria selezione nazionale raccolse 9 presenze e una rete tra il 1937 e il 1942."}
{"id": "3489521", "revid": "958185", "url": "https://it.wikipedia.org/wiki?curid=3489521", "title": "Reggane", "text": "Reggane (in arabo: \u0631\u0642\u0627\u0646) \u00e8 una citt\u00e0 del wilaya (provincia) di Adrar nell'Algeria centro meridionale, nel deserto del Sahara. \u00c8 capoluogo dell'omonimo distretto e la citt\u00e0 pi\u00f9 meridionale della regione del Tuat.\nIn prossimit\u00e0 di Reggane a 26\u00b0 43' N di latitudine e 0\u00b0 17' E di longitudine vi era fino al 1965 un poligono di lancio per razzi civili e militari balistici. La Francia ha condotto quattro test nucleari nel poligono di Reggane nel 1960 e 1961, prima dell'indipendenza algerina\nIl primo test, noto col nome di Gerboise bleue, fu effettuato il 13 febbraio 1960 con l'esplosione di una bomba atomica della potenza di 70\u00a0kT."}
{"id": "3489524", "revid": "486946", "url": "https://it.wikipedia.org/wiki?curid=3489524", "title": "Commissione Antimafia", "text": ""}
{"id": "3489552", "revid": "1782831", "url": "https://it.wikipedia.org/wiki?curid=3489552", "title": "La romana (miniserie televisiva)", "text": "La romana \u00e8 una miniserie televisiva italiana del 1988, diretta da Giuseppe Patroni Griffi e tratta dall'omonimo romanzo di Alberto Moravia.\nProtagoniste le attrici Gina Lollobrigida (che fu gi\u00e0 interprete dell'omonimo film di Luigi Zampa del 1954) e Francesca Dellera (nel ruolo che nel 1954 fu della Lollobrigida).\nNel cast figurano, inoltre, tra gli altri, Tony Lo Bianco e Pierre Cosso.\nLa miniserie, in 3 puntate, fu trasmessa da Canale 5 in prima serata a partire dal 6 novembre 1988.\nTrama.\nRoma, periodo fascista: protagonista delle vicende \u00e8 Adriana (Francesca Dellera), una giovane donna che vive un rapporto conflittuale con la madre Margherita (Gina Lollobrigida)."}
{"id": "3489554", "revid": "198277", "url": "https://it.wikipedia.org/wiki?curid=3489554", "title": "Madness of Love", "text": ""}
{"id": "3489557", "revid": "40680299", "url": "https://it.wikipedia.org/wiki?curid=3489557", "title": "La romana (sceneggiato televisivo)", "text": ""}
{"id": "3489568", "revid": "40680477", "url": "https://it.wikipedia.org/wiki?curid=3489568", "title": "La romana (sceneggiato)", "text": ""}
{"id": "3489569", "revid": "1666804", "url": "https://it.wikipedia.org/wiki?curid=3489569", "title": "Gens Atia", "text": "La gens Atia, o Attia, in italiano Azia o Attia era una famiglia della Roma antica. Il primo esponente della gens ad acquistare importanza \u00e8 stato Lucio Azio, tribuno militare nel 178 a.C. Durante la guerra civile fra i sostenitori di Cesare e quelli di Pompeo, molti \"Atii\" si schierarono apertamente e presero parte ai combattimenti, a favore dell'uno o dell'altro. La \"gens Attia\" potrebbe essere la stessa famiglia degli \"Atii\", infatti gli individui noti con questo nome vissero circa un secolo dopo i pi\u00f9 importanti \"Atii\", ma non si sa se siano imparentati o meno.\nOrigine.\nLa \"gens\" non sembra essere stata molto antica, anche se alcuni poeti la facevano discendere da Atys, figlio di Alba Silvio e padre di Capi. Atys fu il sesto re di Alba Longa, antica citt\u00e0 del Lazio, che secondo la tradizione fu fondata da Ascanio, figlio di Enea e perci\u00f2 considerata la citt\u00e0 madre di Roma.\n\"Tria nomina\".\n\"Praenomina\".\nGli \"Atii\" sono noti per avere usato frequentemente alcuni dei pi\u00f9 comuni \"praenomina\" dell'antica Roma, tra cui \"Lucio, Marco, Gaio, Publio\" e \"Quinto\".\n\"Cognomina\".\nI \"cognomina\" degli \"Atii\" furono \"Balbo, Rufo\" e \"Varo\". Gli \"Atii Balbi\" provenivano dalla citt\u00e0 di Ariccia. Lo studioso veneziano Paolo Manuzio ha ipotizzato che la famiglia dei Labieni appartenesse alla gens \"Atia\", parere seguito dalla maggior parte degli scrittori moderni, tranne Ezechiel Spanheim.\nDiscendenza.\nSecondo alcuni storici, i discendenti di Quinto Azio Varo, illustre membro della Gens Atia, facevano parte di quell'aristocrazia romana di cui le popolazioni barbariche che conquistarono Roma si avvalsero per le loro competenze come amministratori dei territori nella penisola. \nIl nobile casato dei Compagnoni di Villamagna si diceva discendente della Gens Atia. Storicamente questa non pu\u00f2 che rimanere un'ipotesi; tuttavia l'albero genealogico della famiglia risale fino ad un certo Atto Ottifredo (880 d.C.), della famiglia degli Actioni o Attoni, discendenti dalla fara longobarda degli Ottifredi. \nIn alcuni documenti antichi, \u00e8 riportata la scritta nella lapide alla base dell'albero gentilizio, che sembrerebbe confermare quest'ipotesi: \"Compagnona Gens ricinae, totoque piceno carissima, olim dicta Atona, vel Actiona, ab Actio Varo delecto duce in bello civili adversus Caesarem imperatorem, cui temporibus primordiis civitates maceratenses nomen dederunt...\""}
{"id": "3489573", "revid": "21880", "url": "https://it.wikipedia.org/wiki?curid=3489573", "title": "Riserva naturale Laghetti di Marinello", "text": ""}
{"id": "3489583", "revid": "301156", "url": "https://it.wikipedia.org/wiki?curid=3489583", "title": "Scartamento bosniaco", "text": "Lo scartamento bosniaco (in tedesco: \"Bosnische Spurweite\") \u00e8 quel tipo di scartamento ridotto ferroviario la cui misura tra le rotaie \u00e8 compresa tra 760 e 762\u00a0mm; il nome deriva dall'ampio uso che ne \u00e8 stato fatto in Bosnia ed Erzegovina per la costruzione di buona parte della rete ferroviaria durante l'amministrazione austro-ungarica del territorio tra gli ultimi decenni del XIX secolo e i primi decenni del XX. Tale definizione \u00e8 rimasta in uso fino ad oggi.\nAgli inizi l'uso di tale scartamento fu essenzialmente militare ma presto nelle terre dell'impero Austro Ungarico (incluso quindi il Trentino fino al 1918) fu normato per le ferrovie a trazione termica dalla \"Lokalbahngesetz f\u00fcr die \u00f6sterreichische H\u00e4lfte der Doppelmonarchie vom 25. Mai 1880,\" legge di validit\u00e0 limitata, ma prorogata varie volte, il cui fine era di poter sposta il materiale rotabile tra le varie regioni dell'impero a seconda delle esigenze militari: ad esempio, allo scoppio delle ostilit\u00e0 tra il Regno d'Italia e l'Impero Austroungarico il materiale rotabile della Ferrovia Mori-Arco-Riva venne spostato ed utilizzato in Galizia . \nSi diffuse anche in altre aree tra cui Bulgaria, Serbia e nella regione danubiana.\nMolte linee ferroviarie a scartamento \"bosniaco\" sono state dismesse, soprattutto del secondo dopoguerra, alcune sono state modernizzate ad uso suburbano, altre sopravvivono a scopo turistico o museale.\nLo scartamento 760\u00a0mm \u00e8 stato usato anche dagli inglesi per la costruzione di alcune linee ferroviarie in India.\nAlcune ferrovie a scartamento bosniaco.\nIn Austria:\nIn Istria:\nIn Italia:\nIn Serbia:"}
{"id": "3489588", "revid": "767487", "url": "https://it.wikipedia.org/wiki?curid=3489588", "title": "L'eredit\u00e0 (film 2003)", "text": "L'eredit\u00e0 (\"Arven\") \u00e8 un film del 2003, diretto da Per Fly ed \u00e8 il secondo capitolo di una trilogia, iniziata con \"La panchina\" (2000) e conclusa con \"Gli innocenti\" (2005).\nGirato con alto margine d'improvvisazione, il film ha riscosso un gran successo in patria (Danimarca).\nTrama.\nChristoffer vive a Stoccolma con la moglie ed attrice Maria ed insieme mandano avanti un ristorante di ottimo livello. La famiglia di Christoffer \u00e8 proprietaria di un'importante acciaieria danese che per\u00f2 sta attraversando un difficile periodo di crisi. L'improvviso suicidio del fondatore della fabbrica, nonch\u00e9 suo padre, costringe Christoffer, che non si era mai voluto occupare dell'acciaieria, a ritornare a casa per prendere in mano le redini dell'azienda e salvarla dalla bancarotta. Appoggiato dalla ferrea madre Annelise, Christoffer riesce a risollevare le sorti della fabbrica, ma il raggiungimento di quest'impresa arriva a caro prezzo, costringendolo a sacrificare totalmente la sua vita privata e mandando in frantumi il suo matrimonio con Marie."}
{"id": "3489597", "revid": "729019", "url": "https://it.wikipedia.org/wiki?curid=3489597", "title": "23\u00ba Gruppo", "text": "Il 23\u00ba Gruppo \u00e8 un reparto di volo dell'Aeronautica Militare. \u00c8 stato costituito il 5 settembre 2018 con elicotteri HH-101A 'Caesar', alle dipendenze del 15\u00ba Stormo, con compito primario di \"Personnel Recovery\".\nE' erede delle tradizioni del 23\u00ba Gruppo caccia intercettori \"Veltri\" del \"5\u00ba Stormo\" caccia \"Giuseppe Cenni\" .\nStoria.\nIl gruppo caccia.\nCostituito l'8 luglio 1918, il XXIII Gruppo (poi 23\u00ba Gruppo Aeroplani da caccia) a San Luca di Padernello (Paese) (Treviso), dal 29 agosto successivo \u00e8 stato comandato dal capitano Antonio Bosio (generale) futuro Capo di stato maggiore dell'Aeronautica Militare che aveva alle proprie dipendenze la 78\u00aa Squadriglia Caccia Hanriot HD.1 del capitano Antonio Riva e la 79\u00aa Squadriglia Caccia Nieuport 27 del capitano Mazzini.\nNel conflitto ha svolto 881 voli di guerra, sostenendo 39 combattimenti aerei, 10 vittorie subendo 3 morti.\nNel mese di dicembre 1918 \u00e8 a Fossalunga fino allo scioglimento del 1\u00ba agosto 1919.\nNella Regia Aeronautica.\nIl 7 maggio 1923 era composto dalla 71\u00aa Squadriglia caccia e 91\u00aa Squadriglia aeroplani da caccia di stanza a Cinisello Balsamo inquadrato nel 1\u00ba Stormo Caccia Terrestre della Regia Aeronautica, nell'autunno del 1924 era con la 70\u00aa Squadriglia caccia, 74\u00aa Squadriglia e 75\u00aa Squadriglia caccia al Campo della Promessa di Lonate Pozzolo, nel 1925 transita sui Nieuport 29 e nel 1926 riceve anche i Fiat C.R.1.\nNel febbraio 1927 entra nel 2\u00ba Stormo con sede a Cinisello Balsamo con le Squadriglie 74\u00aa, 75\u00aa e 79\u00aa con i Nieuport 29 e dalla 83\u00aa Squadriglia con i Fiat C.R.1 ed in maggio i Nieuport vennero cambiati con gli Ansaldo AC 3 (variante dell'Ansaldo AC.2).\nAlla fine del 1929 il Gruppo adotta i nuovi Fiat C.R.20.\nIl 1\u00ba giugno 1931 entra al comando del maggiore Enrico Pezzi nel 3\u00ba Stormo dell'Aeroporto di Bresso con i CR 20bis che sostituisce nel 1935 con i Fiat C.R.32.\nNel 1938 il XXIII Gruppo Caccia \"Asso di Bastoni\" era in Spagna al comando del magg. Aldo Remondino dell'Aviazione Legionaria.\nAlla met\u00e0 di marzo 1939 sono operativi 12 G.50 dall'aeroporto di Escalona che alla fine del conflitto verranno lasciati all'aviazione spagnola.\nDal 3 giugno 1940 si schiera all'Aeroporto di Vergiate con i Fiat C.R.42 ed al 10 giugno a Cervere al comando del ten. col. Tito Falconi con la 70\u00aa (9 CR 42), 74\u00aa (8 CR 42) e 75\u00aa Squadriglia (8 CR 42) 3\u00ba Stormo Caccia Terrestre.\nIl 15 giugno nell'ambito della Battaglia delle Alpi Occidentali 25 CR 42 attaccano l'aeroporto di Le Cannet-des-Maures, quelli di scorta impegnano combattimento con la caccia francese, perdendo un velivolo per parte e distruggendone una ventina al suolo.\nAlla fine del mese va sull'Aeroporto di Comiso (RG) dove, dal 9 luglio 1940, divenuto 23\u00ba Gruppo Autonomo C.T., cessa di dipendere dal 3\u00ba Stormo. \nIl 20 gennaio 1941 il Nucleo del 23\u00ba Gruppo Caccia Aeroplani si trasforma, con disposizione dello Stato Maggiore della Regia Aeronautica, in 156\u00ba Gruppo Autonomo Caccia Terrestre.\nSempre nello stesso anno riceve gli M.C.200, i Fiat G.50 ed i M.C.202 e nel 1943 gli M.C.205.\nDal 15 maggio 1942 rientra nel 3\u00ba Stormo e nella met\u00e0 di luglio dello stesso anno, su velivoli M.C.202, si rischiera in Africa Settentrionale Italiana all'Aeroporto militare di Sidi Haneish.\nAll'8 settembre 1943 era all'Aeroporto di Furbara con la 70\u00aa (2 M.C.205, 2 M.C.202), 74\u00aa (3 M.C.202) e 75\u00aa Squadriglia (3 M.C.202) nel 3\u00ba Stormo Caccia Terrestre.\nIl Gruppo fu sciolto il 14 Settembre 1943 dopo l\u2019armistizio.\nNell'Aeronautica Militare.\nIl Gruppo viene ricostituito ufficialmente il 30 Marzo 1957 all'Aeroporto di Pisa-San Giusto su FIAT F-86K, anche se gi\u00e0 operativo dal dicembre 1956 sull'Aeroporto di Istrana.\nNel luglio 1964 il reparto va all'Aeroporto di Rimini-Miramare e nella primavera 1973 riceve gli F-104 Starfighter cessando di appartenere al 51\u00ba Stormo di Istrana, per essere assorbito nei ranghi del 5\u00ba Stormo, intitolato a Giuseppe Cenni, di Rimini. \nIl 14 marzo 1995 va all'Aeroporto di Cervia-Pisignano iniziando a ricevere gli F-104S/ASA-M dal 15 Dicembre 1997.\nDal 2004 il reparto \u00e8 stato dotato di velivoli F-16 \"Falcon\", scelti come mezzo di passaggio tra l'F-104 e l'Eurofighter, ciclo concluso dopo sei anni. Gli F-16 ADF sono stati immessi in servizio in base ad un programma di leasing denominato Peace Caesar F-16 program e sottoscritto dal governo italiano con il Dipartimento della Difesa degli Stati Uniti.\nL'era dei velivoli F-16 ADF era iniziata nel settembre del 2003, quando il primo di questi velivoli \u00e8 atterrato a Cervia ed \u00e8 continuata con il ritorno del 23\u00ba Gruppo alla sorveglianza dello spazio aereo nazionale a partire dal 1\u00ba gennaio 2004. Nel corso di questi anni il reparto ha svolto oltre 14.400 ore di volo impiegando una trentina di piloti, quattro dei quali hanno raggiunto il traguardo delle mille ore, con circa 80 decolli a causa di allarmi per intercettare velivoli fuori rotta o non autorizzati al sorvolo del territorio nazionale. Il reparto ha assicurato la copertura aerea in occasione di importanti eventi, quali il vertice NATO di Pratica di Mare, i funerali di Giovanni Paolo II, le Olimpiadi Invernali di Torino 2006 ed il G8 dell'Aquila. Un solo velivolo (MM.7238) \u00e8 andato perduto, per cause tecniche, l'11 febbraio 2010, fortunatamente senza conseguenze per il pilota, magg. Luca Crovatti. Domenica 23 maggio 2010 ha svolto l'ultimo servizio di allarme per la sorveglianza dello spazio aereo nazionale.\nIl 4 giugno 2010 gli ultimi F-16 hanno lasciato definitivamente la base romagnola, al comando del ten. col. Mauro Gnutti, alla volta del 37\u00ba Stormo di Trapani, mentre il Gruppo caccia e l'intero 5\u00ba Stormo sono messi in posizione quadro.\nGruppo elicotteri.\nIl 5 Settembre 2018, con una cerimonia di ricostituzione ufficiale il successivo 30 ottobre, il 23\u00ba Gruppo \u00e8 ritornato operativo, operando sempre dalla base di Cervia (provincia di Ravenna) ma in seno al 15\u00ba Stormo CSAR.\nViene dotato di nuovi velivoli ad ala rotante, gli elicotteri HH-101A 'Caesar' e un nuovo ruolo operativo PR (\"Personnel Recovery\"), per il recupero di militari e civili in territorio ostile, alle dipendenze della 1\u00aa Brigata aerea \"operazioni speciali\"."}
{"id": "3489603", "revid": "640277", "url": "https://it.wikipedia.org/wiki?curid=3489603", "title": "Arven", "text": ""}
{"id": "3489605", "revid": "124808", "url": "https://it.wikipedia.org/wiki?curid=3489605", "title": "The Laurel-Hardy Murder Case", "text": ""}
{"id": "3489608", "revid": "729019", "url": "https://it.wikipedia.org/wiki?curid=3489608", "title": "Francesco Caggiani", "text": "Biografia.\nFrancesco Caggiani nacque a Pomarico il 18 dicembre 1895 da Giuseppe Arcangelo, economo al Comune e da Aurora Giordano, di antica famiglia pomaricana, che mor\u00ec tre anni dopo la sua nascita. Tra gli antenati paterni, si distinsero il nonno Francesco che esercit\u00f2 la professione di notaio e fu capitano delle guardie nobili della Casa Borbonica, mentre il bisnonno Filippo, anch'egli notaio, partecip\u00f2 ai moti carbonari del 1820-21.\nLa Grande Guerra.\nNonostante la sua giovane et\u00e0, durante il periodo della guerra italo-turca divenne interventista convinto e a 19 anni, dopo lunghe insistenze, ottenne dal padre il consenso di arruolarsi volontario nell'esercito, venendo assegnato al 9\u00ba Reggimento fanteria. Ammesso a frequentare il corso per allievi sottufficiali, nel marzo 1915 consegu\u00ec il grado di sergente; il 24 maggio dello stesso anno prese parte alla prima guerra mondiale.\nIn tutte le lettere inviate al padre e agli amici parlava della sua gioia di servire la Patria in guerra e, alle raccomandazioni del padre e delle sorelle di essere accorto, rispondeva che oramai era abituato alla vita di trincea e ai pericoli dei combattimenti.\nNel settembre 1915, in una trincea del Carso, si ammal\u00f2 di polmonite e pleurite e rimase ricoverato in ospedale per quasi un mese; poi fu inviato in licenza di convalescenza per 60 giorni a Pomarico. Prima che questa scadesse, chiese di tornare in trincea, sebbene per la malattia subita potesse essere destinato ai servizi sedentari. All'amico Francesco Fiore, in partenza da Pomarico, rivolse un saluto dicendo: \"Ci rivedremo sul Carso\". Al termine della convalescenza, rientr\u00f2 in servizio a Macerata e fu assegnato all'addestramento delle nuove reclute; dopo qualche mese chiese insistentemente al Comando di tornare in linea. Ai primi di giugno 1916 torn\u00f2 in prima linea assegnato alla 10\u00aa Compagnia del 156\u00ba Reggimento fanteria di stanza a Monfalcone.\nNel mese di agosto, scattato all'assalto di una posizione nemica con il suo reparto, vide cadere l'ufficiale comandante colpito a morte e tutti gli altri ufficiali che lo avevano man mano sostituito. La Compagnia, rimasta senza ufficiali, tentenn\u00f2, ma davanti a tutti si pose Caggiani che, incitando il reparto e dando l'esempio rianim\u00f2 i superstiti e si lanci\u00f2 all'attacco della posizione nemica. L'assalto della Compagnia fu cos\u00ec efficace che il nemico indietreggi\u00f2 sconfitto. Per questa azione fu decorato con Medaglia d'oro al valor militare.\nIl 30 agosto scrisse a suo padre augurandosi di star bene solo \"per poter compiere tutto intero il mio dovere di cittadino e di soldato per la difesa dei diritti della nostra cara Patria [\u2026] sappiate che ognuno di noi ha un destino, se il mio \u00e8 quello che voi non desiderate, vi raccomando di essere forte\". Il 26 ottobre, nell'azione di Nova Vas, che gi\u00e0 era costata numerose perdite, Caggiani balz\u00f2 fuori dalla trincea per incoraggiare tutti gli uomini della Compagnia a seguirlo nell'attacco. Nonostante il fuoco nemico, continu\u00f2 nell'incitamento fino a quando un proiettile non lo uccise, all'et\u00e0 di appena 21 anni. In sua memoria gli fu assegnata la Medaglia d\u2019argento al valore militare.\nLe cerimonie dopo la sua morte.\nAlla fine della guerra, la salma, dal Vallone presso le case Ferleti dove provvisoriamente venne inumata, fu trasferita al sacrario militare di Redipuglia dove la famiglia ne chiese successivamente il rimpatrio a Pomarico. Ci\u00f2 avvenne il 18 settembre 1923, mentre il giorno 20 le furono tributate solenni onoranze con l'intervento di autorit\u00e0 provinciali e di un plotone del 29\u00ba Reggimento fanteria di stanza a Potenza e dell'intera popolazione. La salma fu portata a spalla da ufficiali in congedo e dallo stesso tenente che comandava il reparto di fanteria, venuto a rendere gli onori militari.\nPomarico volle in sua memoria intitolargli una strada cittadina, mentre nel 1955 attribu\u00ec il nome di Francesco Caggiani alla Scuola Elementare con una cerimonia solenne riportata anche sul numero 139 de \"Il Mattino\" del 20 maggio 1955. La lapide nella cappella di famiglia riporta la dicitura: \"Col tesoro delle tue virt\u00f9 sergente Francesco Caggiani si eterni in questo marmo il mio paterno affetto pi\u00f9 ardente del bacio col quale la patria riconoscente sublim\u00f2 sul campo della gloria l'olocausto della tua vita. Pomarico, 18 dicembre 1895 - Nova Vas, 26 ottobre 1916\".\nIl 5 maggio 1996, col patrocinio dell'Amministrazione Provinciale e dell'Amministrazione Comunale di Pomarico, ci fu una solenne cerimonia in memoria di Francesco Caggiani e dei caduti in guerra della provincia di Matera davanti al monumento dei Caduti, alla presenza di autorit\u00e0 civili e militari."}
{"id": "3489618", "revid": "640277", "url": "https://it.wikipedia.org/wiki?curid=3489618", "title": "Oltre il cielo (periodico)", "text": "Oltre il cielo \u00e8 stata una rivista italiana che pubblicava articoli di astronautica, astronomia e missilistica oltre a racconti di fantascienza, pubblicata dal 1957 al 1970 dalle Edizioni \"esse\" di Roma. Stampata in formato tabloid, era diretta da Armando Silvestri e aveva come direttore responsabile Cesare Falessi.\nStoria.\n\"Oltre il cielo\" nasceva come proseguimento ideale di \"Cielo\", rivista di aeronautica degli anni cinquanta che pubblicava anche racconti di aviazione; in copertina il titolo in maiuscolo della prima rivista \"CIELO\" era indicato con la lettera \"E\" resa graficamente con quattro tratti anzich\u00e9 con tre, per suggerire che gli argomenti trattati tendevano a superare i limiti terrestri. La medesima particolare grafica venne utilizzata anche in copertina della successiva rivista \"oltre il CIELO\".\nFu fondata nel settembre 1957 e nel 1970 cess\u00f2 le pubblicazioni con il numero 154; nel 1975 usc\u00ec un ultimo fascicolo isolato, con il numero 155.\nFu ideata dall'ing. Cesare Falessi, al quale si affianca nel primo anno alla guida della rivista Armando Silvestri, anch'egli ingegnere, gi\u00e0 attivo nell'anteguerra, che nel 1938 aveva gi\u00e0 ideato, ma senza successo concreto, il progetto per la prima rivista di fantascienza in Italia, la rivista quadrimestrale \"Avventure dello spazio\".\nSulle pagine della rivista si concentrarono - in particolare nel biennio 1958-1959 - i racconti di quattro dei principali autori dell'epoca: Ivo Prandin (che si firmava \"Max jr. Bohl\" e \"Ipran\"), Renato Pestriniero (\"Pi Erre\"), Vincenzo Croce (\"Vicro\" e \"Massimo Doncati\"), Gianni Vicario (\"G. Newman\" e \"A. G. Greene\"); lo stesso Cesare Falessi scrive con sette pseudonimi diversi; a questi si aggiunger\u00e0 dal 1960 Lino Aldani (\"N. L. Janda\"), autore di una fantascienza \"nuova\", non pi\u00f9 basata sulla space opera.\nSecondo Gianfranco De Turris, \"la fantascienza che scrivevano [...] era abbastanza diversa da quella americana, allora l'unica nota e tradotta, insieme a quella francese, su \"Urania\" e \"Cosmo\". Falessi e Silvestri, pi\u00f9 il secondo del primo, chiedevano ai loro collaboratori che si divulgasse l'astronautica attraverso la fantascienza, un po' come aveva fatto Hugo Gernsback negli anni Venti con le sue riviste negli USA.\"\nIn quasi quindici anni di vita la rivista pubblic\u00f2 475 racconti e 12 romanzi a puntate di oltre cento autori italiani - anche con i loro veri nomi - formando due generazioni di lettori, critici e scrittori. Dal 1962 col n.101 la fantascienza venne divisa dalla divulgazione scientifica e le fu interamente dedicata la sezione centrale.\nAlla rivista collabor\u00f2 anche Peter Kolosimo (al secolo Pier Domenico Colosimo), che teneva una rubrica fissa in cui esponeva le basi di quelle teorie di \"archeologia spaziale\" che avrebbe poi sviluppato nei suoi numerosi best seller tradotti e pubblicati in tutto il mondo, facendone uno degli scrittori italiani pi\u00f9 conosciuti all'estero negli anni sessanta e settanta. Nelle pagine della stessa rivista si cerc\u00f2 inoltre di fondare, senza per\u00f2 avere successo, la prima associazione di autori di fantascienza in Italia (AAFS) nel 1959."}
{"id": "3489620", "revid": "1192245", "url": "https://it.wikipedia.org/wiki?curid=3489620", "title": "Fitochelatina", "text": "Le fitochelatine sono polipeptidi intracellulari prodotti da piante e alghe (e molto raramente da alcune specie di funghi) in risposta a un eccessivo assorbimento di metalli pesanti.\nStruttura chimica.\nLe fitochelatine (in lingua inglese: \"Phytochelatin\"; abbreviate in \"PC\") sono proteine citoplasmatiche a basso peso molecolare ricche in cisteina appartenenti alla III classe della famiglia delle metallotioneine. Sono oligopeptidi costituiti da (y-glutammil-cisteinil)-glicina (raramente sostituita da -alanina), dove \"n \"sta per un numero variabile di ripetizioni del d\u00ecpeptide y-glutammil-cisteina; tali ripetizioni, da 2 a 11 (da PC a PC) sono pi\u00f9 frequentemente da 2 a 5. I gruppi sulfidrilici (o tiolici) -SH della cisteina permettono la chelazione dei metalli pesanti e ne prevengono quindi l'interazione con i componenti cellulari. Le fitochelatine possono infatti formare complessi molecolari con vari metalli pesanti i quali non possono esercitare effetti tossici perch\u00e9 sottratti alla libera circolazione all'interno del citoplasma cellulare. Nel caso del cadmio i complessi del metallo con le fitochelatine possono variare da 1800 a 8000 dalton.\nBiologia.\nLe fitochelatine si rinvengono nelle piante, nei funghi, e in tutti i gruppi di alghe tra cui cianobatteri e licheni. La sintesi delle fitochelatine avviene direttamente a partire dal glutatione oppure da un'altra fitochelatina a pi\u00f9 basso grado di polimerizzazione per mezzo dell'enzima Glutatione gamma-glutammilcisteiniltransferasi. Tali organismi, a differenza degli animali, traggono nutrienti (per esempio, rame e zinco) e metalli potenzialmente tossici (per es. cadmio, piombo o mercurio) dall'ambiente acquatico o terrestre. Le concentrazioni di questi elementi, sia quelli essenziali che i non essenziali, possono variare per cause naturali o antropiche. \u00c8 pertanto importante per le piante, che non possono allontanarsi di fronte a concentrazioni ambientali tossiche di questi elementi, possedere meccanismi che ne mantengano le concentrazioni entro limiti di sicurezza; la sintesi delle fitochelatine \u00e8 attivabile nell'arco di pochi minuti e costituisce pertanto un'importante risposta fisiologica per il mantenimento dell'omeostasi cellulare e per la detossificazione.\nStoria.\nGli effetti delle fitochelatine vennero scoperti nel 1973 da Paolo Pelosi e collaboratori dell'Universit\u00e0 di Pisa i quali quali osservarono un aumento degli aminoacidi acido glutammico, cisteina e glicina nelle piante di tabacco esposte a concentrazioni elevate di mercurio metallico. Le ricerche, pubblicate su riviste minori, non ebbero l'eco che avrebbero meritato. Nel 1979 fu scoperto l'enzima Glutatione gamma-glutammilcisteiniltransferasi. Nel 1981 le fitochelatine furono rinvenute nel lievito di fissione e vennero chiamate \"Cadistine\". Nel 1985 Erwin Grill e collaboratori dell'Universit\u00e0 di Monaco di Baviera dimostrarono che i tre aminoacidi erano utilizzati nelle cellule vegetali in risposta allo stress da cadmio e altri metalli pesanti gi\u00e0 pochi minuti dopo l'esposizione. Il nome \u00abfitochelatine\u00bb (dal greco \"\u03a6\u03c5\u03c4\u03cc\u03bd\" = pianta e \"\u03c7\u03b7\u03bb\u03ae\" = tenaglia) venne attribuito per sottolineare la loro origine vegetale e la capacit\u00e0 di chelare i metalli pesanti per sottrarli alla libera circolazione all'interno delle cellule al pari delle metallotioneine."}
{"id": "3489621", "revid": "767487", "url": "https://it.wikipedia.org/wiki?curid=3489621", "title": "A Puritan Episode", "text": "A Puritan Episode \u00e8 un cortometraggio muto del 1913. Il nome del regista non viene riportato nei credit del film che, probabilmente, \u00e8 il debutto sullo schermo di Fay Tincher, un'attrice che proveniva dal vaudeville.\nProduzione.\nProdotto dalla Eclair American.\nDistribuzione.\nIl film - un cortometraggio in due bobine - usc\u00ec nelle sale cinematografiche statunitensi il 24 settembre 1913, distribuito dall'Universal Film Manufacturing Company."}
{"id": "3489634", "revid": "767487", "url": "https://it.wikipedia.org/wiki?curid=3489634", "title": "Why Aunt Jane Never Married", "text": "Why Aunt Jane Never Married \u00e8 un cortometraggio muto del 1913, diretto da William F. Haddock.\nProduzione.\nProdotto dalla Eclair American.\nDistribuzione.\nIl film - un cortometraggio in una bobina - usc\u00ec nelle sale cinematografiche USA il 28 settembre 1913, distribuito dall'Universal Film Manufacturing Company."}
{"id": "3489636", "revid": "1310927", "url": "https://it.wikipedia.org/wiki?curid=3489636", "title": "Stevenage Football Club", "text": "Lo Stevenage Football club \u00e8 la societ\u00e0 calcistica inglese con sede nella citt\u00e0 di Stevenage, in Hertfordshire. Il club milita attualmente nella Football League Two. Gioca le partite casalinghe nello stadio di Broadhall Way.\nStoria.\nIl club \u00e8 stato fondato nel 1976.\nNelle stagioni 2006\u20132007 e 2008\u20132009 ha vinto l'FA Trophy, coppa in cui invece nelle stagioni 2001-2002 e 2009-2010 \u00e8 stato finalista perdente e nella stagione 1996-1997 semifinalista."}
{"id": "3489637", "revid": "1305887", "url": "https://it.wikipedia.org/wiki?curid=3489637", "title": "Devil &amp; Devil - La spada del demone", "text": " \u00e8 un manga scritto e disegnato da Yuki Miyoshi e pubblicato in Giappone dalla Shogakukan. I singoli capitoli che compongono l'opera sono stati raccolti in formato tank\u014dbon in 15 volumi e messi in commercio da marzo 1998 a novembre 2000. In Italia la pubblicazione \u00e8 stata effettuata da GP Publishing, da aprile 2011 a ottobre 2012, in edizione autonoma \"Devil &amp; Devil\" per i primi due volumi e sulla collana \"GP Fiction\" dal terzo numero in poi.\nTrama.\nUn demone e un angelo, Sword il primo e Ios il secondo, mentre disputano il loro 101\u00ba duello vengono catapultati nel mondo degli umani, feriti gravemente dal duro scontro per poter sopravvivere sulla Terra sono costretti a rifugiarsi nei corpi di due ragazzi: Kanna e Soma due fratelli gemelli. Costretti cos\u00ec a convivere sotto lo stesso tetto e non potendo pi\u00f9 usare i loro poteri magici devono anche fare i conti con le precedenti personalit\u00e0: Ios ha preso possesso del corpo del violento Kanna il bullo della scuola, mentre Sword deve fare i conti con quello di Soma un timido e imbranato ragazzino che viene spesso picchiato e maltrattato da tutti. Per mascherare il cambiamento di carattere dei due ragazzi fingono di avere un'amnesia ma talvolta le precedenti identit\u00e0 riaffiorano facendogli compiere delle azioni involontarie, soprattutto in Sword. Cos\u00ec bloccati in un mondo a loro sconosciuto e intrappolati in dei corpi non appropriati devono trovare la maniera di collaborare sia per ritornare nei loro mondi ma anche perch\u00e9 sulla Terra stanno arrivando dei nemici.\nManga.\nIl manga di \"Devil &amp; Devil\" fu serializzato per la prima volta nel settimanale \"Weekly Sh\u014dnen Sunday\", edito da Shogakukan, dal 1997 al 2000. La serie in Giappone termin\u00f2 con un totale di 15 volumi."}
{"id": "3489639", "revid": "1494169", "url": "https://it.wikipedia.org/wiki?curid=3489639", "title": "Oltre il cielo", "text": ""}
{"id": "3489649", "revid": "767487", "url": "https://it.wikipedia.org/wiki?curid=3489649", "title": "One of the Rabble", "text": "One of the Rabble \u00e8 un cortometraggio muto del 1913. Il nome del regista non viene riportato nei titoli.\nProduzione.\nProdotto dalla Eclair American.\nDistribuzione.\nIl film usc\u00ec nelle sale cinematografiche USA l'8 ottobre 1913, distribuito dall'Universal Film Manufacturing Company."}
{"id": "3489653", "revid": "1305772", "url": "https://it.wikipedia.org/wiki?curid=3489653", "title": "T 8 (torpediniera Italia)", "text": " \nLa T 8 \u00e8 stata una torpediniera della Regia Marina, precedentemente appartenuta alle Marine austroungarica e jugoslava.\nStoria.\nCostruita nei cantieri Danubius di Porto Re con il nome di \"TB 97F\" (poi abbreviato, dal 21 maggio 1917, in \"TB 97\"), la nave faceva parte in origine della classe \u00abTB 82F\u00bb di torpediniere costruite per conto della Marina imperiale austroungarica.\nL'armamento originario della nave era composto da due cannoni Skoda da 66/30 mm, una mitragliera da 8,3/66 mm e quattro tubi lanciasiluri da 450 mm.\nIn servizio nel dicembre 1916, la torpediniera prese parte alla prima guerra mondiale. Tra le azioni cui prese parte si pu\u00f2 citare quella del 10-11 giugno 1918, quando scort\u00f2 da Pola a Porto Tayer, insieme ai cacciatorpediniere e ed alle torpediniere \"TB 80\", \"TB 90\" e \"TB 96\", la corazzata \"Viribus Unitis\" in quella che avrebbe dovuto essere una trappola per la flotta italiana, che sarebbe uscita in mare a contrasto di un'incursione nel canale d'Otranto per poi essere circondata da un superiore numero di unit\u00e0 nemiche, ma l'operazione venne interrotta a causa dell'affondamento della corazzata \"Szent Istvan\" da parte di MAS italiani.\nConclusasi la guerra, in seguito alla dissoluzione dell'Impero austro-ungarico e con esso della k.u.k. Kriegsmarine, la \"TB 97\" pass\u00f2 alla neonata Marina reale jugoslava, dove assunse la denominazione di \"T 8\".\nNegli anni venti la nave venne sottoposta a lavori di modifica, che comportarono la sostituzione dei due pezzi da 66/30 mm con altrettanti del pi\u00f9 moderno modello da 66/50, nonch\u00e9 l'aggiunta di una seconda mitragliera da 8,3/67 mm.\nSuccessivamente, in seguito ad ulteriori modifiche, i cannoni da 66/42 mm vennero rimpiazzati da altrettanti da 66/50, mentre le due mitragliere da 8,3 mm furono eliminate a favore di un'arma singola da 15/84 mm.\nIl 17 aprile 1941, in seguito all'invasione della Jugoslavia, la \"T 8\" venne catturata a Cattaro o Sebenico dalle truppe italo-tedesche ed incorporata nella Regia Marina, mantenendo invariato il proprio nominativo.\nLa nave venne assegnata al V Gruppo Torpediniere con base a Spalato, formato da unit\u00e0 vetuste quali le unit\u00e0 gemelle \"T 5\", \"T 6\" e \"T 7\", un'altra torpediniera ex jugoslava, la \"T 1\", e la vecchia torpediniera/cannoniera italiana \"Ernesto Giovannini\". Avendo un potenziale bellico ormai estremamente ridotto, venne adibita principalmente a compiti di scorta costiera nelle acque della Dalmazia.\nIn seguito alla proclamazione dell'armistizio di Cassibile, ed all'occupazione tedesca della Dalmazia, la \"T 8\" lasci\u00f2 il porto di Ragusa per evitare la cattura e fu inviata a Meleda, dove avrebbe dovuto imbarcare ed evacuare truppe italiane. Tuttavia, quando giunse in vista dell'isola, la torpediniera fu fatta segno di tiro d'artiglieria, dovendo quindi invertire la rotta e dirigere verso sudest. Il 10 settembre 1943, mentre procedeva parallela alla costa, venne attaccata da bombardieri in picchiata tedeschi tra l'isola di Mezzo e l'isolotto di Olipa: colpita da alcune bombe in corrispondenza delle caldaie, che scoppiarono, la \"T 8\" s'inabiss\u00f2 una ventina di miglia a nordovest di Ragusa. \nIl relitto della torpediniera giace su fondali di circa 64 metri. La prua \u00e8 separata dal resto dello scafo, e giace coricata sul fianco sinistro, mentre la parte poppiera \u00e8 in buone condizioni. Il fondale circostante il relitto \u00e8 disseminato di numerosi rottami."}
{"id": "3489664", "revid": "129019", "url": "https://it.wikipedia.org/wiki?curid=3489664", "title": "Pozo izquierdo", "text": ""}
{"id": "3489665", "revid": "1345938", "url": "https://it.wikipedia.org/wiki?curid=3489665", "title": "Chris Hughes", "text": "Biografia.\nInfanzia ed istruzione.\nChris Hughes cresce a Hickory (Carolina del Nord), come figlio unico di Arlen \"Ray\" Hughes, un venditore di carta, e Brenda Hughes, un'insegnante, di fede luterana. Consegue il diploma alla Phillips Academy di Andover (Massachusetts).\nNel 2006 si laurea \"Magna cum laude\" alla Universit\u00e0 di Harvard.\nCarriera.\n\u00c8 stato consulente per il sito della campagna presidenziale 2008 di Barack Obama, \"My.BarackObama.com\".\nNel 2010 fonda \"Jumo\", un social network nato per permettere agli utenti di seguire cause umanitarie come ambiente, diritti umani, pace nel mondo etc. Il 17 agosto 2011 \"Jumo\" \u00e8 acquisita dalla GOOD Worldwide Inc. di Los Angeles.\nNel 2012 Hughes acquisisce la quota aziendale di maggioranza della rivista politica di orientamento liberale \"The New Republic\". La gestione di Hughes, pur animata da un progetto di rilancio della testata, \u00e8 segnata da crescenti difficolt\u00e0: nel dicembre 2014, a seguito di alcuni licenziamenti e assestamenti dirigenziali decisi da Hughes, seguirono le dimissioni di un buon numero dei membri della redazione. Hughes decide di mettere in vendita la sua quota aziendale di \"The New Republic\" nel gennaio 2016, cedendola all'editore Win McCormack il 26 febbraio 2016.\nVita privata.\nNel 2010 viene nominato nella commissione dell'UNAIDS per la prevenzione del virus HIV.\nNel luglio 2012 sposa a New York il compagno Sean Eldridge."}
{"id": "3489668", "revid": "537927", "url": "https://it.wikipedia.org/wiki?curid=3489668", "title": "Fluoruro nichelico", "text": ""}
{"id": "3489670", "revid": "729019", "url": "https://it.wikipedia.org/wiki?curid=3489670", "title": "Emanuele Boccali", "text": "Biografia.\nEmanuele Boccali nacque approssimativamente nell'ultimo ventennio del secolo XV, probabilmente in Italia, figlio del capitano di ventura Nicol\u00f2 Boccali e dall'aristocratica albanese Caterina Arianiti Comneno, figlia di Giorgio e sorella di Costantino. Emanuele era fratello, inoltre, di Costantino Boccali, anch'egli capitano di ventura.\nPoco e nulla si sa della sua giovinezza: dopo avere inizialmente militato agli ordini di suo zio Costantino Arianiti, il Boccali pass\u00f2 brevemente sotto le insegne del re di Francia e quindi del marchese del Monferrato, per poi passare, come gi\u00e0 il padre, al servizio della Serenissima Repubblica di Venezia (1510).\nNel 1510 \u00e8 ricordata una sua azione vittoriosa presso Cittadella, ma non pot\u00e9 portarsi alla difesa di Treviso assediata dalle truppe della Lega di Cambrai. Posto a capo di un manipolo di stradiotti, nel 1511 prese parte a uno scontro nei pressi di Noale: in quell'occasione, cadde in un'imboscata tesagli da alcune decine di armigeri francesi e tedeschi, ma riusc\u00ec a sopravvivere grazie al tempestivo intervento dei cavalleggeri di Meleagro da Forl\u00ec.\nPassato al servizio di Massimiliano I d'Asburgo, nell'ottobre 1515 era condottiero di cento cavalieri leggeri, e, accampatosi presso Sabbioneta, fu attaccato e sconfitto dal capitano albanese Mercurio Bua (che, nel 1519, sarebbe diventato suo cognato, avendo egli preso in moglie Caterina, sorella del Boccali), al servizio di Venezia: il Greco si salv\u00f2 trovando rifugio nel vicino castello.\nNel 1516 si trovava a Verona, assediata dall'esercito franco-veneto: qui, tra il luglio e l'agosto di quell'anno, il Boccali rimase ucciso da un colpo di alabarda, infertogli accidentalemente mentre cercava di sedare una violenta rissa scoppiata tra i suoi uomini e quelli del capitano Bernardino Calderaro."}
{"id": "3489671", "revid": "105826", "url": "https://it.wikipedia.org/wiki?curid=3489671", "title": "Manolo Boccali", "text": ""}
{"id": "3489672", "revid": "767487", "url": "https://it.wikipedia.org/wiki?curid=3489672", "title": "The Renunciation (film 1914)", "text": "The Renunciation \u00e8 un cortometraggio muto del 1914 diretto da Webster Cullison.\nProduzione.\nProdotto dalla Eclair American, il film venne girato a Tucson, in Arizona.\nDistribuzione.\nIl cortometraggio usc\u00ec nelle sale cinematografiche statunitensi il 15 luglio 1914, distribuito dall'Universal Film Manufacturing Company."}
{"id": "3489673", "revid": "287204", "url": "https://it.wikipedia.org/wiki?curid=3489673", "title": "Open de Nice C\u00f4te d'Azur 2011", "text": "L'Open de Nice C\u00f4te d'Azur 2011 \u00e8 stata la 27\u00aa edizione del torneo ATP Nizza. Fa parte dell'ATP World Tour 250 series nell'ambito dell'ATP World Tour 2011. All'evento hanno preso parte solamente gli uomini, e si \u00e8 giocato sulla terra rossa del Nice Lawn Tennis Club in Francia, dal 16 al 21 maggio 2011.\nPartecipanti ATP.\nAltri partecipanti.\nI seguenti giocatori hanno ricevuto una wild card per il tabellone principale:\nI seguenti giocatori sono passati dalle qualificazioni:\nCampioni.\nSingolare maschile.\n Nicol\u00e1s Almagro ha sconfitto in finale Victor H\u0103nescu per 65-7, 6-3, 6-3.\nDoppio maschile.\n Eric Butorac / Jean-Julien Rojer hanno sconfitto in finale Santiago Gonz\u00e1lez / David Marrero per 6-3, 6-4."}
{"id": "3489676", "revid": "1974457", "url": "https://it.wikipedia.org/wiki?curid=3489676", "title": "Melchiorre Allegra", "text": "La figura dell'Allegra fu resa di pubblica notoriet\u00e0 dal giornalista Mauro De Mauro, che nel gennaio 1962 pubblic\u00f2 a puntate sul quotidiano palermitano \"L'Ora\", per il quale lavorava, 25 delle 26 pagine di un verbale di interrogatorio cui il medico fu sottoposto dopo il suo arresto per adesione alla mafia. Il verbale \u00e8 un documento ricco di dettagli e nomi della criminalit\u00e0 organizzata siciliana degli anni venti e trenta. La vicenda personale del medico mafioso \u00e8 ricostruibile per l'appunto dal verbale, che ne \u00e8 principale fonte insieme alle scarne note di accompagnamento di De Mauro.\nBiografia.\nLe origini e l'adesione a \"Cosa Nostra\".\nAllegra era stato ufficiale medico, in forza al reparto malattie infettive dell'ospedale militare San Giacomo di Palermo; in questa condizione, racconta nella deposizione di avere nel 1926 visitato, curato ed omesso di denunciare dei soldati autolesionisti, che sarebbero altrimenti andati soggetti a severe sanzioni militari.\nPer questa disponibilit\u00e0 mostrata nei confronti di un congiunto del mafioso Giulio D'Agate di Villabate, fu da questi avvicinato unitamente a Francesco Motisi e Vincenzo Di Martino, due altri mafiosi di relativo rango che gli svelarono la loro appartenenza all'organizzazione e gli illustrarono alcune peculiarit\u00e0 degli obblighi e dei vantaggi che comportava l'adesione. L'Allegra dichiara che gli fu chiesto se volesse entrarne a far parte, e lo sventurato rispose, ovviamente in senso affermativo, sebbene asserendo in verbale che essendo gi\u00e0 stato messo a parte di troppe cose riservate, poca speranza gli pareva di poter accampare circa la possibilit\u00e0 di uscirne vivo in caso di risposta diversa.\nAccett\u00f2 dunque con entusiasmo (disse) e fu subito iniziato sul posto. Entrato nell'organizzazione, fu accolto in seno alla \"famiglia\" del rione Pagliarelli il cui capo era Ciccio Motisi, cugino di quel Francesco che lo aveva iniziato e che di Ciccio era consigliere. Conobbe poco dopo Ciccio Cuccia, il sindaco mafioso di Piana degli Albanesi (che allora si chiamava ancora Piana dei Greci), praticamente confinato a Palermo per una guerra di famiglie in corso nel suo paese; uno dei suoi principali avversari era Tommaso Matranga, altro nome di rilievo della criminalit\u00e0 del tempo.\nL'attivit\u00e0 politica.\nNel 1924, per le note elezioni politiche in cui il premio di maggioranza avrebbe consegnato il paese al fascismo, Allegra accett\u00f2 di candidarsi. Stava per accettare la proposta del prof. Ambrosini, giurista all'Universit\u00e0 di Palermo, ma la mafia gli prospett\u00f2 altre opzioni. Salvatore Maranzano, capo della mafia di Trapani (ed in seguito \"boss\" di massima pericolosit\u00e0 negli Stati Uniti), gli venne a comunicare che l'organizzazione lo avrebbe candidato in una lista apparentata con quella dell'avvocato Nicol\u00f2 Maggio, a sua volta apparentata al Listone Mussolini.\nA questo punto, asserisce il medico pentito, al fine di proporgli di candidarsi in una lista vicina invece a posizioni \"democratiche\", avrebbe ricevuto la visita di Enrico La Loggia e di un certo \"on. De Felice Giuffrida\"; per quest'ultimo, fatte salve eventuali omonimie, va detto che il pi\u00f9 famoso deputato di questo cognome era Giuseppe de Felice Giuffrida, morto per\u00f2 nel 1920. Ma non modific\u00f2 la sua scelta ed obbed\u00ec agli ordini di scuderia, certo che sarebbe stato \"officiato\", cio\u00e8 eletto.\nLa campagna elettorale \u00e8 descritta in verbale con minuziosa elencazione di molti nomi di mafiosi, e come svoltasi essenzialmente ricercando i voti presso i mafiosi. Si apprenderebbe dal relato che solo il Maranzano e pochi altri l'avrebbero sostenuto. Allegra fu \"trombato\", cio\u00e8 non venne eletto, ma in verbale c'\u00e8 anche una spiegazione delle \"vere\" ragioni: \u00abTutti gli appoggi, per\u00f2, vennero meno, perch\u00e9 la mafia, seguendo il principio di venalit\u00e0 ad incominciare dal Motisi, diede il massimo appoggio a quelli che pagarono profumatamente ed a quelli da cui potevano trarre maggiori previsioni d'appoggio\u00bb. Ma anche la campagna elettorale \"della mafia\" non and\u00f2 a buon fine, dato che poi il Prefetto Mori nel 1926 fece rimuovere il capo del fascismo palermitano, quell'Alfredo Cucco sul quale la criminalit\u00e0 aveva puntato ed in un primo tempo vinto.\nNello stesso 1926, ora edotto sul \"principio di venalit\u00e0\", Allegra non riusc\u00ec a vincere un concorso professionale di ambito medico per il quale si era di nuovo affidato alla mafia; di nuovo, malgrado le promesse, gli vennero preferiti altri candidati. Cos\u00ec, deluso, dirad\u00f2 le sue frequentazioni, sino ad uscire dal \"giro\". Cosa che non gli imped\u00ec di conoscere a Roma Calogero Vizzini di Villalba. Tuttavia \u00e8 lo stesso anno nel quale apr\u00ec a Castelvetrano (dove and\u00f2 a risiedere insieme alla moglie, sposata l'anno precedente) \"un sanatorio policlinico\".\nLa carriera criminale.\nNel 1928 Allegra sub\u00ec il primo arresto. Nel 1924 un medico suo collega aveva ricevuto una lettera anonima estorsiva, con la quale gli si chiedevano soldi pena l'uccisione in caso di mancata ottemperanza. Allegra si era adoperato per individuare l'autore della missiva e, grazie alla sua posizione non ufficiale, trovatolo gli ingiunse di rinunciare al proposito e di scrivere una nuova lettera, stavolta di scuse. Nel 1928 la lettera anonima fu trovata in possesso di Allegra, e di qui il provvedimento di polizia.\nDopo che un primo avvocato nemmeno rispose alla sua richiesta di assumerne la difesa, questa fu assunta da Roberto Paternostro, avvocato di molti mafiosi, che ottenne per lui la libert\u00e0 provvisoria, sebbene accompagnata da foglio di via; stabilitosi a Marsala, pot\u00e9 tornarne dopo cinque mesi, poi fu mandato a processo imputato di favoreggiamento personale ed infine ne and\u00f2 assolto perch\u00e9 il fatto non costituiva reato. Fu indagato due volte per procurato aborto ed entrambe le volte prosciolto per insufficienza di prove. Altre indagini riguardarono un caso di omissione di cure mediche verso un criminale, e per questo rischi\u00f2 l'espulsione dall'Ordine dei Medici.\nNel 1933 fu accusato di favoreggiamento per la fuga di un soggetto, datosi latitante al momento dell'arresto per aver commesso un \"reato infamante\". Nel 1937 fu infine tratto in arresto per il suo coinvolgimento nell'eliminazione di un mafioso, un certo Ponzio. Interrogato dapprima dai Carabinieri della stazione di Castelvetrano, poi dagli agenti dell'ufficio del Settore di P.S. di Alcamo, rilasci\u00f2 presso di questi la lunga deposizione trascritta nel verbale d'arresto.\nL'iniziazione.\nDe Mauro, nelle note introduttive, defin\u00ec la cerimonia di iniziazione \u00abuna specie di rito da \"Beati Paoli\" che ha del romanzesco e che, tuttora in uso in qualche paese di provincia, \u00e8 forse ormai superato laddove la mafia ha assunto forme moderne\u00bb. Narra Allegra, infatti, che il Di Martino \u00abcon uno spillo o ago che fosse, mi punse il polpastrello del dito medio di una mano, facendo uscire una goccia di sangue con la quale venne intrisa una immagine in carta di una santa\u00bb.\nL'immaginetta fu incendiata e, con quella fiammeggiante in mano, l'adepto recit\u00f2 una formula di giuramento che doveva essere pi\u00f9 o meno \"Giuro di essere fedele a miei fratelli, di non tradirli mai, di aiutarli sempre, e se cos\u00ec non fosse, io possa bruciare e disperdermi, come si disperde questa immagine che si consuma in cenere\". Seguirono \"un abbraccio e un bacio generale\", oltre ad un supplemento di istruzioni. Questo relato sarebbe la prima conferma testimoniale da parte di un \"pungiuto\" di quanto sino ad allora descritto solo in fonti indirette, a partire dal Rapporto Sangiorgi.\nLe regole mafiose.\nL'Allegra fa verbalizzare che al mafioso era vietato rubare, ma poteva uccidere per giustificati motivi, sempre per\u00f2 con il benestare dei \"capi\": chi uccideva senza benestare veniva a sua volta ucciso. Muniti di benestare, invece, si poteva anche chiedere di farsi aiutare da altri \"fratelli\". La \"setta\" era in genere apolitica, ma poteva attivarsi in favore di quei candidati che \u00abpossibilmente potevano in seguito ricompensare provocando da parte del governo la maggior protezione possibile\u00bb.\nL'organizzazione.\nLa struttura mafiosa aveva per unit\u00e0 di base la \"famiglia\", guidata da un capo, che comprendeva tutti gli \"uomini d'onore\" di alcuni paesi. Ove il territorio della famiglia fosse vasto (o popolato di molti mafiosi), la famiglia era suddivisa in \"decine\" che, come la decuria dell'Antica Roma, avevano ciascuna dieci aderenti ed un capo-decina. Si saliva gerarchicamente sino ad un capo di \"provincia\", giacch\u00e9 ogni provincia ne aveva uno ed ogni provincia era indipendente dalle altre.\nLa Mafia, riferisce l'Allegra, aveva peraltro \u00abramificazioni potenti, oltre che in Sicilia, in Tunisia, nelle Americhe, in qualche centro del continente, in qualche altro di altre nazioni, come per esempio, Marsiglia\u00bb. I capi erano eletti da coloro che sarebbero andati a comandare; questa inattesa deriva democratica era mitigata dalla presenza di un eminente \"consigliere\", che il pentito non spiega come designato, il quale avrebbe supportato il capo nelle sue decisioni ed avrebbe assunto funzioni vicarie in sua assenza.\nI favori mafiosi.\nFra le protezioni che la mafia offriva ai propri associati, Allegra elenca una serie di indebiti favori, praticamente tutti - nessuno escluso - implicanti ben gravi infedelt\u00e0 dei funzionari pubblici che li avessero elargiti. L'edificante gamma di opportunit\u00e0 a disposizione dei mafiosi comprende infatti \u00abraccomandazioni, allora efficaci presso le autorit\u00e0 giudiziarie di P.S., finanziarie, amministrative, ecc. da cui derivavano molti benefici come: concessione di porto d'armi a pregiudicati, revoche di ammonizioni e di altri provvedimenti, proscioglimenti giudiziari, concessioni di libert\u00e0 provvisorie in pendenza di processi, revoche di mandati di cattura, agevolazioni in pratiche amministrative, finanziarie e di ogni genere, concessione di passaporti ed altro\u00bb. In proprio la \"onorata societ\u00e0\" garantiva invece la vendetta per le offese che gli associati avessero patito da esterni.\nLa scissione del '26.\nFra il 1926 ed il 1927, ad esito di un attrito che originava in manovre su un appalto di lavori per il porto del capoluogo, la mafia palermitana si divise fra \"il gruppo di Nino Gentile, \"capo\" di San Lorenzo Colli, aiutato da Carlo Brantaleone, Paolo Crivelli e rispettivi seguaci, contro Nino Grillo coadiuvato da Ciccio Cuccia, Sparacino e rispettivi gregari\". Si tratta della \"lotta di Piana dei Colli\".\nE mentre il fascismo inviava nell'isola il prefetto Mori per debellare la mafia e le sue infiltrazioni nello Stato, e questi cominciava ad applicare una severa repressione partendo dai vertici, il prefetto di Palermo organizz\u00f2 tranquillamente una riunione per fare da paciere fra le cosche in lotta, cui parteciparono i rappresentanti di numerose famiglie. L'iniziativa dell'eclettico anfitrione non ebbe comunque a sortire effetti concreti e la lotta continu\u00f2. Prima del prefetto avevano mancato nell'intento di riportare la pace ben tre commissioni speciali di mafiosi americani, venuti in Italia appositamente.\n\"... a farla finire valsero solamente la morte di molti e le vaste retate operate dalla polizia\".\nIl verbale d'arresto.\nCon il doveroso ordinario distacco verso dichiarazioni di fonte criminale, si leggono tuttavia nel verbale spunti dettagliati su alcuni argomenti di interesse, ad esempio la cerimonia di iniziazione e le gerarchie della mafia. Vi si susseguono, \u00e8 vero, interpretazioni di alcuni fatti di mafia con espresso riferimento, per fonte, all'avvocato Pietro Pulejo, consigliere provinciale che la stessa descrizione tratteggia come mafioso; tuttavia il testo contiene affermazioni clamorose (e riscontrate) come l'indicazione dell'appartenenza alla mafia di alcuni deputati (Rocco Balsamo) e del padre superiore del convento di Tagliavia.\nIl verbale, dopo lo scioglimento delle strutture di polizia in cui era stato redatto, fin\u00ec avventurosamente alla questura di Trapani, e nel viaggio perse l'ultima delle 26 pagine. Malgrado pubblicato non clandestinamente dal quotidiano \"L'Ora\" nel gennaio del 1962, la Commissione Antimafia ne venne a conoscenza solo nel 1963, quando glielo port\u00f2 in visione il deputato comunista Girolamo Li Causi.\nIl quotidiano La Repubblica parrebbe invece aver dovuto ulteriormente attendere sino al 1995. Il verbale \u00e8 stato peraltro, in studi statunitensi, fonte per l'accertamento dei tempi di emigrazione di Maranzano, poich\u00e9 registra la presenza del \"boss\" ancora in Italia per le elezioni del 1924.\nCollegamenti esterni.\nIl verbale \u00e8 disponibile in formato pdf, distribuito in tre file che corrispondono alle tre puntate in cui fu pubblicato da L'Ora:"}
{"id": "3489677", "revid": "1696318", "url": "https://it.wikipedia.org/wiki?curid=3489677", "title": "Ajmone Marsan", "text": "Ajmone Marsan \u00e8 il cognome di una famiglia italiana origininaria di Crosa, trasferitasi nella seconda met\u00e0 dell'Ottocento a Torino per lavoro. Tre dei suoi componenti, fratelli, giocarono per la Juventus."}
{"id": "3489682", "revid": "161273", "url": "https://it.wikipedia.org/wiki?curid=3489682", "title": "CoRoT-3", "text": "CoRoT-3 \u00e8 una stella nana bianco-gialla nella costellazione dell'Aquila, a circa 2200 anni luce dal sistema solare . Ha una magnitudine apparente di 13,3, che la rende invisibile all'occhio umano, ma \u00e8 possibile osservarla con un discreto telescopio nelle notti stellate.\nSistema planetario.\nNel 2008 \u00e8 stato osservato un pianeta extrasolare CoRoT-3 b orbitare attorno alla sua stella con il metodo del transito. Successive analisi della velocit\u00e0 radiale indicherebbero che l'oggetto in questione sia una nana bruna. \nIl sistema di CoRoT-3"}
{"id": "3489694", "revid": "106456", "url": "https://it.wikipedia.org/wiki?curid=3489694", "title": "Poppone di Osterna", "text": ""}
{"id": "3489696", "revid": "767487", "url": "https://it.wikipedia.org/wiki?curid=3489696", "title": "The Ghost of the Mine", "text": "The Ghost of the Mine \u00e8 un cortometraggio muto del 1914. Il nome del regista non viene riportato nei titoli.\nProduzione.\nProdotto dalla Eclair American, il film venne girato a Tucson, in Arizona.\nDistribuzione.\nIl film usc\u00ec nelle sale cinematografiche USA il 29 novembre 1914, distribuito dall'Universal Film Manufacturing Company."}
{"id": "3489703", "revid": "1889177", "url": "https://it.wikipedia.org/wiki?curid=3489703", "title": "James Paul Moody", "text": "Sesto ufficiale di coperta a bordo dell\"'RMS Titanic\", fu il pi\u00f9 giovane fra gli ufficiali a perire nel suo naufragio.\nBiografia.\nPoco si conosce della giovent\u00f9 di Moody. Nacque a Scarborough, nel North Yorkshire, in Inghilterra, figlio di John Henry Moody ed Evelyn Louis Lammin. Si avvicin\u00f2 alla marina mercantile all'et\u00e0 di 14 anni, frequentando a Birkenhead la nave scuola HMS \"Conway\" per la formazione nautica. In seguito frequent\u00f2 la \"King Edward VII Nautical School\", a Londra, ottenendo la patente di primo ufficiale di coperta, nell'aprile 1911. Moody fu ingaggiato dalla White Star Line e nello stesso anno serv\u00ec a bordo della \"Oceanic\" assieme a Charles Lightoller, prima di essere trasferito sul \"Titanic\" nel 1912, all'et\u00e0 di 24 anni. In quel periodo viveva con uno zio al St. James House, Grimsby, nel Lincolnshire.\nInsieme agli altri ufficiali, Moody ricevette un telegramma nel 1912, che gli ordinava di recarsi presso gli uffici della White Star Line, a Liverpool, il 26 marzo. Da l\u00ec si rec\u00f2 a bordo del \"Titanic\" ancora in allestimento presso i cantieri della Harland &amp; Wolff di Belfast. Il \"Titanic\" salp\u00f2 per raggiungere Southampton prima del suo viaggio inaugurale. Moody venne nominato, per quella traversata, sesto ufficiale di coperta.\nIl 10 aprile il \"Titanic\" lasci\u00f2 Southampton; Moody fu anche assistente del quinto ufficiale Harold Lowe con il quale procedette all'ammaino di due delle lance di salvataggio del lato di dritta per favorire il soddisfacimento dei criteri di sicurezza imposti dal Board of Trade. La sera del 14 aprile 1912, Moody era di guardia in plancia assieme al primo ufficiale di coperta William McMaster Murdoch e al quarto ufficiale Joseph Boxhall quando il \"Titanic\" impatt\u00f2 contro un iceberg alle 23:40. Il marinaio di vedetta, Frederick Fleet, suon\u00f2 la campana d'allarme per tre volte e telefon\u00f2 in plancia; fu proprio Moody a rispondere alla chiamata, chiedendo: \"\"Cosa vedi?\" e Fleet rispose: \"Iceberg, dritto davanti a noi!\"\"\nPer l'evacuazione, Moody aiut\u00f2 ad imbarcare i passeggeri sulle lance di salvataggio numero 12, 14 e 16. Durante l'imbarco della n. 14, il quinto ufficiale Lowe si incaric\u00f2 del comando della lancia, compito che sarebbe spettato inizialmente allo stesso Moody. Egli, quindi, si spost\u00f2 a sinistra e Murdoch lo aiut\u00f2 fino a quando il ponte del \"Titanic\" cominci\u00f2 ad inabissarsi. Alcuni testimoniarono di aver visto Moody sganciare una zattera pieghevole pochi minuti prima del naufragio finale, altri invece dissero di aver visto per l'ultima volta Moody mentre stava saltando in mare dal ponte; in realt\u00e0 la sua sorte \u00e8 sconosciuta, per cui \u00e8 probabile che, come la maggior parte delle vittime del \"Titanic\", mor\u00ec nelle acque gelide per ipotermia. Per\u00ec a 24 anni ed il suo corpo, se recuperato, non fu mai identificato. Moody fu l'unico ufficiale inferiore a bordo del \"Titanic\" a morire con la nave.\nUn monumento al cimitero di Woodland, presso Scarborough, commemora il sacrificio di Moody sul \"Titanic\" con la seguente citazione: \u00ab\"Nessuno ha un amore pi\u00f9 grande di questo: dare la vita per i propri amici\"\u00bb (Vangelo secondo Giovanni 15:13).\nInfluenza culturale.\nJames Paul Moody \u00e8 stato ritratto in due film dedicati al disastro del Titanic:"}
{"id": "3489711", "revid": "300067", "url": "https://it.wikipedia.org/wiki?curid=3489711", "title": "New Mexico Thunderbirds 2010-2011", "text": "La stagione 2010-11 dei New Mexico Thunderbirds fu la 10\u00aa nella NBA D-League per la franchigia.\nI New Mexico Thunderbirds arrivarono noni nella \"Western Conference\" con un record di 20-30, non qualificandosi per i play-off."}
{"id": "3489712", "revid": "3115", "url": "https://it.wikipedia.org/wiki?curid=3489712", "title": "Ibanez JEM", "text": "La Ibanez JEM \u00e8 un modello di chitarra elettrica realizzata dall'azienda giapponese Ibanez a partire dal 1987.\nIl pi\u00f9 noto utilizzatore di questo strumento, che tra l'altro ne ha anche curato la realizzazione, \u00e8 Steve Vai.\nOltre a varie serie limitate sono state realizzati diversi modelli di JEM (JEM7, JEM77, JEM777, JEM555 e JEM333) e sebbene essa sia una chitarra signature, ne sono stati prodotti anche modelli pi\u00f9 economici.\nLa Jem \u00e8 chiaramente una chitarra dallo stile Super Strat.\nLa storia delle JEM di Steve Vai.\nInizialmente Vai suonava chitarre di marca Charvel &amp; Jackson. Con Joe Despagni e Tom Anderson cre\u00f2 diverse chitarre custom e utilizz\u00f2 il modello di Tom Anderson per registrare il demo dell'album \"Skyscraper\" di David Lee Roth. Vai cominci\u00f2 a portare con s\u00e9 le chitarre di Tom Anderson durante i propri tour, nonostante la loro discutibile resistenza.\nPoco prima di uno spettacolo la chitarra si ruppe, quindi Steve Vai decise di non usare chitarre Anderson e di fare un accordo con un produttore di chitarre pi\u00f9 importante. Poco prima del Natale 1986, Ibanez ricevette da Vai le specifiche e realizz\u00f2 un prototipo che risult\u00f2 soddisfacente. In cinque mesi nacque la JEM e la serie RG, che furono presentate nel 1987.\nPrendendo spunto da altre chitarre, Vai un\u00ec le caratteristiche che preferiva (legno utilizzato, peso, pick-up, ecc.) e le riun\u00ec in una sola chitarra. Prima ancora di iniziare a collaborare con Ibanez, Vai decise di utilizzare pick-up DiMarzio.\nVai non voleva legare la chitarra al proprio nome, per questo il modello non porta il suo nome (come in altri casi di chitarre signature). Comunque le proprie chitarre che utilizza in studio e in concerto (EVO e FLO) sono modificate rispetto ai modelli in commercio.\nCaratteristiche.\nMonkey Grip.\nIl \"Monkey Grip\" (traducibile come \"impugnatura di scimmia\") \u00e8 una maniglia intagliata sul corpo della chitarra, che oltre a caratterizzare la chitarra e ad essere usata per fare legati con una mano, ha anche uno scopo pratico, infatti il manico dalla JEM \u00e8 molto sottile e rischierebbe di rompersi se lo si sforza troppo quando la si prende in mano, quindi il Monkey Grip serve per evitare di afferrare la chitarra per il manico.\nLion's Claw.\nIl \"Lion's Claw\" (\"artigli di leone\") si trova in corrispondenza del ponte, il corpo della chitarra \u00e8 stato incavato per lasciare spazio al tremolo di spostarsi in alto o in basso. Inoltre \u00e8 possibile spostare il ponte anche senza la leva del tremolo.\nTree of life.\nI segnatasti della tastiera sono sostituiti da un intarsio con motivi floreali, chiamato \"tree of life\" (\"albero della vita\"), realizzato in perloide e abalone.\nModelli.\nDi seguito sono elencati e descritti i vari modelli di JEM:\nSerie limitate.\nDall'Ibanez Jem sono derivate chitarre come:\nLa EVO.\nLa chitarra prende il nome dai pick-up DiMarzio \"Evolution\". \u00c8 la chitarra principale di Steve Vai, il modello di partenza \u00e8 un modello simile alla Ibanez RG, ma con le seguenti caratteristiche:\nInoltre il pick-up al manico \u00e8 stato montato al contrario, per avere il coil splitting verso il manico, e nella parte inferiore del pick-up c'\u00e8 un adesivo con scritto KNOX (che deriva da una frase mantra \"Konx om pax\") che serve per evitare che la corda del Mi cantino rimanga incastrata sotto il pickup.\n\u00c8 la chitarra preferita di Steve Vai, tanto che continua ad usarla nonostante il corpo irrimediabilmente crepato, il manico \u00e8 stato sostituito diverse volte dopo che l'originale \u00e8 andato distrutto durante un concerto in Australia nel 1997; quindi, per preservarla, nei concerti tende a usarla di meno.\nNel 2012 Ibanez ha presentato la JEM EVO, chitarra in edizione limitata prodotta in soli 100 modelli per celebrare i 25 anni della JEM. Replica fedele del modello appartenente a Steve Vai in tutti i dettagli: manopole del volume e tono non abbinate, adesivo sul pick-up al manico, ponte Edge, scritta EVO vicino al ponte, graffi sul corpo e crepe in prossimit\u00e0 del manico. Mentre la EVO originale presenta l'autografo di Les Paul sul retro, questa replica ha la firma di Steve Vai. Lo strumento \u00e8 venduto insieme a certificato di autenticit\u00e0, custodia rigida e una tracolla DiMarzio.\nLa FLO.\nLa FLO \u00e8 la seconda chitarra pi\u00f9 suonata da Steve Vai, ed \u00e8 quella che usa per avere il famoso suono \"infinito\" in alcuni suoi brani (ad esempio \"Whispering a Prayer\"), ha le seguenti caratteristiche:\n\u00c8 la chitarra pi\u00f9 usata da Steve Vai nei suoi live.\nAltre.\nOltre alla EVO e alla FLO, Steve Vai ha avuto diverse altre chitarre modificate (FLO III, Mojo, PIA, Pogo, G, EVO II) senza considerare i vari prototipi. Durante il tour del 2012 che ha seguito l'uscita di \"The Story of Light\" Vai ha suonato, tra le altre, anche una chitarra (simile per caratteristiche alla FLO) chiamata Xavia. Raramente ha anche usato in alcuni live un prototipo di Jem 70V, con tastiera scallopped e Fernandes Sustainer.\nSempre dalla collaborazione tra Steve Vai e Ibanez \u00e8 nata anche la Ibanez Universe, chitarra a sette corde, senza \"Monkey Grip\"."}
{"id": "3489717", "revid": "1305772", "url": "https://it.wikipedia.org/wiki?curid=3489717", "title": "Lega Nazionale American Football 2011", "text": "La stagione 2011 della Serie A2 LENAF, \u00e8 stata la 4\u00aa edizione del campionato di football americano di secondo livello organizzato dalla Federazione Italiana Di American Football (FIDAF). Il torneo \u00e8 iniziato il 5 marzo 2011 ed \u00e8 terminato con la disputa del IV Italian Bowl.\nAl campionato hanno partecipato 21 squadre, divise in 4 gironi. Le qualificate ai playoff sono state le prime 8 della classifica generale.\nPlayoff.\nIV Italian Bowl LENAF.\nIl IV Italian Bowl si \u00e8 disputato il 3 luglio 2011 allo Stadio Primo Nebiolo di Torino. L'incontro \u00e8 stato vinto dai Lions Bergamo sui Titans Romagna con il risultato di 15 a 6."}
{"id": "3489718", "revid": "438678", "url": "https://it.wikipedia.org/wiki?curid=3489718", "title": "Eva Marshal", "text": "Biografia.\nEva Marshal nacque nel 1203, quinta figlia di Guglielmo il Maresciallo e di Isabella di Clare. Suo nonno paterno era Giovanni il Maresciallo (1105 circa - 1165), mentre i suoi nonni materni erano Riccardo di Clare ed Eva MacMurrough, alla quale probabilmente deve il nome di battesimo.\nCresciuta fra l'Irlanda, dove visse fra il 1207 ed il 1212, e l'Inghilterra, and\u00f2 in sposa, prima del 1221 a Guglielmo di Braose, figlio di Reginald Braose, che nel 1228 eredit\u00f2 dal padre la signoria di Abergavenny, insieme ebbero quattro figlie:\nIl 2 maggio 1230, il marito di Eva, William , venne squartato pubblicamente da Llywelyn Fawr ap Iorwerth, colpevole di aver commesso adulterio con la propria moglie, Giovanna del Galles (1191 circa-2 febbraio 1237), una figlia naturale di Giovanni d'Inghilterra. Diversi mesi dopo, la figlia maggiore di Eva, Isabella, spos\u00f2 il figlio del principe gallese Dafydd ap Llywelyn, cos\u00ec come era stato stabilito gi\u00e0 da prima. Llywelyn scrisse poi una lettera ad Eva dicendo che l'esecuzione di suo marito era stata fortemente voluta dagli altri signori gallesi, che gi\u00e0 non lo amavano, e sperava che questo non rovinasse i rapporti, anche economici, esistenti fra loro. Con la morte del marito Eva prese le terre che erano state di lui sotto il proprio controllo e lo mantenne fino alla morte, alcuni documenti segnano delle sovvenzioni reali per fortificare il castello di Hay che era parte del suo appannaggio vedovile.\nNei primi mesi del 1234 Eva fu coinvolta nella ribellione che suo fratello Riccardo Marshal intraprese contro il re Enrico III, ed \u00e8 possibile che abbia agito da arbitro fra il sovrano ed i propri fratelli in armi per la morte di Riccardo avvenuta in uno scontro con le forze del gran giustiziere irlandese il 16 aprile 1234. Questo potrebbe essere testimoniato dal salvacondotto che il re concesse ad Eva nel maggio dello stesso anno in modo la donna potesse raggiungerlo e parlare. A seguito di quell'incontro il sovrano le forn\u00ec un documento che le garantiva il ritorno del possesso di diverse propriet\u00e0 che le erano state sequestrate dopo la ribellione dei fratelli.\nEva Marshal mor\u00ec nel 1246."}
{"id": "3489721", "revid": "738436", "url": "https://it.wikipedia.org/wiki?curid=3489721", "title": "Rabbanim", "text": ""}
{"id": "3489734", "revid": "1305772", "url": "https://it.wikipedia.org/wiki?curid=3489734", "title": "Chip 'n Dale Rescue Rangers", "text": "Chip 'n Dale Rescue Rangers \u00e8 un videogioco a piattaforme per Nintendo Entertainment System, realizzato da Capcom nel 1990 e tratto dalla serie animata omonima (in italiano: \"Cip &amp; Ciop agenti speciali\").\nIl videogioco ha ricevuto un seguito dal titolo \"\" ed \u00e8 incluso nella raccolta \"The Disney Afternoon Collection\" per PlayStation 4, Xbox One e Microsoft Windows."}
{"id": "3489753", "revid": "23671", "url": "https://it.wikipedia.org/wiki?curid=3489753", "title": "SME Records", "text": ""}
{"id": "3489756", "revid": "767487", "url": "https://it.wikipedia.org/wiki?curid=3489756", "title": "Lari Ketner", "text": "\u00c8 scomparso nel 2014 all'et\u00e0 di 37 anni a seguito di un tumore del colon."}
{"id": "3489759", "revid": "767487", "url": "https://it.wikipedia.org/wiki?curid=3489759", "title": "9nine", "text": "Le 9nine sono un gruppo musicale giapponese.\nHanno cantato due sigle per la serie televisiva animata giapponese \"\", fra cui il loro sesto singolo \"Shining Star\" (2011).\nLa formazione \u00e8 composta da 5 cantanti."}
{"id": "3489762", "revid": "339392", "url": "https://it.wikipedia.org/wiki?curid=3489762", "title": "Biofouling", "text": ""}
{"id": "3489771", "revid": "729019", "url": "https://it.wikipedia.org/wiki?curid=3489771", "title": "Yunaska", "text": "Yunaska (in lingua aleutina \"Yunaxsxa\") \u00e8 la maggiore del gruppo delle isole Four Mountains, nell'arcipelago delle Aleutine, e appartiene all'Alaska (USA). L'isola, lunga circa 23\u00a0km per 5,5 di larghezza e con una superficie di 173,099\u00a0km,\u00b2 \u00e8 disabitata. Si trova tra l'isola Herbert e Chagulak.\nYunaska si compone di due montagne vulcaniche separate da una valle. Il vulcano occidentale, alto 950\u00a0m, \u00e8 il residuo eroso di quattro stratovulcani sovrapposti. Non \u00e8 stato attivo in tempi storici. La montagna orientale \u00e8 un vulcano di grandi dimensioni con due caldere sovrapposte al vertice, la cui ultima eruzione risale al 1937."}
{"id": "3489776", "revid": "110157", "url": "https://it.wikipedia.org/wiki?curid=3489776", "title": "The Stylistics (album)", "text": "The Stylistics \u00e8 l'album di debutto del gruppo soul-R&amp;B afro-americano The Stylistics, album pubblicato nel 1971 su etichetta Avco Records.\nIn tutto l'album contiene 9 brani, molti dei quali portano la firma del duo Thom Bell-Linda Creed (tra questi: \"Stop, Look, Listen (To Your Heart)\", \"Betcha by Golly, Wow\" e \"You Are Everything\").\nDell'album \u00e8 stata fatta una riedizione in compact disc nel 1994, uscito su etichetta Amherst Records."}
{"id": "3489777", "revid": "963244", "url": "https://it.wikipedia.org/wiki?curid=3489777", "title": "Madonna della neve", "text": ""}
{"id": "3489779", "revid": "767487", "url": "https://it.wikipedia.org/wiki?curid=3489779", "title": "The Neville Brothers", "text": "I Neville Brothers sono un gruppo statunitense R&amp;B e soul, formato a New Orleans nel 1977 e composto dai 4 fratelli Neville: Art (1937), Charles (1938-2018), Aaron (1941) e Cyril (1948).\nStoria.\nDebuttarono nel 1978 con l'album \"eponimo\" per la Capitol Records ma si fecero conoscere al grande pubblico solo nel 1987 dove parteciparono alla realizzazione della colonna sonora del film \"The Big Easy\". L'anno successivo pubblicarono \"Uptown\" per la EMI a cui parteciparono importanti ospiti come Branford Marsalis, Keith Richards e Carlos Santana.\nNel 1989 pubblicarono il loro album pi\u00f9 importante, \"Yellow Moon\" per la A&amp;M prodotto da Daniel Lanois. Il brano \"Healing Chant\" presente sul disco vinse il Grammy Award come miglior brano di pop strumentale.\nNel 1990 contribuirono con il brano \"In the Still of the Night\" alla compilation \"Red Hot + Blue\" promossa dall'associazione Red Hot Organization volta alla raccolta di fondi per combattere l'AIDS. La cover del brano \"Bird on a Wire\" di Leonard Cohen, uscita come singolo, fu usata per i titoli di testa e di coda del film con Mel Gibson, \"Due nel mirino\".\nPer tutti gli anni novanta il gruppo tenne un profilo basso per via dei problemi di salute di Art Neville. Pubblicarono nel 2004 l'album \"Walkin' in the Shadow of Life\".\nA causa dell'uragano Katrina, Cyril e Aaron dovettero abbandonare la citt\u00e0. Ritornarono nel 2008 con un concerto al New Orleans Jazz &amp; Heritage Festival.\nNegli ultimi anni si \u00e8 aggiunto saltuariamente al gruppo il figlio di Aaron, Ivan."}
{"id": "3489787", "revid": "121658", "url": "https://it.wikipedia.org/wiki?curid=3489787", "title": "Neville Brothers", "text": ""}
{"id": "3489788", "revid": "767487", "url": "https://it.wikipedia.org/wiki?curid=3489788", "title": "The Return (film 1914)", "text": "The Return \u00e8 un cortometraggio muto del 1914 diretto da Webster Cullison.\nProduzione.\nProdotto dalla Eclair American, il film venne girato a Tucson, in Arizona.\nDistribuzione.\nIl film, un cortometraggio di venti minuti, usc\u00ec nelle sale cinematografiche statunitensi il 4 novembre 1914, distribuito dall'Universal Film Manufacturing Company."}
{"id": "3489799", "revid": "767487", "url": "https://it.wikipedia.org/wiki?curid=3489799", "title": "When Death Rode the Engine", "text": "When Death Rode the Engine \u00e8 un cortometraggio muto del 1914 di Webster Cullison.\nProduzione.\nProdotto dalla Eclair American, il film venne girato a Tucson, in Arizona.\nDistribuzione.\nIl film usc\u00ec nelle sale cinematografiche statunitensi il 26 luglio 1914, distribuito dall'Universal Film Manufacturing Company."}
{"id": "3489801", "revid": "709565", "url": "https://it.wikipedia.org/wiki?curid=3489801", "title": "Ficus benghalensis", "text": "Il baniano (Ficus benghalensis ) \u00e8 una pianta sempreverde diffusa nel subcontinente indiano. La sua caratteristica pi\u00f9 evidente sono le radici aeree che, partendo dai rami e raggiunto il terreno, si trasformano in altrettanti tronchi, allargando cos\u00ec la superficie coperta da ogni albero. I semi racchiusi nei fichi germogliano pi\u00f9 facilmente se preventivamente mangiati da mammiferi o uccelli e dispersi dopo il passaggio nell'apparato digestivo.\nIl \"Ficus benghalensis\" \u00e8 simbolo nazionale dell'India ed \u00e8 considerato sacro. Un esemplare gigantesco fu descritto da Nearco durante la spedizione di Alessandro Magno lungo le sponde del fiume Narmada."}
{"id": "3489802", "revid": "1991", "url": "https://it.wikipedia.org/wiki?curid=3489802", "title": "Baniano", "text": ""}
{"id": "3489804", "revid": "1991", "url": "https://it.wikipedia.org/wiki?curid=3489804", "title": "Ficus indica", "text": ""}
{"id": "3489815", "revid": "767487", "url": "https://it.wikipedia.org/wiki?curid=3489815", "title": "The Dupe (film 1914)", "text": "The Dupe \u00e8 un cortometraggio muto del 1914 diretto da Webster Cullison.\nProduzione.\nProdotto dalla Eclair American, il film venne girato a Tucson, in Arizona.\nDistribuzione.\nIl film - un cortometraggio di due bobine - usc\u00ec nelle sale cinematografiche statunitensi il 29 luglio 1914, distribuito dall'Universal Film Manufacturing Company."}
{"id": "3489818", "revid": "125127675", "url": "https://it.wikipedia.org/wiki?curid=3489818", "title": "Zoppo di Gangi", "text": "Zoppo di Gangi o di Ganci \u00e8 lo pseudonimo utilizzato da alcuni pittori, due del XVI secolo ed uno del XIX.\nIn particolare sono conosciuti due pittori siciliani provenienti da Gangi (PA) che si sono firmati con tale pseudonimo. Ma in realt\u00e0 ve ne furono pi\u00f9 dei due conosciuti. Di un quarto, allievo di Salerno se ne indic\u00f2 la firma, si trattava di Giovanni Giacomo lo Varchi. Tale fatto crea ancora oggi problemi di attribuzione delle tele prodotte dai due artisti, cos\u00ec come il comune linguaggio stilistico, ricordato come \"la maniera dello Zoppo\"."}
{"id": "3489819", "revid": "1516566", "url": "https://it.wikipedia.org/wiki?curid=3489819", "title": "Classe Santa Maria", "text": "Le fregate della classe Santa Mar\u00eda sono delle unit\u00e0 missilistiche della Armada realizzate in Spagna su licenza statunitense nei cantieri spagnoli derivate dalle fregate americane della classe Oliver Hazard Perry.\nCome le unit\u00e0 australiane della classe Adelaide, sono state considerate mezzi sostanzialmente economici per avere una capacit\u00e0 basica di difesa aerea di area.\nLe unit\u00e0 della classe Santa Mar\u00eda, a differenza delle unit\u00e0 della Baleares, versione modificata delle Knox americane, sono risultate simili a quelle americane, a parte il CIWS nazionale a 12 canne da 20mm Meroka.\nLe ultime due fregate hanno avuto in fase di costruzione delle modifiche, con l'installazione di alette stabilizzatrici nella zona poppiera, un diverso montaggio del CIWS e modifiche all'elettronica di bordo, con un pi\u00f9 moderno sistema di combattimento; pi\u00f9 moderni sono il radar di vigilanza aerea, il sonar la direzione di tiro e il sistema di guerra elettronica. Le migliorie alle ultime due unit\u00e0 sono state adottate nei lavori di ammodernamento effettuati sulle prime quattro unit\u00e0.\nTutte le unit\u00e0 hanno la loro base nel porto di Rota.\nServizio.\nLa unit\u00e0 di questa classe navale sono state le prime navi spagnole a prendere parte ad una missione internazionale durante l'Operazione Desert Shield nel 1990 con l'unit\u00e0 capoclasse che fu la prima ad essere inviata nel Golfo Persico insieme a due corvette della classe Descubierta.\nSuccessivamente le fregate Classe Santa Maria hanno preso parte in Adriatico tra il 1992 e il 1995 all'Operazione Sharp Guard durante il conflitto nei Balcani e da marzo 2002 a maggio 2003 all'Operazione Enduring Freedom nel Golfo di Aden e nel Mare Arabico impiegate nella lotta al terrorismo internazionale. Attualmente sono impiegate nell'Operazione Atalanta per la lotta alla pirateria in Oceano Indiano.\nAmmodernamenti.\nNel 2003 vennero avviati i progetti di ammodernamento di queste unit\u00e0. Nell'ottobre del 2005 ebbero inizio i lavori sulle fregate Victoria e Numancia. Nel corso dei lavori vennero sostituiti i motori elettrici che provvedevano ai servizi di bordo, rimosso il sonar filabile, nuovo sistema di controllo del tiro del cannone da 76,2mm, nuovi sistemi di guerra elettronica. Venne anche sostituito il sistema IFF e la Centrale Operativa di Combattimento e venne migliorata l'abitabilit\u00e0 delle unit\u00e0. Tra la fine del 2007 e l'inizio del 2010 gli stessi lavori di ammodernamento vennero effettuati sulle fregate Santa Mar\u00eda e Reina Sof\u00eda, mentre restano in sospeso i lavori sulle ultime due unit\u00e0 i cui sistemi erano gi\u00e0 pi\u00f9 moderni sin dalla costruzione."}
{"id": "3489822", "revid": "767487", "url": "https://it.wikipedia.org/wiki?curid=3489822", "title": "The Price Paid", "text": "The Price Paid \u00e8 un cortometraggio muto del 1914 diretto da Webster Cullison.\nProduzione.\nProdotto dalla Eclair American, il film venne girato a Tucson, in Arizona.\nDistribuzione.\nIl cortometraggio usc\u00ec nelle sale cinematografiche statunitensi il 12 agosto 1914, distribuito dall'Universal Film Manufacturing Company."}
{"id": "3489824", "revid": "58420", "url": "https://it.wikipedia.org/wiki?curid=3489824", "title": "Valvola a membrana", "text": "Una valvola a membrana presenta un otturatore elastico, spinto da uno stelo, che pu\u00f2 aprire o chiudere il passaggio del liquido.\nSi differenzia da altre valvole per il tipo di otturazione dove il particolare elastico, che pu\u00f2 essere di materiale metallico o un elastomero, non agisce radialmente in un cilindro ma su una circonferenza sul piano della sua superficie."}
{"id": "3489827", "revid": "767487", "url": "https://it.wikipedia.org/wiki?curid=3489827", "title": "Straw Dogs (film 2011)", "text": "Straw Dogs, anche conosciuto col titolo di Cani di paglia, \u00e8 un film del 2011 scritto e diretto da Rod Lurie.\nIl film \u00e8 un remake del quasi omonimo film di Sam Peckinpah del 1971 \"Cane di paglia\", entrambi basati sul romanzo di Gordon Williams \"Cane di paglia\" (\"The Siege of Trencher's Farm\").\nIl titolo deriva da una frase di David, che definisce \"\"cani di paglia\" gli amici d'infanzia della moglie, riferendosi ad un'usanza della cultura cinese. Nello specifico si riferisce all'usanza degli antichi cinesi di utilizzare dei cani di paglia come offerta agli d\u00e8i durante le feste sacre. Cani che, analogamente a quello che succede ai giocatori liceali di football americano (come lo sono stati gli amici di Amy, poi diventati carpentieri), vengono poi messi da parte \"una volta che \u00e8 finita la festa\"\".\nTrama.\nUna coppia, lo scrittore David e l'attrice Amy Sumner, si trasferisce da Los Angeles nella citt\u00e0 natale di lei, Blackwater, nel profondo sud degli Stati Uniti, per ristrutturare la vecchia casa lasciata loro dal padre di Amy.\nBen presto, per\u00f2, la coppia entra in conflitto con alcuni abitanti del luogo, che non vedono di buon occhio il loro stile di vita. Una sera i due coniugi ritrovano il loro gatto impiccato nell'armadio: Amy incolpa subito Charlie e i suoi amici, che si stanno occupando dei lavori di ristrutturazione; la coppia poi cerca di scoprire il colpevole ma senza successo.\nLa mattina seguente David viene invitato da Charlie e gli altri operai a partecipare ad una battuta di caccia, ma giunti nel bosco lo abbandonano, e Norman e Charlie si avviano verso casa sua. Charlie con la violenza entra nell'abitazione e stupra Amy. Anche Norman prende parte allo stupro.\nAl ritorno di David, Amy non proferisce parola su ci\u00f2 che le hanno fatto. David licenzia gli uomini il giorno seguente per averlo abbandonato, usando come scusa la loro lentezza nel finire il lavoro. Il venerd\u00ec i coniugi, su proposta di Amy, decidono di andare a vedere la partita di football locale.\nSulla via del ritorno hanno un incidente e investono per sbaglio Jeremy Niles, un ragazzo ritardato in fuga da Tom Heddon, il coach della squadra di football locale che \u00e8 solito picchiarlo perch\u00e9 convinto che Jeremy voglia insidiare sua figlia Janice, appena quindicenne. I due portano Jeremy a casa loro e chiamano un'ambulanza ma, per loro sfortuna, arrivano poco dopo Heddon con Charlie e i suoi amici, tutti ubriachi. Heddon chiede con diverse minacce ai Sumner di far uscire Jeremy cos\u00ec che possa chiedergli dove sia sua figlia, improvvisamente scomparsa.\nDavid, per impedirgli di far del male al ragazzo, rifiuta scatenando le ire dell'uomo che, armato di fucile, comincia a distruggere varie finestre della casa e incendia l'abitazione, aiutato da Charlie. Nemmeno l'arrivo della polizia riesce a fermare l'uomo, che spara allo sceriffo e fa irruzione in casa insieme agli altri, intenzionati ad uccidere Jeremy, David e Amy. David manda Amy al primo piano insieme a Jeremy e riesce ad uccidere due degli uomini che, ubriachi, sono giunti ad aiutare il coach, uno bloccandogli le mani al muro con una sparachiodi, e un altro a colpi di mazza da golf. Uccide inoltre con un colpo di fucile il coach, dopo averlo disarmato dello stesso.\nCharlie e David sono l'uno di fronte all'altro, ma Norman, con una scala, \u00e8 salito da Amy e tenta di stuprarla: l'urlo porta Charlie e David a salire verso la camera e fermano l'uomo prima che possa farle del male. Norman ha una pistola e Charlie un fucile: dopo che quest'ultimo posa l'arma, per\u00f2, Amy spara con lo stesso addosso a Norman, uccidendolo e infierendo sul cadavere per vendicarsi dello stupro.\nCharlie \u00e8 pi\u00f9 forte di David, disarmato, e dopo aver atterrato Amy sbattendola al muro spinge David gi\u00f9 per le scale e continua a colpirlo, per poi inchiodarlo a terra e puntargli contro la pistola di Norman alla fronte. Amy lo minaccia alle spalle col fucile intimandogli di posare l'arma. Charlie si alza e le dice che quel fucile \u00e8 scarico, ma alle sue spalle David si alza con in mano una tagliola precedentemente preparata e colpisce in testa Charlie, scatenando la chiusura del meccanismo che si chiude all'altezza della gola, uccidendolo lentamente.\nDavid, consapevole di ci\u00f2 che ha fatto, esce fuori: la casa \u00e8 distrutta, il fienile \u00e8 in fiamme e la macchina \u00e8 saltata in aria. Senza sapere cosa succeder\u00e0, resta a guardare tutto quel che \u00e8 accaduto in quella folle notte.\nCuriosit\u00e0.\nIl doppiatore Manlio De Angelis e il figlio Vittorio De Angelis ricoprono i ruoli che furono ricoperti dai rispettivi padri in \"Cane di paglia\", dove il coach Tom Heddon venne doppiato da Gualtiero De Angelis, mentre Jeremy Niles (Henry, nel film originale) da Manlio De Angelis.\nProduzione.\nCon un budget stimato attorno ai 12,5 milioni di dollari, le riprese si sono svolte interamente in varie localit\u00e0 della Louisiana, tra cui Bossier City e Shreveport, Le riprese del film sono iniziate il 16 agosto 2009.\nDistribuzione.\nLa Screen Gems ha distribuito il film negli Stati Uniti il 16 settembre 2011. Per quanto concerne la distribuzione italiana, la Sony Pictures aveva inizialmente pianificato l'uscita nelle sale cinematografiche per il 2 dicembre 2011, per poi optare per la diretta distribuzione per il mercato home video il 4 aprile 2012.\nIl film \u00e8 stato poi trasmesso per la prima volta in televisione il 4 settembre 2012 su Sky Cinema 1 con il titolo Cani di paglia."}
{"id": "3489834", "revid": "767487", "url": "https://it.wikipedia.org/wiki?curid=3489834", "title": "Girls in Hawaii", "text": "I Girls in Hawaii sono un gruppo rock Belga, originario di Braine-l'Alleud a pochi chilometri a sud di Bruxelles. Contrariamente a quel che pu\u00f2 far pensare il nome del gruppo, i componenti sono tutti di sesso maschile.\nStoria.\nA fine anni 90, i fratelli Antoine (voce) e Denis (batteria) Wielemens erano due capi scout con la passione per la musica pop-rock melodica; fra i vari punti di riferimento artistici, vi erano gruppi come i Grandaddy o i Pavement. Grazie all'attivit\u00e0 scout, ebbero modo di conoscere altri coetanei con le stesse inclinazioni artistiche, e iniziare le prime prove nei locali della sede scout.\nNel 2001, diedero il loro primo concerto durante le celebrazioni di fine anno dell'universit\u00e0 presso la quale studiavano, mentre il primo EP (\"Found In The Ground - The Winter EP\") usc\u00ec nel Febbraio 2003, per l'etichetta indipendente Belga 62TV.\nIl successo di questa produzione d\u00e0 loro modo di mettersi in mostra in molti festival Europei estivi dello stesso anno, e guadagnarsi un contratto presso una major discografica per l'incisione e distribuzione del loro primo album ('From Here To There' uscir\u00e0 infatti nel Novembre 2003). \nL'album viene distribuito in Germania, Italia, Francia, Belgio e Spagna, e durante l'estate successiva il gruppo torna ad esibirsi nei festival Europei con un successo ancora maggiore, che gli varr\u00e0 una distribuzione dell'Album negli Stati Uniti e in Giappone.\nDopo la lunga tourn\u00e9e, il gruppo torna in studio per registrare il loro secondo album, \"Plan your escape\" (Febbraio 2008). L'album risulta fedele alle sonorit\u00e0 dei primi lavori, e viene accolto positivamente dalla critica. La tourn\u00e9e che ne seguir\u00e0, sar\u00e0 poi documentata in un DVD, \"Not Here\" uscito nel 2009.\nDopo la morte in un incidente d'auto a Bruxelles del batterista Denis Wielemans, (Maggio 2010)], il gruppo riapparve nel 2011 nel progetto dal vivo Congotronics Vs ROckers che riunisce artisti Congolesi e Europei ed \u00e8 stato nuovamente annunciato nelle locandine dei festival Europei del 2011.\nIl 7 settembre 2012 annunciano, tramite Facebook, che il nuovo album \u00e8 in lavorazione.\nL'album Everest, esce in Italia il 2 settembre 2013; consta di undici brani ed \u00e8 anticipato dall'uscita di due singoli: Not Dead e Misses.\nIl tour in programma successivamente all'uscita dell'album vede i Girls in Hawaii fermarsi in Italia per alcune tappe, tra cui Padova e Roma.\nIl 29 settembre 2017 esce l'album Nocturne nel cui successivo tour, saranno toccate le citt\u00e0 di Bologna, Milano, Roma e Torino, rispettivamente il 18-19-20-21 Aprile 2018."}
{"id": "3489835", "revid": "767487", "url": "https://it.wikipedia.org/wiki?curid=3489835", "title": "The Jackpot Club", "text": "The Jackpot Club \u00e8 un cortometraggio muto del 1914 diretto da Webster Cullison e interpretato da Robert Frazer e da Edna Payne.\nProduzione.\nProdotto dalla Eclair American, il film venne girato a Manning Mansion a Tucson in Arizona.\nDistribuzione.\nIl film - un cortometraggio di circa venti minuti - usc\u00ec nelle sale cinematografiche statunitensi il 2 settembre 1914, distribuito dall'Universal Film Manufacturing Company."}
{"id": "3489837", "revid": "1305772", "url": "https://it.wikipedia.org/wiki?curid=3489837", "title": "Straw Dogs", "text": "Il titolo Straw Dogs, che in lingua inglese significa letteralmente \"cani di paglia\", pu\u00f2 riferirsi a:"}
{"id": "3489841", "revid": "767487", "url": "https://it.wikipedia.org/wiki?curid=3489841", "title": "The Aztec Treasure", "text": "The Aztec Treasure \u00e8 un cortometraggio muto del 1914 di Webster Cullison. Prodotto dalla Eclair American, il film aveva come interpreti Robert Frazer, Edna Payne, Fred Hearn, Norbert A. Myles, Will E. Sheerer.\nTrama.\nMiguel Perez, il governatore della provincia, opprime gli abitanti di Mescalito, portando alla fame i peones resi schiavi per lavorare nelle sue miniere. La figlia del loro capo, Juan Icaze, suscita il desiderio di Perez che vuole averla. Ma viene distolto dalla rivolta che serpeggia tra gli abitanti, guidati da uno yankee, Dick Henshaw, che viene catturato. Prima della sua esecuzione, Henshaw riesce per\u00f2 a fuggire insieme a Icaze e a sua figlia Dolores. Perez, furioso, manda i peones - con la scusa che non hanno pagato le tasse - a lavorare nelle miniere di sale, destinandoli in questo modo a morte certa. Icaze, per\u00f2, ha un segreto: ha trovato in un luogo che conosce solo lui un tesoro sepolto molti secoli prima, una ricchezza enorme che vuole usare solo come ultima risorsa. Con parte del tesoro paga le tasse arretrate per rendere la libert\u00e0 ai suoi uomini. Perez, volendo impossessarsi del tesoro, prende prigioniero Icaze e lo tortura per farlo parlare. Rendendosi conto del pericolo che corre suo padre, Dolores, insieme a Henshaw, fomenta la rivolta. I ribelli riescono a entrare nel castello dov'\u00e8 asserragliato il governatore, per scoprire che questi \u00e8 fuggito e che Icaze, ormai, \u00e8 morto e il segreto del tesoro \u00e8 morto con lui.&lt;br&gt;\nTornato a palazzo per riprendere il comando, Perez \u00e8 ossessionato dal desiderio di rivalsa nei confronti di Henshaw ma anche dalla sua passione per Dolores. Quando riesce a riaverli ambedue nelle sue mani, propone alla donna che salver\u00e0 la vita dello yankee se lei ceder\u00e0 alle sue voglie. Troppo orgogliosa per accettare quel patto, Dolores lo respinge e, insieme a Dick, si avvia verso il plotone di esecuzione. I soldati, per\u00f2, si rivoltano contro il governatore che, nel fuggire, finisce dentro una botola che lo porter\u00e0 fino alla stanza dove si cela l'immenso tesoro. Ma non riuscir\u00e0 a goderne perch\u00e9 morir\u00e0 morso da una vipera. Henshaw ne scoprir\u00e0 il cadavere circondato da tutto quell'oro. La pace torna a Mescalito: Henshaw viene nominato governatore generale, sposa Dolores e usa il tesoro per migliorare le condizioni di vita del paese e dei suoi abitanti.\nProduzione.\nProdotto dalla Eclair American, il film venne girato a Tucson in Arizona.\nDistribuzione.\nIl film - un cortometraggio in due bobine - usc\u00ec nelle sale cinematografiche statunitensi il 23 settembre 1914, distribuito dall'Universal Film Manufacturing Company."}
{"id": "3489844", "revid": "584834", "url": "https://it.wikipedia.org/wiki?curid=3489844", "title": "Stadio Comunale Domenico Fiore", "text": ""}
{"id": "3489846", "revid": "33689", "url": "https://it.wikipedia.org/wiki?curid=3489846", "title": "Felice (praefectus urbi)", "text": "Biografia.\nFelice era nativo di Roma. Nel 393 probabilmente ricopr\u00ec qualche ruolo nell'amministrazione di Eugenio, pretendente al trono d'Occidente col quale si schierarono molti elementi dell'aristocrazia pagana romana.\nRicopr\u00ec la carica di \"quaestor sacri palatii\" dall'inizio del 396 al 397. Aiut\u00f2 Nicomaco Flaviano, un altro esponente dell'aristocrazia pagana romana, in un caso giudiziario aperto dal precedente \"questor\", Florentino.\nTra il 6 e il 29 marzo 398 ricopr\u00ec la carica di \"praefectus urbi\" di Roma.\nRicevette diverse lettere da Quinto Aurelio Simmaco, tra cui le copie di due discorsi."}
{"id": "3489851", "revid": "767487", "url": "https://it.wikipedia.org/wiki?curid=3489851", "title": "Till the Sands of the Desert Grow Cold", "text": "Till the Sands of the Desert Grow Cold \u00e8 un cortometraggio muto del 1914 diretto da Webster Cullison.\nProduzione.\nProdotto dalla Eclair American, il film venne girato a Tucson in Arizona.\nDistribuzione.\nIl film - un cortometraggio di venti minuti - usc\u00ec nelle sale cinematografiche statunitensi il 30 settembre 1914, distribuito dall'Universal Film Manufacturing Company."}
{"id": "3489860", "revid": "767487", "url": "https://it.wikipedia.org/wiki?curid=3489860", "title": "The Line Rider", "text": "The Line Rider \u00e8 un cortometraggio muto del 1914 diretto da Webster Cullison.\nProduzione.\nProdotto dalla Eclair American, il film venne girato a Tucson in Arizona.\nDistribuzione.\nIl film - un cortometraggio di circa venti minuti - usc\u00ec nelle sale cinematografiche statunitensi il 7 ottobre 1914, distribuito dall'Universal Film Manufacturing Company."}
{"id": "3489861", "revid": "256896", "url": "https://it.wikipedia.org/wiki?curid=3489861", "title": "Sibylle Tafel", "text": "Biografia.\nStudia nel periodo 1989-1996 presso l'Universit\u00e0 di Cinema e Televisione di Monaco.\nLavora part-time dal 1992 al 1996 per film e pubblicit\u00e0, come montatrice Avid. \nDal 1996 lavora come regista e sceneggiatrice."}
{"id": "3489869", "revid": "1972463", "url": "https://it.wikipedia.org/wiki?curid=3489869", "title": "Flaviano di Ricina", "text": "Agiografia.\nIl vescovo Flaviano, fu probabilmente il primo vescovo di Ricina antica citt\u00e0 romana delle Marche fondata dai Piceni. Visse nel III secolo e non sappiamo come fu martirizzato, ma cadde probabilmente nel numero dei martiri, in gran quantit\u00e0 durante il regno degli imperatori Decio e Valeriano, che colp\u00ec molti vescovi dell'epoca. A promuovere la figura di questo santo martire fu il suo successore alla cattedra vescovile di Helvia Recina: Claudio, altro santo marchigiano molto venerato, soprattutto nel territorio maceratese, colonizzato dagli abitanti del municipio romano ricinese in fuga dalle invasioni barbariche verso le colline ritenute maggiormente difendibili dell'antica Helvia Recina situata in mezzo alla valle del Potenza.\nViene spesso confuso col l'omonimo Patriarca di Costantinopoli, che \u00e8 vissuto due secoli dopo il vescovo di Ricina.\nCulto.\nDopo il martirio le sue ossa furono riposte in una chiesa (oggi scomparsa dopo l'invasione dei Goti) nella citt\u00e0 romana. Con la distruzione della stessa nel V o VI secolo, il suo culto fu diffuso nella citt\u00e0 di Recanati, appena fondata dai ricinesi in fuga sulle colline.\nMa non tutti i ricinesi scelsero di fuggire verso est, un altro gruppo si diresse invece sulle colline a sud-ovest fondando Macerata. Costruita dai benedettini un'Abbazia nei pressi di Pollenza sopra un tempio pagano dedicato alla dea Bona, questa abbazia prese il nome di \"Rambona\" e le spoglie del vescovo-martire pare siano state riposte in un sarcofago nella cripta dell'abbazia dopo la fuga dalla citt\u00e0 di Helvia Recina.\nL'Abate, poi santo, di Rambona Amico, era solito pregare davanti al sarcofago con i resti del vescovo Flaviano di Ricina.\nI resti trovati nel sarcofago esaminati a Rambona risalgono all'epoca di San Flaviano anche se mancano appoggi documentari sull'effettiva sepoltura del santo in questa Abbazia.\nSan Flaviano da Ricina \u00e8 ricordato il 24 novembre, generalmente indicata come data del suo martirio. \u00c8 co-patrono della citt\u00e0 di Recanati, anche se altre fonti ritengono patrono di Recanati Flaviano Patriarca di Costantinopoli, i cui resti si venerano nell'omonima chiesa di Giulianova, ma alcune reliquie si trovano nella chiesa recanatese a lui dedicata."}
{"id": "3489870", "revid": "69794", "url": "https://it.wikipedia.org/wiki?curid=3489870", "title": "Urban (genere musicale)", "text": "L'urban, conosciuto anche come urban contemporary e urban contemporary music, \u00e8 un genere musicale in voga negli Stati Uniti soprattutto durante gli anni ottanta e novanta, sottogenere del R&amp;B e della musica soul. Secondo altre fonti, il termine indica un formato radiofonico che trasmette perlopi\u00f9 musica di artisti neri destinata a una fascia di et\u00e0 compresa fra i diciotto e i trentaquattro anni.\nDurante gli anni ottanta era pi\u00f9 legato alle caratteristiche della musica pop mentre nei primi anni novanta aumentarono le influenze dell'hip hop che verso la fine del secolo portarono alla formazione dell'hip hop soul."}
{"id": "3489874", "revid": "767487", "url": "https://it.wikipedia.org/wiki?curid=3489874", "title": "Fate's Finger", "text": "Fate's Finger \u00e8 un cortometraggio muto del 1914. Il nome del regista non viene riportato nei titoli. Tra gli attori, c'erano Mildred Bright e Robert Frazer che erano marito e moglie.\nProduzione.\nProdotto dalla Eclair American, il film venne girato a Tucson in Arizona.\nDistribuzione.\nIl cortometraggio usc\u00ec nelle sale cinematografiche USA il 27 settembre 1914, distribuito dall'Universal Film Manufacturing Company."}
{"id": "3489882", "revid": "736476", "url": "https://it.wikipedia.org/wiki?curid=3489882", "title": "Guglielmo de Braose, II barone di Braose", "text": "Infanzia ed primo servizio militare.\nGuglielmo de Braose era figlio di Guglielmo de Braose, I barone di Braose (morto prima del 6 gennaio 1291) e della sua prima moglie Aline. Si suppone che sia nato intorno al 1260. Nel 1264 durante la seconda guerra dei baroni in cui suo padre si era schierato con il re Enrico III d'Inghilterra contro la ribellione guidata da Simone V di Montfort, era stato preso in ostaggio dal Montfort ed affidato alle cure della propria moglie Eleonora Plantageneto, figlia di Giovanni d'Inghilterra e di Isabella d'Angoul\u00eame. Terminata la guerra con la sconfitta dei baroni nel 1267 torn\u00f2 libero.\nNel 1286 entr\u00f2 al servizio del re come militare ed \u00e8 possibile che abbia accompagnato il re Edoardo I d'Inghilterra nel proprio viaggio in Francia per rendere omaggio al nuovo re Filippo IV di Francia. Gioc\u00f2 un ruolo importante nelle guerre gallesi, condotte da Edoardo I d'Inghilterra nell'inverno 1287 - 1288, e comand\u00f2 l'assedio al castello di Emlyn, provvedendo anche al trasporto di una pesante macchina da assedio dal castello di Dryslwyn, il cui arrivo, insieme a numerose pietre che fungevano da munizione, indusse gli assediati ad arrendersi.\nSignore di Gower e Bramber.\nMorto suo padre attorno al 6 gennaio 1291, poco prima del 1\u00ba marzo si rec\u00f2 ad omaggiare il re perch\u00e9 fosse formalizzata la propria successione alle propriet\u00e0 ed ai titoli. In qualit\u00e0 di II barone di Braose e signore di Gower e Bramber venne pi\u00f9 volte convocato in parlamento dal 1291 fino al 1322 e continu\u00f2 a servire militarmente il re sia con il denaro che con il servizio personale combattendo in Scozia, in Galles e in Francia.\nNel 1290 aveva catturato il ribelle gallese William Cragh, la cui miracolosa resurrezione dopo essere stato impiccato venne attribuita a Tommaso di Cantilupe, su questo evento dovette testimoniare nel 1307 davanti ai commissari papali che dovevano decidere se quell'evento fosse o meno da tenere in considerazione per la santificazione del prelato inglese.\nNel 1297 prese parte ad una spedizione nelle Fiandre e come ricompensa ricevette la tutela di John de Mowbray (4 settembre 1286 - 23 marzo 1322), cui fece poi sposare la propria figlia Aline de Braose.\nNel 1299 fu coinvolto in una disputa circa la sua signoria nel Gower dal vescovo di Llandaff: un primo giudizio venne emesso nel 1302 e stabiliva che Guglielmo doveva godere di quella signoria.\nNel 1301 pose la propria firma in una lettera a papa Bonifacio VIII in cui i principali baroni inglesi deploravano le ingerenze pontificie nei diritti reali dell'Inghilterra.\nNel 1306 offese un giudice reale ed il caso della signoria di Gower venne riaperto, ma risolto nuovamente in suo favore grazie ai diritti concessi dai suoi uomini a Gower ed a Swansea. Nel 1320 Edoardo II d'Inghilterra gli confisc\u00f2 le terre di Gower, sostenendo che le avesse concesse a suo genero John de Mowbray senza il consenso reale. La confisca di Gower fu una delle tante cause che portarono all'esilio dei Despenser, padre e figlio, nel 1321. Dopo la morte di Guglielmo la signoria di Gower and\u00f2 ai Beauchamp, ma la questione non venne decisa definitivamente fino al 1350.\nMatrimonio, eredit\u00e0 e morte.\nLa prima moglie di Guglielmo si chiamava Agnes, ma non se ne conosce il nome di famiglia: gli diede due figlie:\nIn seconde nozze spos\u00f2 Elizabeth de Sully, che non risulta avergli dato figli.\nUn suo figlio maschio, sempre di nome Guglielmo (William), viene citato in alcuni documenti nel 1315, ma \u00e8 probabile che sia morto nell'infanzia.\nGuglielmo mor\u00ec poco prima del 1\u00ba maggio 1326 ed affid\u00f2 la signoria di Bramber a suo genero John de Mowbray, dai contemporanei veniva considerato come un uomo costantemente in debito e poco abile nel gestire il denaro."}
{"id": "3489894", "revid": "1226", "url": "https://it.wikipedia.org/wiki?curid=3489894", "title": "Incontri molto ravvicinati del quarto tipo", "text": ""}
{"id": "3489909", "revid": "6923", "url": "https://it.wikipedia.org/wiki?curid=3489909", "title": "Urban", "text": ""}
{"id": "3489913", "revid": "767487", "url": "https://it.wikipedia.org/wiki?curid=3489913", "title": "Diocletian", "text": "I Diocletian sono un gruppo musicale black/death metal neozelandese, formatosi ad Auckland nel 2004. Il loro nome deriva da quello dell'imperatore romano Diocleziano, famoso per aver esser stato fautore della pi\u00f9 violenta persecuzione mai attuata contro i cristiani, avvenuta tra il 303 e il 311 D.C."}
{"id": "3489914", "revid": "599013", "url": "https://it.wikipedia.org/wiki?curid=3489914", "title": "Comneno (disambigua)", "text": ""}
{"id": "3489946", "revid": "726373", "url": "https://it.wikipedia.org/wiki?curid=3489946", "title": "Catacomb Fantasy Trilogy", "text": "Catacomb Fantasy Trilogy \u00e8 uno sparatutto in prima persona a tema fantasy prodotto e distribuito dalla Softdisk nel 1991. \u00c8 riconosciuto come il sequel di \"Catacomb 3-D\" e quarto gioco della serie \"Catacomb\".\nSi compone di tre episodi venduti separatamente: il primo, \"The Catacomb Abyss\", era distribuito come shareware, gli altri due, \"The Catacomb Armageddon\" e \"The Catacomb Apocalypse\", dovevano essere acquistati come versioni complete.\nTrama.\nNonostante il protagonista di Catacomb Fantasy Trilogy sia un mago senza nome (artificio che permette al giocatore di immedesimarsi in esso), si vuole identificarlo con Petton Everhail di Thoria, protagonista del gioco precedente, per sottolineare la continuit\u00e0 tra un titolo e l'altro.\nIl mago cambia aspetto in ogni episodio: in \"Abyss\" indossa un mantello azzurro con il cappuccio, in \"Armageddon\" il mantello diventa rosso e in \"Apocalypse\" blu, inoltre il protagonista sfoggia un'incolta barba bruna.\n\"The Catacomb Abyss\".\nIl primo episodio \u00e8 ambientato nel passato: il mago \u00e8 stato convocato dai suoi concittadini per sconfiggere ancora una volta la minaccia rappresentata da Nemesis, un negromante suo acerrimo rivale, che \u00e8 riuscito a tornare in vita grazie a un mausoleo eretto dai suoi servitori nel cimitero cittadino. Il compito del mago sar\u00e0 infiltrarsi in questo mausoleo, nascosto nelle profondit\u00e0 delle catacombe, e affrontare Nemesis per liberare la citt\u00e0 dalla maledizione da lui lanciata.\nModalit\u00e0 di gioco.\nAll'inizio del gioco, vi verr\u00e0 chiesto se volete giocare a difficolt\u00e0 Novice o Warrior. Giocando a difficolt\u00e0 Novice la maggior parte dei nemici pu\u00f2 essere uccisa con un solo colpo, e i danni che vi provocheranno saranno piuttosto circoscritti.\nCome accadeva in \"Catacomb 3-D\", le uniche armi a vostra disposizione sono gli incantesimi, in particolare le sfere di energia che potete lanciare dalle mani. Accanto al semplice \"Magick Missile\" (traducibile con \"Dardo magico\"), potrete utilizzare due incantesimi bonus che consentiranno di superare gli scontri pi\u00f9 difficili: lo \"Zapper\", analogo ai \"Bolt\" di Catacomb 3-D (lancia cinque sfere energetiche in rapida successione, \u00e8 utile per eliminare facilmente nemici ostici) e l\"'Exterminator\", analogo ai \"Nuke\" (lancia una sfera in ogni direzione, cos\u00ec da eliminare tutti i nemici che vi stanno attorno). Inoltre, si troveranno in giro, sparse per i livelli, pozioni curative che una volta usate riporteranno la vostra salute al 100%. La salute, a differenza del precedente titolo, viene indicata sia tramite un valore percentuale sia tramite le ferite sul viso del protagonista. Un'altra differenza \u00e8 costituita dalla bussola, sostituita con un pi\u00f9 efficiente radar che mostra tutti i nemici vicini al giocatore.\nPer completare un livello bisogna trovare la chiave del colore richiesto sfruttando gli indizi che compariranno a video e quelli scritti sulle pergamene, e utilizzarla sulla porta di fine livello."}
{"id": "3489952", "revid": "1543377", "url": "https://it.wikipedia.org/wiki?curid=3489952", "title": "Isola di Dirk Hartog", "text": "L'isola di Dirk Hartog si trova al largo della costa di Gascoyne, nella Shark Bay (baia degli squali) nello Stato dell'Australia Occidentale.\nGeografia e ambiente.\nL'isola \u00e8 lunga circa 80\u00a0km e larga dai 3 ai 15\u00a0km per una superficie totale di 620\u00a0km\u00b2 il che la rende l'isola pi\u00f9 grande (esclusa la Tasmania) e pi\u00f9 a ovest dell'Australia; \u00e8 situata a circa 850\u00a0km a nord di Perth.\nL'isola di Dirk Hartog consiste prevalentemente di dune sabbiose ricoperte dalla macchia ed \u00e8 stata usata pi\u00f9 volte come un \"grosso allevamento\" di pecore arrivando ad averne 20.000. Negli ultimi anni comunque questo numero \u00e8 stato diminuito per ragioni ambientali.\nL'isola, come la baia in cui si trova, fa parte del Shark Bay Marine Park che \u00e8 uno dei patrimoni dell'umanit\u00e0. Parte dell'isola \u00e8 affittata alla famiglia Wardle che la gestisce come meta di ecoturismo; la regione \u00e8 usata inoltre ampiamente per la pesca sportiva.\nL'isola \u00e8 anche un importante sito per la riproduzione delle tartarughe comuni; oltre a questa specie si riproduce nelle spiagge dell'isola anche la tartaruga verde. Esiste inoltre una sottospecie di uccello endemica dell'isola: il \"Malurus leucopterus\".\nStoria.\nL'isola fu scoperta il 25 ottobre 1616 dal capitano di mare Dirk Hartog che era finito fuori rotta mentre navigava con la sua nave \"Eendracht\" da Citt\u00e0 del Capo a Batavia (ora Giacarta)."}
{"id": "3489953", "revid": "123589850", "url": "https://it.wikipedia.org/wiki?curid=3489953", "title": "Rod Lurie", "text": "Biografia.\nFiglio del fumettista e giornalista Ranan Lurie, \u00e8 nato in Israele, ma si trasfer\u00ec negli Stati Uniti in giovane et\u00e0, crescendo a Greenwich, Connecticut, e Honolulu, Hawaii. Si laurea presso l'Accademia Militare degli Stati Uniti a West Point nel 1984, prestando servizio nell'esercito degli Stati Uniti in qualit\u00e0 di ufficiale della Air Defense Artillery. \nAbbandonate le armi, inizia l'attivit\u00e0 di giornalista di spettacolo, collaborando con varie emittenti televisive e con testate giornalistiche, come \"Daily News\" e \"Entertainment Weekly\" e per alcuni show radiofonici per le emittenti KMPC e KABC. Nel 1995 ha pubblicato un libro intitolato \"Once Upon a Time in... Hollywood: Moviemaking, Con Games, and Murder in Glitter City\".\nCarriera.\nInizia l'attivit\u00e0 di sceneggiatore e regista verso la fine degli anni novanta, prima dirigendo il cortometraggio \"Second Delay\" poi con il lungometraggio \"Deterrence - Minaccia nucleare\", con Kevin Pollak e Timothy Hutton.\nScrive e dirige il suo secondo film nel 2000, la pellicola, intitolata \"The Contender\", vanta un cast che comprende Gary Oldman, Joan Allen, Jeff Bridges e Christian Slater. \nNel 2001 dirige \"Il castello\", thriller d'azione con Robert Redford. Successivamente inizia a lavorare per la televisione, prima come creatore della serie televisiva \"Line of Fire\", che racconta le geste di un ufficio dell'FBI di Richmond, Virginia, e successivamente come sceneggiatore e regista di alcuni episodi della serie TV \"Una donna alla Casa Bianca\".\nNel 2007 torna al cinema, dirigendo il dramma sportivo \"La rivincita del campione\" con Samuel L. Jackson e Josh Hartnett, mentre nel 2008 scrive e dirige \"Una sola verit\u00e0\", che racconta le gesta una reporter (interpretata da Kate Beckinsale) che, dopo aver realizzato uno scoop su uno scandalo governativo svelando il nome di un agente della CIA sotto copertura rifiuta di rivelare la fonte dell'informazione per difendere la propria deontologia professionale.\nNel 2011 dirige \"Straw Dogs\", remake del film di Sam Peckinpah del 1971, \"Cane di paglia\".\nNel 2020 dirige il film di guerra, \"The Outpost\", basato sulla storia della battaglia di Kamdesh durante la guerra in Afghanistan. Il film ha ricevuto recensioni molto positive, con elogi significativi per le sequenze di battaglia e le rappresentazioni dei soldati.\nVita privata.\nLurie vive a Los Angeles con sua moglie, l'autrice Kyra Davis e il figliastro. Ha due figli, Hunter e Paige. Hunter \u00e8 morto il 2 luglio 2018, all'et\u00e0 di 27 anni, per un arresto cardiaco."}
{"id": "3489957", "revid": "76437", "url": "https://it.wikipedia.org/wiki?curid=3489957", "title": "Johannes IV", "text": ""}
{"id": "3489959", "revid": "767487", "url": "https://it.wikipedia.org/wiki?curid=3489959", "title": "Pietro Antonio de Mojana", "text": "Nasce a Milano da Pietro Giuseppe e da donna Margherita Tapelli.\nGrande amatore di musica, fu per cinque anni (1852-1857) direttore dei regi teatri della Scala e della Cannobiana.\nLa sua amicizia con il Conte Hartig, governatore austriaco del Lombardo-Veneto, gli fu preziosa per ottenere il lasciapassare per un viaggio nel sud d'Italia. Viaggio che descrisse in un opuscolo al suo ritorno a Milano dal titolo \"Brevi annotazioni fatte durante il mio viaggio a Firenze, Roma e Napoli e mio ritorno a Milano dal 26 ottobre 1831, giorno di mia partenza, al giorno 6 gennaio 1832, epoca della mia restituzione cost\u00ec. Viaggio di un gentiluomo milanese nell'Italia centrale all'indomani dei moti del 1831\".\nNel 1832 scrisse \"Emma di Fondi\", melodramma rappresentato al teatro Carcano con un buon successo di pubblico.\nScrisse anche \"Il proscritto di Venezia\" per il teatro di San Carlo di Napoli, ma la sua opera fu proibita dalla polizia.\nGrazie sempre alla sua amicizia con il Conte Hartig, fu aggregato alla corte austriaca come I.R. Scudiere il 21 novembre 1837.\nNel 1838 si spos\u00f2 con donna Clara Besozzi.\nMor\u00ec a Milano il 7 dicembre 1870.\nFonti.\nLa Lombardia nel risorgimento italiano- Bollettino semestrale del Comitato Regionale Lombardo\nAnno XIV-gennaio 1929"}
{"id": "3489961", "revid": "388659", "url": "https://it.wikipedia.org/wiki?curid=3489961", "title": "Alchimista che scopre il fosforo", "text": "L'alchimista scopre il fosforo \u00e8 un dipinto di Joseph Wright of Derby originariamente terminato nel 1771 e poi rimaneggiato nel 1795. Il titolo completo del dipinto \u00e8 \"L'alchimista, alla ricerca della pietra filosofale, scopre il fosforo e prega per la buona conclusione della sua operazione, come era usanza degli antichi astrologi alchemici\". Si \u00e8 suggerito che questo quadro si riferisca alla scoperta del fosforo da parte dell'alchimista di Amburgo Hennig Brand nel 1669. L'uomo, che cercava la pietra filosofale distillando urina di cavallo, una notte vide dall'ampolla in ebollizione uscire un notevole chiarore che illumin\u00f2 tutta la cantina dove conduceva le proprie ricerche. Per questo motivo volle dare come nome al composto appena scoperto \"fosforo\", in greco \"portatore di luce\"; questa storia era gi\u00e0 stata spesso stampata nei libri popolari di chimica nel corso della vita di Wright, ed era ampiamente nota.\nDescrizione.\nL'immagine mostra l'alchimista che cercando di produrre la pietra filosofale, mitica materia che potrebbe trasformare il volgare metallo in oro, con sua grande sorpresa scopre il fosforo. Wright non dipinge l'alchimista in uno sfondo del XVII secolo ma romanticizza l'immagine della stanza immaginando un ambiente medievale con alte volte gotiche e finestre a sesto acuto, come se si trovasse in una chiesa. Ha inoltre reso in maniera molto efficace il processo chimico necessario, che si basa sull'ebollizione dell'urina; una descrizione del 1730 della produzione del fosforo parla della necessit\u00e0 sia di 50 o 60 secchi di urina putrida che di \"vermi allevati\".\nWright d\u00e0 anche connotazioni religiose al dipinto: l'alchimista si inginocchia di fronte alla luminosa ampolla, stendendo le mani in un gesto simile a quello utilizzato da El Greco quando dipinse \"Stimmate di san Francesco\" e \"San Gerolamo in preghiera\". Benedict Nicolson paragona il suo atteggiamento a quello di uno dei discepoli di Cristo che ricevono la comunione e ritiene che la disposizione del dipinto potrebbe essere stata ispirata dal dipinto di Thomas Wijck \"L'alchimista\", che era in mostra a Londra durante la vita di Wright, \u00e8 che \u00e8 similare per le volte, la confusione degli oggetti nella stanza e per la presenza dell'assistente investito dalla luce. In ogni caso \u00e8 chiaro che ebbe una forte influenza sul disegno il compagno di Wright, Peter Perez Burdett: esiste uno schizzo dell'uomo, datato 4 febbraio 1771, in cui gi\u00e0 si vedono la volta, l'impostazione del disegno ed il contenitore di vetro al centro della scena. \u00e8 Burdett che dice dove posizionare la figura nel dipinto e sempre Burdett aveva gi\u00e0 fatto parlato a Wright di Matthew Turner in modo che il pittore potesse comprendere appieno la scienza alla base del fenomeno rappresentato nel dipinto.\nStoria.\nFin dal 1771 il quadro suscit\u00f2 molte interpretazioni contraddittorie. L'alone di mistero del quadro non era molto gradito ai possibili compratori del XVIII secolo, pur potendo essere inteso come il momento del passaggio al mondo moderno basato sul metodo scientifico, tant'\u00e8 che, sebbene Wright fosse un artista riconosciuto a livello internazionale, il dipinto rimase invenduto. L'opera segu\u00ec Wright in Italia nel 1773-1775, torn\u00f2 poi in Inghilterra , venne rielaborata nel 1795 e fu infine venduta solo quattro anni dopo la sua morte, quando i suoi beni furono messi all'asta da Christie's."}
{"id": "3489972", "revid": "73843", "url": "https://it.wikipedia.org/wiki?curid=3489972", "title": "Matthew Turner", "text": "\u00c8 considerato l'autore od il coautore del pamphlet del 1782 \"Answer to Dr. Priestley's Letters to a Philosophical Unbeliever\", la prima opera pubblicata di dichiarato ateismo in Gran Bretagna. Turner fu anche un pioniere nell'uso dell'etere per scopi medici e vi scrisse sopra un pamphlet. Infine fu la persona che introdusse Josiah Wedgwood alla conoscenza di Thomas Bentley, un'amicizia che port\u00f2 alla costituzione della societ\u00e0 che produce le famose ceramiche.\nTurner fu amico di Peter Perez Burdett e le sue conoscenze scientifiche furono utili a Joseph Wright of Derby nella creazione nel 1771 del dipinto \"Alchimista che scopre il fosforo\"."}
{"id": "3489976", "revid": "21880", "url": "https://it.wikipedia.org/wiki?curid=3489976", "title": "Ramarro occidentale", "text": ""}
{"id": "3489978", "revid": "288127", "url": "https://it.wikipedia.org/wiki?curid=3489978", "title": "Paraculismo", "text": ""}
{"id": "3489980", "revid": "288127", "url": "https://it.wikipedia.org/wiki?curid=3489980", "title": "Paraculo", "text": ""}
{"id": "3489988", "revid": "6923", "url": "https://it.wikipedia.org/wiki?curid=3489988", "title": "Arianiti", "text": "Gli Arianiti (spesso indicati come Arianiti Comneno) furono una nobile famiglia albanese.\nTra l'XI e il XVI secolo ebbero in feudo una vasta area compresa tra la valle dello Shkumbini a nord e l'antica via Egnatia a sud, mentre a est raggiungeva la citt\u00e0 di Manastiri, l'odierna Bitola.\nNomi.\nLa variante pi\u00f9 corretta per indicare la famiglia \u00e8 \"Araniti\" ed \u00e8 quella prevalente nei documenti antichi. La forma \"Arianiti\" compare a cavallo fra il Tre e il Quattrocento e viene usata raramente sino all'estinzione della linea maschile della famiglia, alla met\u00e0 del XVI secolo. La storiografia moderna, tuttavia, ha finito per adottare quest'ultima dizione.\nQuanto all'etimologia, il cognome potrebbe derivare dalla radice indoeuropea \"arya\" \"nobile\", oppure dall'albanese \"ar\u00eb\" \"campo\". Un'ulteriore ipotesi, meno accettabile, lo collega alla trib\u00f9 illirica degli \"Arinstae\" o \"Armistae\", stanziata attorno a Durazzo in epoca ellenistica e romana.\nA partire dal XIV secolo la famiglia cominci\u00f2 ad adottare anche il secondo cognome \"Comneni\" che sembra in relazione con l'omonima famiglia imperiale bizantina. Non \u00e8 stato in realt\u00e0 dimostrato alcun rapporto di parentela con quest'ultima e potrebbe semplicemente trattarsi di un modo per sottolineare il proprio status nobiliare.\nSconosciuta \u00e8 anche l'origine di un altro secondo cognome, \"Shpata\", che compare nei documenti latini tra la fine del Trecento e l'inizio Quattrocento. Potrebbe indicare una parentela con una famiglia Shpata dell'Albania centrale o un riferimento alla localit\u00e0 di Shpat, compresa nei loro possedimenti.\nInfine, alcuni membri della famiglia utilizzavano il secondo nome \"Golemi\" (\"Aranit Colem de Albania\", \"Arianites Thopia Golemus\"). Il termine sarebbe da ricollegare a una parola slava che significa \"grande\" oppure a una storpiatura del personale \"Gulielm\".\nStoria.\nIl primo esponente noto della famiglia \u00e8 un Davide il quale tra il 1001 e il 1018 fu al servizio dell'imperatore bizantino Basilio II in qualit\u00e0 di \"strategos\" del \"thema\" di Thessalonike e pi\u00f9 tardi di Skopje e combatt\u00e9 contro i Bulgari. Anche un Costantino, suo figlio o comunque un parente stretto, \u00e8 menzionato nel 1049-1050 al servizio dell'imperatore contro i Peceneghi.\nA questo punto le fonti scarseggiano e bisogner\u00e0 aspettare la fine del Duecento per avere nuove sicure testimonianze della famiglia. Nel 1274 compare il \"sebastos\" Alessio Arianiti, citato in un accordo tra re Carlo I di Napoli e alcuni nobiluomini albanesi per confermare l'alleanza con il Regno di Albania. Nel 1304 due documenti rispettivamente di Filippo I di Taranto e Carlo II di Napoli riguardanti i privilegi concessi ad alcune famiglie albanesi e menzionano anche gli Arianiti; nel 1319, una lettera di papa Giovanni XXII inviata ad alcuni nobili albanesi, ricorda il \"protolegato\" Guglielmo Arianiti; nel 1373 Giorgio Arianiti fu il committente dell'epitaffio di Gllavenica, uno dei massimi esempi di arte balcanica medievale.\nNon \u00e8 detto che tutti gli Arianiti citati in tutte queste fonti appartenessero allo stesso ramo famigliare. Di certo esse dimostrano come questa fosse una delle casate pi\u00f9 importanti dell'Albania centrale nel medioevo. Una buona parte della loro potenza deriv\u00f2 dal controllo dell'antica via Egnatia attraverso la quale passava un ingente traffico commerciale.\nL'attivit\u00e0 politica degli Arianiti risulta ben documentata nel corso del XV secolo quando i Turchi invasero i loro domini orientali. La famiglia cominci\u00f2 ad adottare un atteggiamento pi\u00f9 aggressivo, specie a partire dal 1430 quando Giorgio Arianiti consegu\u00ec una serie di vittorie contro l'esercito ottomano. Vari membri della famiglia furono al seguito dello Skanderbeg nelle guerre intraprese contro gli Ottomani, con il quale instaurarono anche rapporti di parentela. Giorgio spos\u00f2 in seconde nozze la nobildonna leccese Pietrina Francone che gli diede tre figli maschi: Toma, Costantino e Arianiti. Dopo il 1461, Giorgio decise di interrompere la lotta contro i Turchi e di condurre la sua famiglia Durazzo, godendo della protezione della Serenissima. Il 3 settembre 1463 la vedova si present\u00f2 al Senato veneziano chiedendo protezione e sostentamento per i suoi figli. L'anno successivo la Repubblica accoglieva le sue richieste, tanto che il 13 maggio 1464 dichiar\u00f2 i suoi tre figli patrizi veneziani.\nCostantino Arianiti fu una figura di spicco nello scacchiere politico italiano dell'epoca. Passato al servizio dello Stato della Chiesa, divenne ambasciatore del papa ma in seguito abbandon\u00f2 la diplomazia per seguire la carriera militare, sempre al servizio del pontefice. Per i suoi meriti fu creato signore di Fano e fiss\u00f2 la sua residenza nel castello di Montefiore Conca. Costantino spos\u00f2 una Francesca, probabilmente figlia illegittima del marchese di Monferrato Bonifacio IV Paleologo che gli diede un solo figlio maschio, Arianitto. Quest'ultimo fu capitano delle truppe pontificie e mor\u00ec nel 1551 a Torrechiara, nel corso della guerra tra Giulio III e Ottavio Farnese. Avendo avuto solo una figlia, con lui si estinse la linea italiana della famiglia."}
{"id": "3490004", "revid": "132266", "url": "https://it.wikipedia.org/wiki?curid=3490004", "title": "Operatore Tecnico Subacqueo", "text": ""}
{"id": "3490009", "revid": "293377", "url": "https://it.wikipedia.org/wiki?curid=3490009", "title": "Taumar", "text": "Taumar, \u00e8 un'isola leggendaria localizzata nell'Oceano Atlantico occidentale, che sarebbe stata situata vicino alla pi\u00f9 conosciuta Antilia.\nStoria.\nLa sua leggenda \u00e8 legata strettamente alla fantomatica Antilia, sede di sette citt\u00e0 abitate da cristiani fuggiti dalla penisola iberica dopo l'invasione iniziata nel 711 da parte degli Arabi.\nGeografia e cartografia.\nL'isola, situata nei pressi delle Azzorre, appare sulle carte a nord della pi\u00f9 grande Saluaga, separata da un piccolo stretto, e la sua forma \u00e8 di mezzaluna.\nL'isola appare su una mappa di Grazioso Benincasa, cartografo del Quattrocento."}
{"id": "3490012", "revid": "2118592", "url": "https://it.wikipedia.org/wiki?curid=3490012", "title": "Mildred Bright", "text": "Biografia.\nNata a New York, nel 1892, Mildred Bright fece il suo debutto sullo schermo nel 1912 in \"When an Old Maid Gets Busy\", un cortometraggio dell'Eclair American, casa per cui lavor\u00f2 nei due anni della sua attivit\u00e0 di attrice.\nSi spos\u00f2 nel 1913 con Robert Frazer, un collega attore con cui gir\u00f2 alcuni film e che mor\u00ec di leucemia nel 1944.\nMildred Bright lasci\u00f2 il cinema nel 1914. Dopo una lunga pausa, torn\u00f2 a girare un ultimo film nel 1922. Nella sua carriera, interpret\u00f2 trentaquattro pellicole.\nMor\u00ec nel 1967 a Los Angeles, a 75 anni."}
{"id": "3490014", "revid": "3732", "url": "https://it.wikipedia.org/wiki?curid=3490014", "title": "Insurrezione ungherese del 1956", "text": ""}
{"id": "3490021", "revid": "33689", "url": "https://it.wikipedia.org/wiki?curid=3490021", "title": "Quintilio Leto", "text": "Biografia.\nUn'iscrizione, ritrovata vicino Carsoli e databile tra il 398 e il 402, attesta i lavori di riparazione di un acquedotto nei pressi dell'Anio, condotti sotto il regno di Arcadio e Onorio dal \"praefectus urbi\" Quintilio Leto; tali lavori furono finanziati con i beni confiscati a Gildone. Sebbene l'iscrizione non sia databile, tali lavori furono eseguiti tra il 398 e il 402; in base ai Fasti, altrimenti ben noti, l'unico periodo possibile per questa prefettura di Leto sono gli anni 398/399.\nAveva un fratello di nome Marcello (forse un vescovo) e, secondo quanto attestato da una lettera di Ambrogio da Milano, una sorella con cui entr\u00f2 in contrasto al riguardo di alcune propriet\u00e0.\nSe fosse il padre di Furia, donna che corrispondeva con Sofronio Eusebio Girolamo e che lod\u00f2 la fede del genitore con un gioco di parole sul suo nome, sarebbe un cristiano, probabilmente un ex-console suffetto."}
{"id": "3490026", "revid": "767487", "url": "https://it.wikipedia.org/wiki?curid=3490026", "title": "Alhmund di Northumbria", "text": "Dopo pi\u00f9 di venti anni in esilio tra i Pitti in seguito alle lotte dinastiche in Northumbria che avevano comportato l'esilio paterno, torn\u00f2 con un esercito e mor\u00ec in circostanze non chiare verso l'anno 800; venne comunque ritenuto responsabile il re di Northumbria Eardwulf. Quali che siano state le esatte circostanze, la sua morte fu considerata un martirio, e Alcmund venne venerato come un santo.\nAlhmund fu sepolto a Lilleshall nello Shropshire e furono segnalati miracoli presso la sua tomba. A causa delle incursioni dei danesi, il suo corpo fu trasportato a Derby, e alcune chiese della zona circostante gli furono dedicate. La sua festa \u00e8 il 19 marzo.\nNel Derby Museum and Art Gallery sono conservati il suo sepolcro ed una parte della croce in pietra del IX secolo che si ergeva nella chiesa a lui dedicata a Derby, e trovata durante la ricostruzione della chiesa nel 1844. La croce era in origine alta quattro metri ed adornata con uccelli e fiere su tutti e quattro i lati."}
{"id": "3490027", "revid": "125639168", "url": "https://it.wikipedia.org/wiki?curid=3490027", "title": "Grazioso Benincasa", "text": "Fu personalit\u00e0 fondamentale della scuola cartografica anconitana, dalla quale, insieme a quella genovese e veneziana, provengono tutte le carte nautiche del XIV e del XV secolo a noi pervenute. \nBiografia.\nBenincasa fu un navigatore ed un cartografo appartenente alla scuola cartografica anconitana, una delle pi\u00f9 importanti del XV secolo. Elabor\u00f2 negli anni tra il 1435 ed il 1445 uno studio delle coste mediterranee che ci \u00e8 giunto incompleto.\nRealizz\u00f2 mappe delle coste occidentali dell'Africa occidentale e delle isole di Capo Verde.\nSuccessivamente, tra il 1461 ed il 1482 redasse numerosi portolani ed atlanti e su alcuni di essi appaiono la leggendaria isola di Antilia ed altre mitiche isole. Gli sono attribuite almeno ventidue opere certe.\nLa Biblioteca comunale Luciano Benincasa di Ancona possiede un suo manoscritto autografo (ms 232) che fino alla carta 54v contiene il Portolano, una raccolta di appunti su porti e coste compilata per uso personale. La descrizione dei porti inizia dal golfo di Venezia e prosegue lungo le coste italiane e dalmate affacciantesi sull'Adriatico, nonch\u00e9 quelle dell'Egeo e dello Ionio, con una divagazione su Napoli e Capri. L'opera si interrompe alla carta 54v con un accenno a \"Lo giro de la Turchia. Dopo una lacuna di 8 carte, a partire dalla carta 63 fino alla carta 96 il codice riporta lo Statuto del mare trascritto dallo stesso Benincasa.\nIl figlio Andrea segu\u00ec le orme paterne, proseguendone l'attivit\u00e0.\nRicordano il suo nome.\n\u00c8 intitolata a Grazioso Benincasa una via di Roma, nel quartiere del Pigneto. Ad Ancona \u00e8 dedicato all'illustre cartografo l'Istituto di Istruzione Superiore \"Savoia-Benincasa\""}
{"id": "3490033", "revid": "122008408", "url": "https://it.wikipedia.org/wiki?curid=3490033", "title": "Quartetto Hagen", "text": "Il Quartetto Hagen \u00e8 un quartetto d'archi austriaco. Fondato a Salisburgo nel 1981 dai quattro fratelli Hagen, Lukas, Angelika, Veronika e Clemens, era originariamente composto da due uomini e due donne, rispettivamente Lukas e Clemens violino primo e violoncello, mentre Angelika e Veronika violino secondo e viola.\nAngelika Hagen, il secondo violino, dopo neanche un anno e mezzo di permanenza venne presto sostituita da Annette Bik, che a sua volta, uscir\u00e0 dal quartetto nel 1987 subentrandole il violinista Rainer Schmidt il quale rimarr\u00e0 definitivamente. \nFormazione e carriera.\nI fratelli Hagen hanno studiato al Mozarteum di Salisburgo. Veronika e Lucas sono stati allievi di Helmut Zehetmair, mentre Clemens ha studiato con Wilfried Tachezi. La formazione di Schmidt si \u00e8 invece svolta in Germania, Canada e negli Stati Uniti, dove ha studiato con Walter Levin e Dorothy DeLay e si \u00e8 diplomato presso il conservatorio di Cincinnati.\nIl quartetto ha collaborato e collabora tuttora con musicisti di primo piano a livello internazionale, quali Maurizio Pollini, Nikolaus Harnoncourt, Gy\u00f6rgy Kurt\u00e1g, Mitsuko Uchida, Krystian Zimerman, Heinrich Schiff e J\u00f6rg Widmann. Importante \u00e8 anche il legame del quartetto con Gidon Kremer, che li ha spesso coinvolti nei suoi progetti di musica da camera, come il festival di musica da camera di Lockenhaus.\nIl Quartetto Hagen ha eseguito tourn\u00e9e in Europa, Stati Uniti, Asia, Australia e Sudamerica, partecipando regolarmente a festival e competizioni di altissimo livello. Nel 1984 il Quartetto Hagen ha debuttato al Festival di Salisburgo, loro citt\u00e0 natale. Da allora in poi hanno partecipato regolarmente al festival e alla settimana mozartiana. Nel 1988 il quartetto ha eseguito il suo primo tour mondiale. Nel 2002 il quartetto ha partecipato come ospite straordinario al Concerto di Capodanno di Vienna dei Wiener Philharmoniker, seguito da oltre ottocento milioni di telespettatori in tutto il mondo.\nIl repertorio del Quartetto Hagen spazia dal repertorio classico e romantico a compositori moderni e contemporanei, come Gy\u00f6rgy Kurt\u00e1g e Gy\u00f6rgy Ligeti, dei quali ha tenuto prime esecuzioni.\nDei membri del quartetto, i tre fratelli Hagen, Veronika, Lukas e Clemens sono docenti presso il Mozarteum di Salisburgo. Rainer Schmidt insegna violino e musica da camera presso il Conservatorio di Basilea.\nLukas Hagen suona lo Stradivari \"Rawark\", costruito a Cremona nel 1724, mentre Veronika Hagen suona una viola Maggini realizzata a Brescia tra il 1600 e il 1620. Entrambi gli strumenti sono propriet\u00e0 della \u00d6sterreichische Nationalbank. Clemens Hagen suona un violoncello Stradivari del 1698.\nPremi e riconoscimenti.\nNel 1981 il Quartetto Hagen acquisisce notoriet\u00e0 con la partecipazione al festival di musica da camera di Lockenhaus, vincendo il premio della giuria e del pubblico. L'anno seguente ha ottenuto il primo premio alla \"International String Quartet Competition\" di Portsmouth, seguita da un concerto alla Wigmore Hall di Londra. Negli anni seguenti il quartetto ha vinto i premi \"Henryk Szeryng Prize\" e \"Christa Richter-Steiner Prize\". Per le loro registrazioni ha ottenuto due volte il Grand Prix du Disque. Nel 1996 il Quartetto Hagen ha ottenuto il premio dell'Accademia Musicale Chigiana. "}
{"id": "3490034", "revid": "371529", "url": "https://it.wikipedia.org/wiki?curid=3490034", "title": "Sally Hardesty", "text": "Sally Hardesty \u00e8 un personaggio immaginario creato da Tobe Hooper, \u00e8 la protagonista del primo capitolo della saga cinematografica horror \"Non aprite quella porta\". Originariamente interpretata da Marilyn Burns, Sally rappresenta la prima \"final girl\" nella storia dei film horror.\nBiografia del personaggio.\n\"Non aprite quella porta\" (1974).\nNel primo film, Sally \u00e8 una ragazza che sta viaggiando assieme a suo fratello paraplegico Franklin e dei suoi amici Pam, Kirk e del fidanzato Jerry, per rivedere la casa dei propri nonni, ormai deceduti. Durante il viaggio il gruppo incontra un autostoppista, che si riveler\u00e0 essere un pazzoide con tendenze autolesioniste, ma i ragazzi lo cacciano e ignorano la cosa proseguendo con il viaggio. La visita si trasformer\u00e0 ben presto in un incubo quando Kirk, Pam e Jerry, uno dopo l'altro, vengono uccisi da Faccia di Cuoio, un uomo con la faccia completamente sfigurata che massacra vive le proprie vittime.\nIl tempo passa e rimasti soli, Sally e Franklin, iniziano a cercarli, e qui Franklin viene massacrato da Faccia di Cuoio con una motosega, proprio davanti agli occhi di Sally, che, completamente terrorizzata, fugge via. Sally riesce a trovare aiuto in una pompa di benzina, ma anche qui il proprietario la aggredisce e la porta con s\u00e9 nella casa dell'assassino dove scoprir\u00e0 che l'autostoppista visto in passato \u00e8 in realt\u00e0 il fratello di Faccia di Cuoio e che i tre sono degli psicopatici e sadici, il cui \"pater familias\", per\u00f2, ha tutta l'intenzione di alimentare la propria casa con i loro corpi.\nLa ragazza viene massacrata viva ma riesce a fuggire gettandosi da una finestra; una volta fuori, completamente ricoperta di sangue e inseguita da Faccia di Cuoio, insieme con l'Autostoppista (che, per\u00f2, muore schiacciato sotto un camion), raggiunge la strada e ferma un'auto per fuggire. Sally sopravvive agli assassini, ma successivamente, per via delle torture subite, viene ricoverata per un certo periodo in manicomio.\n\"Non aprite quella porta - Parte 2\".\nSally non compare in questo film ma, la narrazione iniziale recita un paragrafo dedicato a lei parlando del primo film\n\"Non aprite quella porta - Parte 3\".\nIn questo film Sally non compare come nel secondo, ma si viene informati che la ragazza \u00e8 morta in una casa di cura l'11 febbraio 1977.\n\"Non aprite quella porta IV\".\nNel quarto capitolo della serie, Sally \u00e8 brevemente mostrata mentre, stesa su una barella, viene spinta per i corridoi di un ospedale.\n\"Non aprite quella porta 3D\".\nSally (interpretata da Elena Sanchez) appare all'inizio per mezzo di una voce fuori campo, mentre, salvatasi dalla famiglia, racconta l'atroce esperienza vissuta allo sceriffo del luogo.\n\"Non aprite quella porta\" (2022).\nIl personaggio di Sally (questa volta interpretato da Olwen Fou\u00e9r\u00e9 a causa del decesso della Burns nel 2014) torna per cercare vendetta nei confronti di Leatherface. Diventata un ranger, viene uccisa da Faccia di Cuoio che la trapassa con la motosega durante il loro scontro finale.\nSviluppo e casting.\nMentre studiava presso la University of Texas at Austin, Marilyn Burns fece un'audizione per il ruolo di Sally quando si tenne il casting per \"The Texas Chain Saw Massacre\" (1974). La ragazza aveva gi\u00e0 incontrato Hooper in precedenza quando egli era stato cacciato dal set del film \"Lovin' Molly\" (1974) di Sidney Lumet, nel quale la Burns aveva lavorato come controfigura di Susan Sarandon e Blythe Danner. Fu infatti proprio lei a girare molte delle sue scene acrobatiche durante la lavorazione di \"Non aprite quella porta\", come quella della cena dove fu ferita realmente a un dito senza l'ausilio di trucchi di scena. Per il salto fuori dalla finestra quando riesce a liberarsi, venne utilizzata una controfigura, che tuttavia non imped\u00ec alla Burns di ferirsi al ginocchio, dal momento che si gett\u00f2 sul pavimento per mostrarle la scena. I vestiti di scena della Burns restarono cos\u00ec impregnati di sangue (finto) che divennero \"quasi rigidi\" al termine delle riprese. Originariamente, il remake del 2003 avrebbe dovuto essere un racconto in flashback da parte di un'invecchiata Sally che raccontava la sua orribile esperienza con Leatherface alla polizia. Burns avrebbe quindi dovuto riprendere il suo ruolo. Alla fine per\u00f2, questa versione del film fu scartata.\nRiferimenti nella cultura popolare.\nSally Hardesty era uno dei personaggi presenti, insieme a Leatherface, nell'attrazione \"Texas Chainsaw Massacre: The Saw is the Law\" durante l'edizione 2012 dell'evento Halloween Horror Nights del parco di divertimenti degli Universal Studios di Orlando, Florida. Sally apparve durante la ricreazione della celebre scena della cena del primo film del 1974. La cantante statunitense Tinashe omaggi\u00f2 il personaggio di Sally nel videoclip musicale della sua canzone \"Naturally\" tratta dall'album \"333\" del 2021 in una sequenza che mostra la cantante ricoperta di sangue mentre ride istericamente sul retro di un furgone pickup; citazione del finale del film originale."}
{"id": "3490036", "revid": "293377", "url": "https://it.wikipedia.org/wiki?curid=3490036", "title": "Ymana", "text": "Ymana, o Roillo oppure Rosellia, \u00e8 un'isola leggendaria localizzata nell'Oceano Atlantico occidentale, che sarebbe stata situata vicino alla pi\u00f9 conosciuta Antilia.\nStoria.\nLa sua leggenda \u00e8 legata strettamente alla fantomatica Antilia, sede di sette citt\u00e0 abitate da cristiani fuggiti dalla penisola iberica dopo l'invasione iniziata nel 711 da parte degli Arabi.\nGeografia e cartografia.\nL'isola, situata nei pressi delle Azzorre, appare sulle carte ad ovest della poco grande Antilia, separata da uno stretto piuttosto ampio, e rispetto all'isola vicina di forma rettangolare, la sua forma \u00e8 irregolare.\nL'isola appare per la prima volta nel 1424 in una carta nautica di Pizzigano, nel 1435 nella carta di Battista Becario e nel 1470 in una mappa di Grazioso Benincasa."}
{"id": "3490037", "revid": "33689", "url": "https://it.wikipedia.org/wiki?curid=3490037", "title": "Florentino", "text": "Biografia.\nNacque probabilmente a Treviri; aveva due fratelli, Minervio e Protadio, assieme ai quali ricevette diverse lettere di Simmaco; aveva anche un figlio, chiamato Minervio. \u00c8 probabile che suo padre fosse il Minervio che partecip\u00f2 all'ambasciata del Senato romano presso l'imperatore Valentiniano II insieme a Vettio Agorio Pretestato e a Volusio Venusto.\nNel 379/380 ricopr\u00ec probabilmente la carica di \"notarius\". nel 385-386 fu \"comes sacrarum largitionum\" per l'Imperatore romano d'Occidente Valentiniano II (\u00e8 attestato in carica dal 25 novembre 385 a dopo il 25 ottobre 386). Circa dieci anni dopo, attorno al 395, era \"quaestor sacri palatii\".\nTra il 395 e il 397 fu \"praefectus urbi\" di Roma; in questo periodo ricevette una lettera da Simmaco riguardo ad alcuni timori di carestia.\nDopo essersi ritirato a vita privata, si rec\u00f2 probabilmente in Gallia.\nIl poeta Claudio Claudiano gli dedic\u00f2 il secondo libro del suo poema \"De raptu Proserpinae\"."}
{"id": "3490038", "revid": "293377", "url": "https://it.wikipedia.org/wiki?curid=3490038", "title": "Roillo", "text": ""}
{"id": "3490039", "revid": "293377", "url": "https://it.wikipedia.org/wiki?curid=3490039", "title": "Rosellia", "text": ""}
{"id": "3490049", "revid": "466539", "url": "https://it.wikipedia.org/wiki?curid=3490049", "title": "Alano II di Bretagna", "text": "Origine.\nAlano era figlio del terzo conte di Poher, Mathuedo\u00ef, e della moglie, di cui non si conosce il nome, ma che, come risulta dal documento n\u00b0 XXVII de \"La chroniques de Nantes\", era figlia del re di Bretagna, Alano il Grande, e della sua prima moglie, Oreguen (come risulta dal documento n\u00b0 XII del \"Cartulaire noir de la cath\u00e9drale d'Angers\", del 900 circa, di una donazione di Alano ad un vescovo, controfirmato dalla moglie e da due figli \"Orgaim uxoris su\u00e6\u2026Vuereche filii Alani, Pascuiten fratris sui\"). Di Mathuedo\u00ef non si conoscono gli ascendenti.\nBiografia.\nDi Alano non si conosce la data esatta della nascita, ma era nato senz'altro prima del 919, perch\u00e9, in quell'anno, quando i Normanni occuparono la Bretagna, come ci conferma anche il documento n\u00b0 XXVII de \"La chroniques de Nantes\" (i Normanni arrivarono in Bretagna navigando la Loira e iniziarono la conquista dalla contea di Nantes), Alano, poi detto il Barbatorta, si rifugi\u00f2 col padre, Mathuedo\u00ef, con al seguito un elevato numero di abitanti della Bretagna in Inghilterra, presso, Atelstano, futuro re d'Inghilterra, che in questo documento viene gi\u00e0 definito, re d'Inghilterra. Alano ricevette il battesimo, quando era gi\u00e0 un fanciullo, ed ebbe come padrino Atelstano, dopo che quest'ultimo era divenuto re d'Inghilterra, nel 924.\nSolo nel 931 gli esuli iniziarono i loro tentativi di rioccupare il loro regno, sotto la guida di Alano detto il Barbatorta; ma ad un iniziale successo, segu\u00ec una grave sconfitta, che li costrinse a rifugiarsi nuovamente in Inghilterra. Secondo \"ANGLO-SAXON-ENGLAND\" dello storico britannico Frank Stenton, nel 936, Alano, anche con l'aiuto di Atelstano, divenne conte di Vannes e di Nantes, dopo aver sconfitto i Normanni, guidati da Incon, sulle sponde del fiume Trieux, vicino a Plourivo.\nSecondo il cronista franco del periodo carolingio, Flodoardo, nel corso del 937, i Bretoni di Alano, si scontrarono diverse volte coi Normanni, che avevano devastato la loro terra, riuscendo a cacciarli e a riconquistare la Bretagna. Secondo lo storico francese, Arthur de La Borderie, nel secondo volume del suo \"Histoire de Bretagne\", Alano detto Barbatorta, nel 938, fu riconosciuto dai Bretoni come Alano II, duca di Bretagna, per il coraggio dimostrato nella conquista di Nantes.\nOttenuto il potere, riport\u00f2 notevoli successi (come quello a Trans nel 939 sui Normanni della Loira, con la collaborazione del conte del Maine Ugo I) sui Normanni (come ricorda anche il cronista Flodoardo), che avevano approfittato delle lotte dinastiche che agitavano la Bretagna per operare delle incursioni (infatti, sempre secondo Flodoardo, nel 944, il conte di Rennes, Judicael Berengario, entr\u00f2 in lotta con Alano II, favorendo le scorrerie dei Normanni).\nNel 942 Alano appoggi\u00f2 re Luigi IV d'Oltremare, con cui aveva condiviso l'esilio in Inghilterra contro Ugo il Grande. In quegli anni, tra il 940 ed il 943, Alano, secondo il La Borderie, aveva sposato Rosalia, figlia del primo Conte di Angi\u00f2, visconte d'Angers e di Tours e anche conte di Nantes, Folco I il Rosso, come ci conferma anche lo storico bretone, Guy Alexis Lobineau, nel suo \"Histoire de Bretagne, Tome I\".\nSempre secondo la \"Histoire de Bretagne, Tome I\" Alano non fu molto fedele alla moglie in quanto frequentava una nobile bretone di nome Giuditta (\u2020 dopo il 952), di cui non si conoscono gli ascendenti. Rimasto vedovo, prima del 949, Alano, verso il 950, secondo \"La chronique de Nantes\", si spos\u00f2 in seconde nozze con la figlia del Visconte di Blois e di Tours, Tebaldo il Vecchio di Blois e di cui non si conosce esattamente il nome (Rosalia o Adelaide), che, dopo la morte di Alano II, avvenuta nel 952, in seconde nozze, sempre secondo \"La chronique de Nantes\", spos\u00f2 il conte d'Angi\u00f2, Folco, detto il Buono.\nNel 952 Alano, secondo La Borderie, si ammal\u00f2 gravemente e sentendosi vicino alla morte, ancora secondo La Borderie, convoc\u00f2 a Nantes, suo cognato, il conte di Blois, di Chartres, di Ch\u00e2teaudun, e di Tours, Tebaldo I il Truffatore e gli affid\u00f2 il suo unico figlio legittimo di pochi mesi di vita, Drogone, affinch\u00e9 lo rappresentasse in tutti i suoi titoli ed interessi. Alano aveva inoltre convocato a Nantes i nobili della Bretagna, che giurarono fedelt\u00e0 a Drogone e a Tebaldo I.\nLa morte di Alano II \u00e8 confermata, nel 952, dalla \"Ex Chronico Floriacensi\", mentre \"La chronique de Nantes\", oltre a confermare gli avvenimenti del 952, indica anche il luogo di sepoltura: la chiesa dei SS. Donatien e Rogatien (Donaziano e Rogaziano), a Nantes (che sembrerebbe fosse la prima chiesa cristiana di Nantes, costruita sulla villa Gallo-Romana della famiglia dei due santi perch\u00e9 l\u00ec erano stati sepolti, e che si trovasse nel luogo dove oggi c'\u00e8 l'attuale Basilica di St. Donatien-et-Saint-Rogatien). Il La Borderie, invece, narra che dopo essere stato sepolto nella chiesa dei SS. Donatien e Rogatien , lo spirito di Alano II non trovasse pace e tutte le notti si aggirava per la citt\u00e0 ed il suo corpo il mattino seguente si trovava fuori dalla tomba; ci\u00f2 avvenne per alcune notti, sino a che un parente di Alano si ricord\u00f2 della devozione che il duca aveva per la Madonna ed allora il corpo di Alano fu riesumato e tumulato nella chiesa di Notre Dame di Nantes (Coll\u00e9giale Notre-Dame de Nantes), che lui aveva contribuito a costruire.\nPoco dopo la morte di Alano II, nel 952, la sua vedova, su consiglio del fratellastro, Tebaldo I il Truffatore, spos\u00f2 il secondo Conte di Angi\u00f2, Folco il Buono, che divenne cos\u00ec il reggente del ducato di Bretagna e della contea di Nantes, per conto del figliastro, Drogone. Nel 958, Drogone mor\u00ec in circostanze non molto chiare (secondo \"La chronique de Nantes\", Drogone di Bretagna, ancora bambino, mor\u00ec molto probabilmente a seguito di un bagno gelato ed il sospetto di averlo organizzato cadde su Folco II il Buono, che divenne conte di Nantes e, duca di Bretagna, come risulta da un documento di una riunione, del 958, tra Folco il Buono, Tebaldo il Truffatore e diversi baroni bretoni).\nDiscendenza.\nAlano dalla prima moglie, Rosalia d'Angi\u00f2, non ebbe figli.\nAlano dalla seconda moglie, Rosalia o Adelaide di Blois, ebbe un figlio:\nAlano dalla sua amante, Giuditta (secondo il Lobineau, era gi\u00e0 la sua amante l tempo dell'esilio in Inghilterra), ebbe due figli illegittimi:"}
{"id": "3490050", "revid": "110157", "url": "https://it.wikipedia.org/wiki?curid=3490050", "title": "Pickford's House Museum", "text": "Il Pickford's House Museum of Georgian Life and Costume sito al n\u00b0 41 di Friar Gate a Derby \u00e8 una elegante casa georgiana costruita dall'architetto Joseph Pickford nel 1770 per la sua famiglia. Il museo, di propriet\u00e0 e gestito dal Comune di Derby, illustra la sistemazione di un professionista del periodo tardo georgiano: il pianoterra \u00e8 arredato come sarebbe stato al tempo di Pickford, e vi \u00e8 anche presenta un'esposizione di abiti del Settecento e dell'Ottocento."}
{"id": "3490055", "revid": "293377", "url": "https://it.wikipedia.org/wiki?curid=3490055", "title": "Isola di Saya", "text": "Saya era un'isola leggendaria localizzata nell'oceano Atlantico occidentale, che sarebbe stata situata vicino alla pi\u00f9 conosciuta Antilia.\nStoria.\nLa sua leggenda \u00e8 legata strettamente alla fantomatica Antilia, sede di sette citt\u00e0 abitate da cristiani fuggiti dalla penisola iberica dopo l'invasione iniziata nel 711 da parte degli Arabi.\nGeografia e cartografia.\nL'isola, situata nei pressi delle Azzorre, appare sulle carte a nord della pi\u00f9 grande Saluaga, separata da un piccolo stretto. A forma di mezzaluna, sulla mappa di Pizzigano sono presenti tre baie.\nL'isola appare per la prima volta nel 1424 in una carta nautica di Pizzigano e nel 1435 nella carta di Battista Becario."}
{"id": "3490063", "revid": "1305772", "url": "https://it.wikipedia.org/wiki?curid=3490063", "title": "Dualit\u00e0", "text": ""}
{"id": "3490064", "revid": "339392", "url": "https://it.wikipedia.org/wiki?curid=3490064", "title": "Classe Eilat (corvetta)", "text": ""}
{"id": "3490071", "revid": "4252", "url": "https://it.wikipedia.org/wiki?curid=3490071", "title": "Maphorion", "text": ""}
{"id": "3490078", "revid": "6923", "url": "https://it.wikipedia.org/wiki?curid=3490078", "title": "Xq28", "text": "Xq28 \u00e8 un marcatore genetico del cromosoma X trovato da Dean Hamer e altri nel 1993. Lo studio di Hamer port\u00f2 molti a credere che fosse stato trovato un collegamento tra il marcatore Xq28 e l'omosessualit\u00e0 maschile e negli anni successivi la cosa venne discussa a lungo fino alla ricerca, pubblicata nel 2019, svolta dal Broad Institute del Mit in collaborazione con Harvard che ne sment\u00ec l'ipotesi.\nStudio del 1993.\nLo studio effettuato nel 1993 da Dean Hamer ha esaminato 114 famiglie di uomini omosessuali in USA e ha ipotizzato un'incidenza di omosessualit\u00e0 maggiore presso gli zii e i cugini materni ma non presso i familiari della linea paterna.\n\u00c8 stata studiata l'associazione genetica presso le 40 famiglie in cui erano presenti due fratelli omosessuali. In circa il 64% dei casi \u00e8 stata rilevata una correlazione tra il gene Xq28 e altri geni microsatelliti.\nUno studio simile condotto dallo stesso gruppo nel 1995, sempre sul patrimonio genetico della popolazione italiana, ha confermato questi risultati ma non \u00e8 riuscito a dimostrare una connessione tra Xq28 e le donne omosessuali. \nCiononostante, dei controversi studi sembrano aver dimostrato che la rimozione di un certo gene possa invertire i comportamenti omosessuali.\nUn gruppo di genetisti coreani ha alterato le preferenze sessuali di alcune femmine di topo, rimuovendo un singolo gene connesso al comportamento riproduttivo: senza tale gene, esse gravitavano intorno a topi del loro stesso sesso. Quelle che invece avevano mantenuto il gene FucM (fucosio-mutarotasi) erano attratte da topi di sesso maschile.\nPolemica.\nNel giugno 1994, il Chicago Tribune ha affermato in un rapporto che un giovane ricercatore nel laboratorio di Hamer che ha assistito nella mappatura del gene nello studio, ha affermato che Dean ha riferito in modo selettivo i suoi dati. \u00c8 stata poi sommariamente respinto dalla sua borsa di studio post-dottorato nel laboratorio di Hamer. Tuttavia, un Istituto Nazionale della Salute indagine motivata sue pretese e le diede un'altra posizione in un laboratorio diverso.\nStudio del 1999 e del 2012.\nUn ulteriore studio del 1999 ha messo in discussione tali risultati. Studiando il patrimonio genetico di 52 coppie di fratelli omosessuali canadesi, George Rice e altri non hanno trovato una connessione statisticamente significativa tra alleli e aplotipo e hanno concluso per la non-esistenza di un gene dell'omosessualit\u00e0 maschile correlato al cromosoma X.\nQuando lo studio confutativo \u00e8 stato pubblicato su \"Science\", Hamer lo ha contestato, prestando fede ai propri risultati.\nNel 2012, il gruppo di ricerca indipendente American Society of Human Genetics organizz\u00f2 uno studio su 409 paia di fratelli gay, analizzati in base a 300.000 marcatori di polimorfismo a singolo nucleotide. Lo studio dimostr\u00f2 una forte correlazione con la regione pericentromerica del cromosoma 8, parte sovrapposta a quella individuata dal laboratorio di Dean Hamer in uno studio di associazione genome-wide. Gli autori di questo ultimo e pi\u00f9 vasto studio conclusero che \"le nostre scoperte, nel contesto dei lavori effettuati precedentemente, suggeriscono che la variazione genica in ognuna di queste regioni contribuisce allo sviluppo dell'importante tratto psicologico dell'orientamento sessuale\".\nStudio del 2019.\nIl pi\u00f9 grande studio in materia venne svolto dal Broad Institute del MIT (Massachusetts Institute of Technology) in collaborazione con Harvard e venne pubblicato sulla rivista \"Science\" nell'agosto del 2019 poco dopo la sua presentazione al meeting annuale dell\u2019American Society of Human Genetics. La ricerca ha analizzato 470.000 persone di cui 450.939 hanno affermato che le loro relazioni erano esclusivamente eterosessuali mentre 26.890 hanno riportato almeno un\u2019esperienza omosessuale. A tutti loro venne poi fatto uno screening completo del loro genoma, esaminando milioni di marcatori genetici per osservare quali potessero essere associati al comportamento sessuale dichiarato dalle persone nei questionari ottenendo come risultato che l'omosessualit\u00e0 maschile pu\u00f2 essere probabilmente determinata da migliaia di variabili (sia di tipo genetico che ambientale) e che la componente genetica possa contribuire per una percentuale tra l'8 e il 25%.\nLo studio ricevette i complimenti di Dean Hamer (l'autore dello studio del '93): \u00ab\"\u00c8 importante che finalmente venga prestata attenzione (alla genetica dell\u2019orientamento sessuale ndr.) con campioni di grandi dimensioni, istituzioni e persone solide. \u00c8 esattamente lo studio che avremmo voluto fare nel 1993.\"\u00bb"}
{"id": "3490079", "revid": "21880", "url": "https://it.wikipedia.org/wiki?curid=3490079", "title": "Chrysiridea riphearia", "text": ""}
{"id": "3490081", "revid": "291370", "url": "https://it.wikipedia.org/wiki?curid=3490081", "title": "Mary Lamb", "text": "Biografia.\nNel 1796, Mary, che aveva sofferto di un esaurimento per lo sforzo di dover accudire la famiglia, uccise sua madre con un coltello da cucina, e da allora in poi dovette essere tenuta sotto costante sorveglianza. Quando il loro anziano padre mor\u00ec, suo fratello minore divenne il suo custode ufficiale. Essi vissero insieme e nel 1823 incontrarono e adottarono un'orfana, Emma Isola, che in seguito spos\u00f2 l'editore di Charles Edward Moxon.\nNel 1807, Mary collabor\u00f2 con Charles a un libro per bambini, \"Tales from Shakespeare\" (\"Racconti da Shakespeare\"), e produssero altre popolari opere per bambini negli anni successivi. Per suo conto, Mary Lamb pubblic\u00f2 un'opera epistolare, \"Mrs Leicester's School\" (\"La scuola della signora Leicester\") che il poeta Samuel Coleridge credeva sarebbe stata e avrebbe dovuto essere \"riconosciuta come un ricco gioiello nel tesoro della nostra permanente letteratura inglese.\" \u00c8 con questo libro, concernente i racconti di una variet\u00e0 di ragazze senza madre e orfane, che Mary Lamb sembrava trattare con i temi personali del dolore e della colpa. Bench\u00e9 il suo corso solista, criticamente acclamato al tempo, non abbia superato la sua era, \"Tales from Shakespeare\" continua a essere stampato. Fu pubblicato per la prima volta da William Godwin (il vedovo di Mary Wollstonecraft) e dalla sua seconda moglie Mary Jane Godwin.\nMary continu\u00f2 a soffrire di attacchi di infermit\u00e0 mentale per tutta la vita. Nonostante queste drammatiche interruzioni, Mary, insieme a suo fratello, fu al centro di un vivace salotto artistico a Londra, che intratteneva molte delle pi\u00f9 eminenti figure teatrali e letterarie del tempo. Tra le altre personalit\u00e0, Coleridge la elogi\u00f2 per la sensibilit\u00e0 e l'empatia che caratterizzavano i lunghi periodi in cui era libera dai sintomi del disturbo bipolare che combatteva, spesso eroicamente. Sebbene i contemporanei avessero previsto che Mary sarebbe stata la prima a morire, fu Charles che soccombette per primo alle complicazioni di una ferita infetta nel 1834. I biografi hanno notato l'ironia della dipendenza relativamente maggiore di suo fratello da lei e del suo evidente istinto di sopravvivenza, ma dopo la sua morte, ella divenne sempre pi\u00f9 fragile, accudita a volte da una famiglia e altre in un ospizio.\nMor\u00ec il 20 maggio 1847 e fu sepolta accanto a suo fratello nel Cimitero di Edmonton nel Middlesex.\nEredit\u00e0.\nIn seguito, Mary \u00e8 stata dipinta come il personaggio centrale in \"The Lambs of London\" (\"I Lamb di Londra\") (2004), un romanzo di Peter Ackroyd. Ella \u00e8 anche l'argomento di un recente studio biografico della scrittrice britannica Kathy Watson, \"The Devil Kissed Her\" (\"Il diavolo la baci\u00f2\"). La Watson attribuisce a Mary Lamb la \"met\u00e0 migliore\" della scrittura nei \"Tales\", dal punto di vista dell'intensit\u00e0 e della capacit\u00e0."}
{"id": "3490085", "revid": "74801", "url": "https://it.wikipedia.org/wiki?curid=3490085", "title": "Johann Martin Baur", "text": "Fond\u00f2 l'osservatorio di Chions in Italia negli anni ottanta del XX secolo e fu tra i costituenti del \"Gruppo Italiano Astrometristi\" nel 1989.\nIl Minor Planet Center gli accredita la scoperta di quindici asteroidi, effettuate tra il 1987 e il 1990, di cui sette in collaborazione con Kurt Birkle.\nGli \u00e8 stato dedicato l'asteroide 11673 Baur, scoperto dall'osservatorio di Farra d'Isonzo dove ora si trova il telescopio usato da Baur per le sue prime scoperte."}
{"id": "3490094", "revid": "1226", "url": "https://it.wikipedia.org/wiki?curid=3490094", "title": "Nozze di sangue (film 1941)", "text": ""}
{"id": "3490096", "revid": "40691523", "url": "https://it.wikipedia.org/wiki?curid=3490096", "title": "Ferrovia Tenin-Spalato", "text": ""}
{"id": "3490097", "revid": "1226", "url": "https://it.wikipedia.org/wiki?curid=3490097", "title": "Bodas de Sangre", "text": ""}
{"id": "3490098", "revid": "599013", "url": "https://it.wikipedia.org/wiki?curid=3490098", "title": "Santuario della Madonna dell'Olio", "text": ""}
{"id": "3490102", "revid": "767487", "url": "https://it.wikipedia.org/wiki?curid=3490102", "title": "RV Roger Revelle (AGOR-24)", "text": "R/V Roger Revelle \u00e8 una nave di ricerca gestita da Scripps Institution of Oceanography sotto contratto di noleggio con Office of Naval Research, nell'ambito della flotta del University-National Oceanographic Laboratory System (UNOLS). Fu chiamata RV Roger Revelle in onore a Roger Revelle, uno scienziato e studioso che ha contribuito negli anni formativi della University of California, San Diego ed \u00e8 stato uno dei primi scienziati a studiare il riscaldamento globale e il movimento delle placche tettoniche della Terra.\nStoria.\nLa Roger Revelle \u00e8 stata costruita da Halter Marine Inc., Gulfport, Mississippi. Era prevista per il 9 dicembre 1993 e fu varata il 20 aprile 1995. Fu consegnata alla Marina degli Stati Uniti, 11 giugno 1996, come Roger Revelle RV (T-AGOR-24), una nave Thomas G. Thompson-class da ricerca oceanografica.\nStoria operazioni di ricerca.\nSchede delle operazioni di ricerca della RV Roger Revelle (AGOR-24) .\nRapporto giornaliero del capitano.\nIl rapporto giornaliero del capitano o la sua posizione in mare \u00e8 disponibile ogni giorno.\nEra anche possibile vedere online, grazie a delle telecamere montate sulla nave, le operazioni che stava svolgendo, ma a causa della fine del progetto ROADNet e della mancanza di fondi le telecamere in tempo reale Roadnet e altri sensori non sono pi\u00f9 sottoposte a manutenzione e quindi inutilizzate. Queste immagini erano disponibili sul sito ship's camera\nNavi sorelle.\nLa Roger Revelle ed altre tre navi da ricerche sono state costruite per lo stesso progetto di base. Le tre navi gemelle sono R/V Thomas G. Thompson (UW), NOAAS Ronald H. Brown (NOAA) e R/V Atlantis (Woods Hole)."}
{"id": "3490111", "revid": "281901", "url": "https://it.wikipedia.org/wiki?curid=3490111", "title": "Leuciscus muticellus", "text": ""}
{"id": "3490118", "revid": "729019", "url": "https://it.wikipedia.org/wiki?curid=3490118", "title": "Roller Monza", "text": "Il Sodalizio Hockeystico Roller Monza era una squadra di hockey su pista di Monza (all'epoca in provincia di Milano) nata il 7 luglio 1980 e dichiarata fallita dal tribunale nel 1997. I colori sociali erano il bianco e l'azzurro. Soci fondatori un gruppo di appassionati fuoriusciti dall'Hockey Club Monza vincitore di sette titoli italiani.\nStoria.\nL'inizio.\nIl primo campionato fu giocato in serie C, poich\u00e9 la dirigenza rilev\u00f2 i diritti di partecipazione a questa divisione dall'Hockey Milano. Primo campo di gioco fu la palestra della scuola media di via Ardig\u00f2 a Monza, situata all'interno di un complesso scolastico della citt\u00e0.\nEra un luogo mitico per l'hockey monzese, anche se piccolo e non molto adatto a questa disciplina, dove gi\u00e0 aveva giocato l'altra compagine cittadina, l'Hockey Club Monza perch\u00e9 la pista di via Boccaccio non era pi\u00f9 agibile a causa dei vincoli architettonici definiti per la Villa Reale di Monza.\nPunto di ritrovo per i tifosi il bar Sempione di Monza, situato nell'omonima via a due passi dal centro della citt\u00e0. Vennero ingaggiati alcuni veterani dell'hockey monzese, tra i quali possiamo ricordare Scurati, Arbizzoni, Campana e anche un giocatore straniero, Gonzales.\nA guardia della porta fu messo Dalceri, grande portiere che a lungo difese i colori dell'. Per la stagione 1980-1981, inoltre, si decise di dare gli incassi in beneficenza. Furono conseguite clamorose affermazioni e in alcuni incontri il Roller segn\u00f2 anche pi\u00f9 di venti reti. E fu subito primo posto e promozione in Serie B. Da ricordare la partita contro la Pro Sarzana in cui l'arbitro, dopo essere stato colpito dalla pallina a un ginocchio, riusc\u00ec coraggiosamente a portare a termine l'incontro.\nPer anno stagione successiva, con la squadra trasferita a Brugherio nel Palazzetto Paolo VI con una pista molto pi\u00f9 grande e molti pi\u00f9 posti per il pubblico, la rosa dei giocatori fu quasi totalmente rinnovata e fu allestita una formazione che avrebbe potuto giocare anche nella massima serie.\nIl quintetto base era formato ancora da Dalceri in porta, in difesa Facchini e Righi, entrambi con una grande carriera in Serie A, in attacco Campolongo, giovane promessa lodigiana e Jos\u00e9 Virgilio, campione portoghese con trascorsi in Italia anche nel Monza. Di conseguenza, ci fu l'approdo alla A con un ruolo di marcia impressionante, anche se, nella penultima partita contro la , i monzesi conseguirono una vittoria talmente risicata, che da pi\u00f9 parti si pronostic\u00f2, vista la stanchezza della squadra, l'impossibilit\u00e0 di raggiungere il traguardo finale.\nInfatti, alla vigilia di questo incontro, tutti si aspettavano l'ennesima goleada, ma il Roller si ritrov\u00f2 costretto a fare melina nei minuti finali, per difendere il vantaggio di una sola rete. L'ultima partita, molto combattuta, si gioc\u00f2 in Emilia contro l', formazione solida dai gloriosi trascorsi (fu due volte campione d'Italia) e decisa a non fare sconti a nessuno. Alcune centinaia di tifosi seguirono la trasferta e al termine dell'incontro ci fu una festosa invasione di campo per festeggiare vittoria e promozione. Profetico fu uno striscione con la scritta \"andremo in A\" esposto da alcuni tifosi fin dalle prime giornate di campionato. Da ricordare le vittorie contro il (partita giocata di fronte a circa mille spettatori) e nei derby contro il .\nLa prima volta in serie A.\nLa prima stagione nel massimo campionato fu caratterizzata da molte difficolt\u00e0. Infatti non venne creata una formazione in grado di ben figurare e la squadra dovette lottare fino alla fine per non retrocedere. Il motivo principale di questa situazione \u00e8 da ricercarsi nel fatto che non venne ingaggiato un centro di spessore dopo il clamoroso passaggio di Maurizio Righi al Monza. Il sostituto, Brandolin, proveniente dalla , purtroppo non mantenne le promesse e ci\u00f2 fu causa di molti problemi soprattutto a livello di impostazione di gioco.\nCi furono parecchie brutte sconfitte, a Novara, a Giovinazzo, in casa contro il Monza, ma anche qualche partita persa non per demerito, ma pi\u00f9 che altro per inesperienza, come quella tra le mura casalinghe contro l'. Tuttavia vi furono anche match straordinari, ad esempio quando i ragazzi del mitico e appassionatissimo presidente Piero Ferlinghetti riuscirono, al termine di un incontro incredibile in una memorabile serata, a sconfiggere i campioni d'Italia della tra l'entusiasmo dei tifosi.\nAltra partita di questa stagione impossibile da dimenticare, fu quella con il , quando il Roller, sotto di quattro reti all'inizio del secondo tempo, riusc\u00ec, dopo una rimonta fantastica, ad aggiudicarsi l'incontro.\nNegli anni successivi la squadra venne costantemente migliorata mettendo sotto contratto anche dei buoni giocatori come Meroni e il famoso, anche se alla fine della carriera, Pep Giralt. Tuttavia il problema del centro si trascin\u00f2 per parecchio tempo e non venne mai risolto in maniera adeguata.\nAddirittura venne ingaggiato Calloni, ex attaccante del Monza e ormai non pi\u00f9 in fase ascendente a livello di prestazioni, che venne reinventato come centro. A nulla servirono le perplessit\u00e0 espresse negli ambienti hockeystici cittadini riguardo a questa decisione. Il risultato di queste discutibili scelte tecniche fu che non venne mai fatto quel salto di qualit\u00e0 necessario per competere con l'Amatori Vercelli, il e soprattutto con il Monza. I biancorossi, forti di uno sponsor munifico, le \"Pompe Vergani\" di Merate, grazie al quale fu costruito il nuovo palazzetto per l'hockey di Biassono, dove la squadra si trasfer\u00ec lasciando la piccola e vecchia pista di via Ardig\u00f2, furono in quegli anni sempre ai vertici sfiorando ripetutamente lo scudetto e, soprattutto, risultando sempre vincitori nei derby.\nI successi.\nDopo alcuni anni in cui i risultati furono piuttosto altalenanti e in cui ci fu anche una retrocessione, seguita per\u00f2 da un immediato ritorno nella divisione superiore, ci fu il salto di qualit\u00e0. Infatti, col decisivo sostegno di sponsor importanti (un esempio per tutti i \"Supermercati Brianzoli\", e infatti la squadra prese il nome di \"SB Roller Monza\") che fecero in modo di rendere la squadra monzese per alcuni anni una vera potenza hockeistica, vennero ingaggiati campioni della nazionale italiana e argentina.\nGrazie a loro inizi\u00f2 un periodo di successi coinciso con la conquista di tre titoli italiani, una Coppa Italia e tre Coppe delle Coppe.\nLa prima finale fu giocata contro il Novara. L'impresa apparve subito impossibile sia per la fama degli avversari vincitori non di qualche scudetto, ma di qualche decina di scudetti, sia per l'inesperienza del Roller e forse anche per un senso di appagamento per essere arrivati fino a questo insperato traguardo. Di conseguenza la squadra novarese si aggiudic\u00f2 la serie abbastanza facilmente con tre vittorie consecutive, ma tra i monzesi fu tanta la soddisfazione per essere arrivati fino ad un passo dal massimo obiettivo.\nInoltre cominci\u00f2 ad esserci la consapevolezza che la squadra ci fosse e fosse anche forte e che grazie al nuovo corso iniziato con i nuovi sponsor bastasse poco per realizzare il sogno di diventare campioni d'Italia. Cosa che puntualmente si realizz\u00f2 poco tempo dopo.\nIl primo campionato fu conquistato proprio contro il Monza al termine di quattro combattutissimi incontri. Inizialmente ben pochi ritenevano possibile l'impresa, non tanto per la caratura tecnica dei biancoazzurri, che non avevano nulla da invidiare sotto questo punto di vista ai cugini, ma per la tradizione assolutamente negativa nei derby che aveva perseguitato il Roller fin dal suo primo anno in Serie A.\nInfatti, questa \"maledizione dei derby\" era diventata talmente opprimente che, anche se i biancoazzurri sulla carta spesso erano pi\u00f9 forti dei biancorossi, si riteneva talmente arduo conseguire la vittoria, che poi puntualmente sul campo la squadra non rendeva mai in proporzione al proprio valore andando sempre incontro a sonore sconfitte o a qualche risicato e rocambolesco pareggio.\nUlteriore dimostrazione di questa disgraziata situazione la finale di andata di Coppa Italia persa malamente proprio contro i cugini poco tempo prima con uno strascico di polemiche, poich\u00e9 la finale di ritorno non fu giocata per motivi disciplinari. Infatti, per aver schierato in panchina in un incontro di campionato un atleta delle giovanili con una squalifica da scontare nel torneo di appartenenza e non certo nella massima serie, il Roller ebbe partita persa, punti di penalizzazione e, non si sa il perch\u00e9 di questa assurda decisione, l'estromissione dalla finale di ritorno di Coppa Italia che venne definitivamente assegnata al Monza. A nulla servirono le proteste e i reclami posti in essere dai biancoazzurri.\nMa le cose erano destinate a cambiare in modo decisivo e inaspettato. E infatti dopo due vittorie consecutive della squadra di Ferlinghetti (la prima ottenuta tra l'altro in trasferta a Biassono), e una dei biancorossi tra le mura amiche nel terzo match, l'ultima e decisiva partita, giocata a Brugherio in un Palazzetto Paolo VI gremito in modo incredibile, con tanto di diretta televisiva su un importante canale nazionale, vide la vittoria del Roller che fece suo l'incontro a suon di gol. Inutile la rimonta finale dei cugini che non riuscirono pi\u00f9 a raddrizzare la situazione.\nDa questo momento i ragazzi di Ferlinghetti, mai vincitori nelle stracittadine e quasi sempre sconfitti anche in maniera imbarazzante, e infatti tutti si ricordano, tra l'altro, la sconfitta contro il Monza 83 di Fossati, squadra militante in Serie B e composta non certo da giocatori professionisti, ma da quasi tutti ex del giocatori del Monza degli anni '70.\nI cugini biancorossi erano stati protagonisti di memorabili imprese vincendo pi\u00f9 volte lo scudetto), e un incontro di campionato quando il Roller, in vantaggio di parecchi gol, si fece incredibilmente raggiungere a 3 secondi dalla fine, risultarono sempre vittoriosi in tutti i successivi derby.\nQuesta nuova situazione ebbe una conseguenza immediata. I biancoazzurri divennero, dopo aver vissuto per anni all'ombra dei cugini biancorossi, la prima squadra cittadina. Infatti, purtroppo, il Monza inizi\u00f2 un lento ma progressivo declino che lo port\u00f2 prima alla retrocessione nei campionati minori, in seguito al passaggio all'hockey in-line senza per\u00f2 ottenere risultati significativi e infine a un doloroso e definitivo scioglimento al termine della stagione 2003-2004.\nIn questo modo furono disgraziatamente cancellati circa 70 anni (questa societ\u00e0 fu fondata nel 1933) di storia hockeystica monzese e italiana. Ci\u00f2 fu causa anche della sparizione degli infuocati derby che negli anni '60 appassionarono il pubblico monzese.\nL'anno successivo fu la volta del secondo scudetto conquistato ai danni del Novara. Anche in questa occasione ci furono quattro combattutissimi incontri al termine dei quali la squadra monzese riusc\u00ec a laurearsi ancora una volta Campione d'Italia. Purtroppo questo campionato fu funestato dal terribile infortunio occorso a Mario Aguero, campione argentino e fortissimo attaccante biancoazzurro.\nDurante l'incontro con l'Amatori Lodi il 27 gennaio del 1990, a Brugherio, il giocatore monzese fu colpito al volto da un difensore giallorosso con una forte bastonata che gli procur\u00f2 un grave danno alla vista. La vicenda si concluse non solo a livello di giustizia sportiva, ma se ne occup\u00f2 anche la giustizia ordinaria in sede civile e penale.\nLa stagione sportiva seguente tuttavia non fin\u00ec come ci si aspettava e chi pronostic\u00f2 un'altra facile affermazione biancazzurra dovette ben presto ricredersi. Infatti, a due passi da Monza, in quel di Seregno, fu messa insieme una squadra che per un paio d'anni fu capace di risvegliare quella rivalit\u00e0 tipica dei passati derby monzesi. E l'Hockey Seregno quindi, per un certo tempo, si trasform\u00f2 da squadra che si trovava spesso in zona retrocessione (quando poi non retrocedeva veramente), a squadra protagonista del campionato.\nLa finale si disput\u00f2 per la terza volta consecutiva in quattro incontri ma questa volta, a differenza delle precedenti, la buona sorte si dimentic\u00f2 del Roller che perse malamente la serie e dovette scucire dalle maglie il tricolore che deteneva da due anni.\nMa questa inaspettata delusione doveva essere ben presto vendicata. Nella stagione seguente la squadra biancazzurra dopo l'ennesimo torneo da protagonista raggiunse per la quinta volta consecutiva la finale e sconfisse i biancorossi seregnesi rifacendosi della cocente sconfitta dell'anno precedente.\nTuttavia i problemi erano dietro l'angolo. Infatti gli sponsor pi\u00f9 importanti annunciarono l'intenzione di ritirarsi dal finanziamento della societ\u00e0 che si ritrov\u00f2 subito con gravi problemi di natura economica, che portarono in breve ad un ridimensionamento degli obiettivi. Conseguenza immediata fu non solo la fine dei trionfi in campionato, ma anche il mancato raggiungimento della finale che era stata una costante nei tornei antecedenti. Verso la met\u00e0 degli anni novanta la squadra dette segnali di ripresa raggiungendo ancora per due anni consecutivi l'ultimo atto del torneo.\nLa crisi e lo scioglimento.\nMalauguratamente, dopo una serie di vicissitudini negative (fra le quali la scomparsa del presidente Piero Angelo Ferlinghetti il 15 dicembre 1995), il Roller Monza entr\u00f2 in una crisi che divenne sempre pi\u00f9 profonda fino allo scioglimento, che coincise con la conquista del quarto e ultimo titolo di campione d'Italia del 1996 ai danni dell'Hockey Novara.\nAnche quest'ultima vittoria fu conseguita lontano da Monza, al PalaSesto di Sesto San Giovanni (quando non era ancora stato trasformato in Palazzo del ghiaccio), a causa della cronica mancanza di una struttura idonea in quella che era stata fino a quel momento la capitale italiana dell'hockey su pista.\nFra i giocatori che hanno indossato la casacca biancazzurra ricordiamo Mario Aguero, Paez, Mauro Cinquini, Franco Girardelli \"Cirio\", Giuseppe \"Pino\" Marzella, Alessandro Cupisti, Virgilio, i gemelli Alberto e Alessandro Michielon, Facchini, Oliviero Dalceri e tanti altri che hanno contribuito a rendere memorabile e appassionante il cammino di questo Sodalizio Hockeystico.\nPalmar\u00e8s.\nCompetizioni nazionali.\n5 trofei\nCompetizioni internazionali.\n3 trofei"}
{"id": "3490119", "revid": "110157", "url": "https://it.wikipedia.org/wiki?curid=3490119", "title": "Santuario della Madonna dell'Olio (Bivona)", "text": "Il santuario della Madonna dell'Olio \u00e8 un santuario cattolico sito a Bivona, comune italiano della provincia di Agrigento in Sicilia.\nIl santuario \u00e8 dedicato alla Madonna dell'Olio, il cui titolo deriva da un olio minerale che affiora nei pressi della chiesa e utilizzato sia come combustile per lucerne sia, anticamente, per curare alcune malattie.\nStoria.\nNon si conosce la data esatta della fondazione della prima chiesa, anche se all'inizio del XVII secolo era gi\u00e0 considerata \"assai antica\". Il toponimo \"Madonna dell'Olio\" era gi\u00e0 attestato in due documenti del 1514 e del 1522.\nIntorno al 1540 la chiesa fu ricostruita sulla riva sinistra del fiume Santa Margherita, poich\u00e9 il precedente edificio, che sorgeva sulla riva destra, era molto vicino al corso d'acqua, le cui piene lo avevano reso instabile. La chiesa era curata dalla Confraternita (o Compagnia) della Madonna dell'Olio, che deteneva lo \"ius patronatus\" su di essa.\nNel 1574 il pittore bivonese Cesare Oddo realizz\u00f2 una tela raffigurante la Madonna dell'Olio, che sostitu\u00ec la precedente immagine presente nella chiesa rurale e che \u00e8 testimoniata fino alla seconda met\u00e0 del XIX secolo.\nIl 12 gennaio 1614 la chiesa fu concessa agli eremiti riformati di Sant'Agostino affinch\u00e9 vi costruissero un convento adiacente all'edificio sacro.\nGli eremiti agostiniani rimasero nel convento fino al 1665, quando papa Innocenzo X, tramite la bolla \"Instaurandae disciplinae\", fece sopprimere l'ordine.\nIl santuario \u00e8 stato restaurato negli anni novanta. Nel 2008 \u00e8 stato inserito nella carta regionale dei luoghi dell'identit\u00e0 e della memoria realizzata dal \"Centro Regionale Progettazione e Restauro\" della Regione Siciliana."}
{"id": "3490123", "revid": "292162", "url": "https://it.wikipedia.org/wiki?curid=3490123", "title": "Chiesa della Madonna dell'Olio", "text": ""}
{"id": "3490124", "revid": "3082", "url": "https://it.wikipedia.org/wiki?curid=3490124", "title": "Proconsole d'Africa", "text": ""}
{"id": "3490125", "revid": "1305772", "url": "https://it.wikipedia.org/wiki?curid=3490125", "title": "Quinta colonna (disambigua)", "text": ""}
{"id": "3490128", "revid": "1226", "url": "https://it.wikipedia.org/wiki?curid=3490128", "title": "La quinta colonna", "text": ""}
{"id": "3490133", "revid": "1543377", "url": "https://it.wikipedia.org/wiki?curid=3490133", "title": "L'inverno di Frankie Machine", "text": "L'inverno di Frankie Machine (\"The Winter of Frankie Machine\") \u00e8 un romanzo di Don Winslow, pubblicato nel 2006, edito in Italia da Einaudi nel 2008.\nTrama.\nFrankie Machianno \u00e8 un sessantaduenne imprenditore di San Diego.\nPer vivere - e mantenere una ex-moglie ed una figlia studentessa universitaria - \u00e8 \"costretto\" a svolgere tre diversi lavori: vende esche nel suo negozio sul molo di San Diego, fornisce di prodotti ittici e svolge lavoro di lavanderia per i migliori ristoranti della citt\u00e0 ed \u00e8 proprietario-amministratore di alcuni immobili.\nLa sua vita sembra scorrere liscia in una tranquilla (ma estenuante) routine sino a quando un passato a cui ha rinunciato si rif\u00e0 vivo per chiedergli un favore a cui, Frankie, non pu\u00f2 sottrarsi.\nPur avendo infatti cambiato vita da molti anni, Frankie resta comunque un ex appartenente alla mafia californiana (dove era conosciuto con il soprannome \"The Machine\") e non pu\u00f2 rifiutare la richiesta di aiuto di un boss.\nBen presto capir\u00e0 che il favore \u00e8 una trappola e la sua vita ritorna, improvvisamente ed imprevedibilmente, in pericolo mortale. Qualcuno, dal passato, lo vuole morto e - per restare in vita - Frankie \u00e8 costretto a rituffarsi nei ricordi per capire chi possa essere."}
{"id": "3490137", "revid": "33689", "url": "https://it.wikipedia.org/wiki?curid=3490137", "title": "Sesto Rustico Giuliano", "text": " \nBiografia.\nEra un \"homo novus\" che giunse al rango senatoriale grazie ai suoi meriti. Uomo molto ricco, ebbe due figli, Sinesio e un figlio minore che mor\u00ec prima del primogenito. Ricevette alcune lettere da Quinto Aurelio Simmaco. Potrebbe essere stato pagano, se il suo nome era inciso sull'iscrizione , in cui \u00e8 descritto come \"pater patrum\" del culto di Mitra.\nNel 367 ricopriva l'incarico di \"magister memoriae\" dell'imperatore Valentiniano I; quando, in quell'anno, Valentiniano si ammal\u00f2, gli ufficiali di corte gallici suggerirono che fosse Giuliano a succedergli.\nTra il 371 e il 373 fu proconsole d'Africa; secondo Ammiano Marcellino, fu un amministratore: \u00abavido bestialmente, come se fosse in preda ad una forma di pazzia, di sangue umano, del che aveva dato prova quando in qualit\u00e0 di proconsole reggeva l'Africa\u00bb.\nNel 387/388 fu \"praefectus urbi\" di Roma sotto Magno Massimo; mor\u00ec mentre era in carica. Secondo Ammiano, \u00abnel periodo in cui tenne la prefettura dell'Urbe, durante la quale mor\u00ec, per paura dell'incerta situazione della tirannide, per arbitrio della quale era stato assunto a quell'altissima carica come se mancassero persone degne, fu costretto a mostrarsi mite e clemente\u00bb."}
{"id": "3490142", "revid": "287204", "url": "https://it.wikipedia.org/wiki?curid=3490142", "title": "Classe La Galissonniere (incrociatore)", "text": ""}
{"id": "3490145", "revid": "1305772", "url": "https://it.wikipedia.org/wiki?curid=3490145", "title": "United Football League", "text": "La United Football League (UFL) era una lega professionistica di football americano. \nLa stagione inaugurale part\u00ec ad ottobre del 2009.\nLa UFL fu fondata da William Hambrecht, un investitore di Wall Street, e vecchio socio di minoranza degli Oakland Invaders della ormai inattiva United States Football League, e Tim Armstrong, ex alto dirigente di Google, poi direttore esecutivo di AOL.\nNella UFL giocarono poche squadre: il campionato con pi\u00f9 partecipanti ne ebbe cinque. Alcune squadre erano di citt\u00e0 prive di una loro franchigia nella NFL, il campionato principale di football americano.\nNel 2012 avrebbe dovuto svolgersi la quarta stagione della lega, con quattro squadre all'inizio del campionato previsto per il 26 settembre 2012. La lega cess\u00f2 le operazioni il 20 ottobre 2012, dopo quattro settimane, a causa di gravi problemi finanziari e di scarsa presenza di pubblico. Al momento della cessazione, i Las Vegas Locomotives erano ancora imbattuti, e quindi venne loro assegnato di diritto il titolo di campione UFL. Nonostante la UFL avesse promesso dapprima un campionato nella primavera del 2013, e poi nell'autunno del 2013, l'attivit\u00e0 non fu mai ripresa."}
{"id": "3490153", "revid": "1335892", "url": "https://it.wikipedia.org/wiki?curid=3490153", "title": "Amasien", "text": "Amasien talvolta citata anche come Amassien o Amasen (tigrino \u1213\u121b\u1234\u1295) era il nome di una provincia storica che comprendeva Asmara e i suoi dintorni, ora parte della moderna Eritrea. La provincia \u00e8 stata suddivisa e distribuita tra le moderne regioni: Centrale, Sud, Mar Rosso Settentrionale, Gasc-Barca e Anseba.\nLa popolazione dell'Amasien \u00e8 in prevalenza seguace del cristianesimo ortodosso orientale e della Chiesa ortodossa eritrea con una considerevole minoranza di comunit\u00e0 sunnite musulmane, cattoliche e luterane. Tradizionalmente, essendo il centro dell\u2019Altopiano Cabess\u00e0, era la localit\u00e0 del vecchio palazzo di citt\u00e0 di Debarua o (Debaroa) (la capitale del bahr negus Isacco). Il confine poi fu cambiato al palazzo Debarua nella provincia di Serae prima del suo attuale status di capitale del distretto \"Tselema\" nella regione Debub (Regione del Sud)."}
{"id": "3490154", "revid": "647919", "url": "https://it.wikipedia.org/wiki?curid=3490154", "title": "Hamasen", "text": ""}
{"id": "3490158", "revid": "599013", "url": "https://it.wikipedia.org/wiki?curid=3490158", "title": "Domingo Perurena", "text": "Soprannominato \"Txomin\", era un ciclista completo, con le caratteristiche tipiche di un passista-scalatore ma dotato anche di un buon spunto in volata. In carriera vinse 158 corse (secondo spagnolo per vittorie dopo Miguel Poblet), tra cui dodici tappe alla Vuelta a Espa\u00f1a e due al Giro d'Italia.\nCarriera.\nBasco gipuzkoano, nel 1965 vinse la medaglia d'argento iridata nella cronometro a squadre dilettanti ai mondiali di Lasarte-Oria; pass\u00f2 professionista nel 1966 con la Fagor, e dal 1971 al 1978 vest\u00ec la divisa della celebre formazione KAS. Durante la carriera tra i \"pro\", lunga quattordici anni, risult\u00f2 uno dei migliori ciclisti del suo paese: in patria vinse numerose corse in linea (sei volte il Circuito de Pascuas a Pamplona) e decine di frazioni nelle brevi corse a tappe. Partecip\u00f2 peraltro a quattordici edizioni consecutive della Vuelta a Espa\u00f1a, aggiudicandosi in totale dodici tappe e per due volte la classifica a punti, e vestendo per 29 volte la maglia oro di leader; come miglior piazzamento finale ottenne il secondo posto, nel 1975, battuto da Agust\u00edn Tamames per soli 14 secondi. Si laure\u00f2 anche campione nazionale su strada nel 1973 e nel 1975 e campione nazionale in salita \u2013 la prova riservata agli scalatori \u2013 sempre nel 1975.\nSi mise in mostra anche fuori dai confini nazionali vincendo la classifica scalatori del Tour de France 1974, due tappe al Giro d'Italia (una nel 1971 a Orvieto e una nel 1975 a Padula) oltre alla Classifica dei traguardi tricolore nel 1973, una frazione al Tour de Suisse 1973 e una al Giro dei Paesi Bassi 1975. Vest\u00ec la divisa della Nazionale spagnola in dodici edizioni dei Campionati del mondo su strada: fu ottavo nel 1974 a Montr\u00e9al e quinto tre anni dopo a San Crist\u00f3bal, risultando in entrambe le occasioni il migliore della sua squadra.\nSi ritir\u00f2 al termine della stagione 1979, corsa tra le file della Teka, e gi\u00e0 a partire dall'annata seguente ricopr\u00ec incarichi tecnici nella medesima formazione (sotto la sua guida Marino Lejarreta vinse la Vuelta 1982). Nel 1984 entr\u00f2 nello staff della Orbea rimanendovi, attraverso vari cambi di denominazione, fino al 1991, e a seguire collabor\u00f2 con il team franco-spagnolo Festina-Lotus. Nel 1994, infine, diede vita, grazie al patrocinio della \"Fundaci\u00f3n Ciclista de Euskadi\", alla formazione professionistica basca Euskadi, divenuta poi Euskaltel-Euskadi."}
{"id": "3490163", "revid": "287204", "url": "https://it.wikipedia.org/wiki?curid=3490163", "title": "American Honey", "text": " \nAmerican Honey \u00e8 un singolo del gruppo musicale statunitense Lady Antebellum, pubblicato l'11 gennaio 2010 come secondo estratto dal secondo album in studio \"Need You Now\".\nIl brano \u00e8 stato scritto da Cary Barlowe, Hillary Lindsey and Shane Stevens.\nIl singolo ha raggiunto la posizione numero 1 della \"Billboard Hot Country\".\nLa canzone \u00e8 stata inclusa anche nella compilation \"Now That's What I Call Music! 34\"."}
{"id": "3490165", "revid": "40693654", "url": "https://it.wikipedia.org/wiki?curid=3490165", "title": "Geodetiche", "text": ""}
{"id": "3490167", "revid": "767487", "url": "https://it.wikipedia.org/wiki?curid=3490167", "title": "Johannes Enders", "text": "Biografia.\nNegli anni ottanta, Enders inizi\u00f2 a suonare nella Orchestra del Conservatorio della sua citt\u00e0 natale. Assieme ai suoi amici Micha e Markus Acher, fond\u00f2 la sua prima band.\nFiniti gli studi liceali, frequent\u00f2 il conservatorio di Monaco di Baviera e poi l'Universit\u00e0 della Musica e dell'Arte Drammatica di Graz. Nel 1990, venne raccomandato da Reggie Workman (ex-bassista di John Coltrane) all'Accademia di Arti Libere della New School di New York: qui segu\u00ec le lezioni di Lee Konitz, Branford Marsalis, Donald Byrd, Kenny Werner, Jimmy Cobb e Jim Hall e incontr\u00f2 Dave Liebman e Jerry Bergonzi.\nNel 1992, si rec\u00f2 in Sudafrica, dove registra \"Reflections of South Africa\" con l'Hilton Schilder Trio. Quindi torna in Germania, dove continua a suonare con i fratelli Acher, con Andreas Gerth e con Gaspare Brandner e Ulrich Wangenheim, con i quali form\u00f2 il Tied &amp; Tickled Trio. Nel 1993, fond\u00f2 gli \"Scalesenders\" assieme a Martin Scales (chitarra), Patrick Scales (basso elettrico), Stefan Schmid (pianoforte) e Falk Willis (batteria). Nello stesso anno, arriv\u00f2 in finale al \"Concorso Thelonious Monk\".\nNel 1996, fond\u00f2 assieme a Rebekka Bakken, Wolfgang Haffner e Joo Kraus il proprio quartetto, l\"'Enders Room\": la formazione, un progetto elektrojazz, si \u00e8 rivelata ricca di contenuti e di successo, nella tradizione di Bugge Wesseltoft o The Cinematic Orchestra.\nDal 2008, \u00e8 docente di sassofono presso l'Universit\u00e0 della Musica e del Teatro di Lipsia."}
{"id": "3490176", "revid": "838137", "url": "https://it.wikipedia.org/wiki?curid=3490176", "title": "Universo primordiale", "text": ""}
{"id": "3490178", "revid": "119553197", "url": "https://it.wikipedia.org/wiki?curid=3490178", "title": "Igname", "text": "Per igname si intende una categoria di piante del genere \"Dioscorea\", appartenenti alla famiglia delle \"Dioscoreaceae\". Gli ignami sono piante erbacee rampicanti perenni coltivate per il consumo dei loro tuberi amidacei in molte regioni del mondo temperate e tropicali, specialmente in Africa, Asia e Oceania. Fra gli ignami pi\u00f9 noti vi sono la \"Dioscorea polystachya\", coltivata anche in Europa, e la \"Dioscorea alata\"."}
{"id": "3490179", "revid": "281901", "url": "https://it.wikipedia.org/wiki?curid=3490179", "title": "Capelin", "text": ""}
{"id": "3490180", "revid": "102925798", "url": "https://it.wikipedia.org/wiki?curid=3490180", "title": "Chiudi gli occhi e... fatti coccolare", "text": "Chiudi gli occhi e... fatti coccolare conosciuto anche con il titolo Vieni qui e... fatti coccolare \u00e8 un album del cantautore Natale Galletta, pubblicato nel 2010. Esiste anche un DVD con i video delle canzoni.\nL'artista, oltre a pubblicare dieci brani inediti, inserisce \"Sei la vita mia\", brano di Luigi Patruno e altri, portata da Mario Rosini al Festival di Sanremo 2004, dove arriv\u00f2 in seconda posizione."}
{"id": "3490184", "revid": "281901", "url": "https://it.wikipedia.org/wiki?curid=3490184", "title": "Hepsetidae", "text": ""}
{"id": "3490185", "revid": "281901", "url": "https://it.wikipedia.org/wiki?curid=3490185", "title": "Hepsetus", "text": ""}
{"id": "3490186", "revid": "767487", "url": "https://it.wikipedia.org/wiki?curid=3490186", "title": "Quadro Nuevo", "text": "I Quadro Nuevo sono una band jazz tedesca, formatasi nel 1996.\nLo stile musicale \u00e8 descritto dalla band come una miscela di \"tango, Bal-musette, flamenco, musica da film amorevolmente spolverata e musica italiana quasi scolorita\".\nIl Quartetto ha suonato in numerosi festival, tra cui il prestigioso Montr\u00e9al Jazz Festival, la Settimana Internazionale di Jazz a Burghausen, la Settimana della Musica di Merano e il Festival del Qu\u00e9bec. Hanno vinto tredici German Jazz Award."}
{"id": "3490190", "revid": "767487", "url": "https://it.wikipedia.org/wiki?curid=3490190", "title": "Patrick Scales", "text": "Inizi\u00f2 a suonare a 12 anni la chitarra classica, ma due anni dopo pass\u00f2 al basso su indicazione del suo maestro. Tenne i suoi primi concerti a 16 anni, nei locali jazz\nNel 1993, fond\u00f2 gli \"Scalesenders\" assieme al fratello Martin (chitarra) e a Johannes Enders (sassofono), Stefan Schmid (pianoforte) e Falk Willis (batteria). L'anno dopo, entra nei \"Passport\" di Klaus Doldinger, con cui ancora oggi suona.\nInsegna basso elettrico dal 1996 al 1999 presso la Hochschule f\u00fcr Musik und Darstellende Kunst Mannheim. Dal 1999 al 2008, passa a insegnare al Richard-Strauss-Konservatorium M\u00fcnchen. Dal 2008, \u00e8 docente presso la Hochschule f\u00fcr Musik und Theater M\u00fcnchen."}
{"id": "3490191", "revid": "767487", "url": "https://it.wikipedia.org/wiki?curid=3490191", "title": "Martin Scales", "text": "Inizi\u00f2 a suonare a 10 anni e a 15 gi\u00e0 suonava nei locali jazz del suo paese natale. Nel 1993, fond\u00f2 gli \"Scalesenders\" assieme al fratello Patrick (basso elettrico) e a Johannes Enders (sassofono), Stefan Schmid (pianoforte) e Falk Willis (batteria).\nDopo aver studiato presso la prestigiosa New School di New York City, frequenta la Hochschule f\u00fcr Musik und Tanz K\u00f6ln.\nFra il 1997 e il 2002, \u00e8 il chitarrista della serie tv comica \"Bully Parade\". Vive a Monaco di Baviera fino al 2007, poi si trasferisce a Francoforte, dove diventa membro permanente della hr-Bigband.\nDal 2007, insegna chitarra jazz alla Hochschule f\u00fcr Musik Freiburg."}
{"id": "3490192", "revid": "122195455", "url": "https://it.wikipedia.org/wiki?curid=3490192", "title": "Juan Echanove", "text": "Origini e inizi a teatro.\nDopo aver frequentato per un paio d'anni la facolt\u00e0 di giurisprudenza (presso l'Universidad Complutense di Madrid, asseconda la sua grande passione per il teatro iscrivendosi alla scuola d'arte drammatica di Madrid. I buoni riscontri di pubblico e critica arrivano abbastanza in fretta, grazie alla serie televisiva \"Turno de oficio\", andata in onda sul secondo canale della TVE poco dopo la met\u00e0 degli anni '80. In questo periodo Echanove registra le prime partecipazioni cinematografiche (\"Tiempo de Silencio\" di Vicente Aranda e \"Adi\u00f3s peque\u00f1a\" di Imanol Uribe) e poco tempo dopo riceve il Premio Goya come miglior attore non protagonista nel film del 1987 \"Divinas Palabras\". In Italia \u00e8 noto per aver interpretato Mariano Cu\u00e9llar in \"Paso adelante\"."}
{"id": "3490193", "revid": "599013", "url": "https://it.wikipedia.org/wiki?curid=3490193", "title": "Ivanka Hristova", "text": ""}
{"id": "3490204", "revid": "287204", "url": "https://it.wikipedia.org/wiki?curid=3490204", "title": "Federico Sustris", "text": "La vita.\nSull'infanzia di Sustris poco si sa. Fra le prime notizie che abbiamo, \u00e8 certo che si rec\u00f2 con il padre Lambert Sustris, anche lui pittore, a Venezia e Padova. Dal 1563 al 1567 fu allievo e assistente di Giorgio Vasari a Firenze dopo un lungo giro che l'aveva portato, intorno al 1560, a Roma. Dopo questi anni di formazione ricevette la prima commissione importante da Hans Fugger, che gli affid\u00f2 la decorazione della casa Fugger a Venezia.\nDal 1573 collabor\u00f2 con diversi architetti e pittori, tra cui Carlo Pallago di Augusta nelle sale per la collezione d'arte di Hans Fugger nella parte posteriore delle cosiddette case Fugger di Augusta.\nEntr\u00f2 nel 1573 come artista e decoratore al servizio della Corona Bavarese, presso Guglielmo V di Baviera . Uno dei suoi compiti principali fu dirigere la trasformazione del \"Castello di Trausnitz\" a Landshut. Una serie di affreschi, dentro il castello, sono di Alessandro Scalzi detto \"Il Paduano\", probabilmente suo cognato, mentre alla mano di Sustris possono essere attribuite le decorazioni sul soffitto in collaborazione con Antonio Ponzano.\nCon il trasferimento nella capitale del duca suo mecenate, nel 1579 Sustris \u00e8 a Monaco di Baviera. Nel 1583 divenne capo architetto e pittore nel servizio di corte. Il suo linguaggio artistico e formale \u00e8 erede del Manierismo da lui importato a Monaco di Baviera. Dopo l'abdicazione del Duca, nel 1597, Sustris entra al servizio personale dell'ex sovrano.\nA Monaco, Sustris contribuisce all'espansione della \"Grottenhof\", poi decorata da Antonio Ponzano e Pieter de Witte, l\"'Antiquarium\" e la Residenza di Monaco.\nDal 1583 al 1597 fu impegnato nella sua opera pi\u00f9 importante e pi\u00f9 nota: la Chiesa dei Gesuiti di San Michele e probabilmente anche l'adiacente Collegio."}
{"id": "3490216", "revid": "729019", "url": "https://it.wikipedia.org/wiki?curid=3490216", "title": "Chuginadak", "text": "Chuginadak (in lingua aleutina \"Tanax Angunax\", anche \"Khagamil\", \"Kigamilyakh\") \u00e8 la seconda maggiore isola del gruppo delle Four Mountains, nell'arcipelago delle Aleutine, e appartiene all'Alaska (USA). L'isola si trova 40\u00a0km ad ovest di Umnak, \u00e8 lunga circa 23\u00a0km, ha una superficie di 166\u00a0km,\u00b2 ed \u00e8 disabitata.\nChuginadak \u00e8 formata da due parti unite da una bassa e stretta striscia di terra formata da colate laviche e depositi piroclastici. La parte occidentale \u00e8 interamente occupata dal vulcano Cleveland (1.730\u00a0m), uno stratovulcano attualmente attivo, mentre la parte orientale \u00e8 costituita dal monte Tana un complesso vulcanico inattivo (1.170\u00a0m)."}
{"id": "3490220", "revid": "767487", "url": "https://it.wikipedia.org/wiki?curid=3490220", "title": "Elixir (gruppo musicale)", "text": "Gli Elixir sono un gruppo musicale inglese NWOBHM fondato nel 1983 da Steve Bentley, Kevin Dobbs, Nigel Dobbs e Phil Denton.\nBiografia.\n1983-1990.\nFondati nel novembre del 1983, gli Elixir, il cui nome fu ideato da Steve Bentley, completarono la loro formazione con l'ingaggio di Sally Pike come cantante. Dopo qualche demo e alcuni live per\u00f2 la band decise di allontanarlo per reclutare nel 1984 Paul Taylor. Nello stesso anno, il chitarrista Norman Gordon entr\u00f2 nella band, prendendo il posto lasciato libero da Steve Bentley.\nNel 1985 la band pubblic\u00f2 il suo singolo di debutto \"Treachery (Ride like the Wind)\" / \"Winds of Time\". Nel 1986 fu il turno del primo album, denominato \"The Son of Odin\", inserito poi nel 2005 dal magazine \"Terrorizer\" nella top 20 dei \"power metal albums of all time\", al fianco di dischi quali \"Painkiller\", \"Keeper of the Seven Keys - Part II\" e \"King of the Dead\".\nIl secondo disco degli Elixir, \"Lethal Poison\", usc\u00ec con titolo \"Sovereign Remedy\" nel 1988 con al basso Mark White e l'ex Iron Maiden Clive Burr alla batteria. Fu riedito in modo ufficiale nel 1990. Nel 1989 intanto Stevie Hughes sostitu\u00ec Burr e, a fine anno, fu Phil Denton a lasciare la band, rimpiazzato da Leon Lawson.\nLa band si sciolse nel 1990.\n2001-oggi.\nNel 2001 il gruppo si riun\u00ec con Paul Taylor, Phil Denton, Norman Gordon, Kevin Dobbs e Nigel Dobbs e nel 2003 pubblic\u00f2 l'album \"The Idol\", con materiale inedito degli anni ottanta.\nNel 2006 gli Elixir pubblicarono il disco \"Mindcreeper\" sotto l'etichetta discografica Majestic Rock.\nNel 2010 \u00e8 uscito nei negozi il disco \"All Hallows Eve\", sotto la loro etichetta discografica CTR."}
{"id": "3490221", "revid": "109195528", "url": "https://it.wikipedia.org/wiki?curid=3490221", "title": "CariDee English", "text": "Infanzia.\nCariDee \u00e8 nata a Fargo nel Nord Dakota. \u00c8 di origini svedesi, danesi e norvegesi. Il suo nome lo decise suo fratello, dopo aver visto La casa nella prateria, che ha come protagonista Carrie e sua nonna si chiama Dee. Lavor\u00f2 come fotografa ed \u00e8 anche stata attrice nello sketch del gruppo comico chiamato l'opzione 4. Nel 2004 ha cantato con la Willy Waldman. Ha lavorato come modella per l'Agencie Accademie a Fargo nel 2001.\nHa sofferto per 15 anni di psoriasi.\nAmerica's Next Top Model.\nRiuscita ad essere fra le finaliste, era nota per la sua somiglianza impressionante con Rebecca Romijn e Karol\u00edna Kurkov\u00e1.\nDurante il programma vinse una sfida di recitazione che le diede modo di avere una parte da gues star nel telefilm One Tree Hill.\nFu molto criticata dai giudici in Spagna dopo un servizio fotografico con Nigel Barker in un'arena per corride. Al fotografo, che le era accanto, chiese se il bastone che aveva in mano \"se lo fosse tolto dal sedere dopo l'ultima eliminazione\".\nDurante l'eliminazioni CariDee si era scusata con i giudici e soprattutto con Nigel per la sua battuta con un biglietto tirato fuori dalla tasca davanti a loro.\nCi fu poi sempre un'altra polemica, sempre in Spagna, riguardo a CariDee. Infatti, dopo la sfida di recitazione aveva chiamato il fidanzato, ma nell'episodio successivo la si vede mentre bacia uno dei modelli invitati loro a casa da loro. CariDee si \u00e8 poi giustificata dicendo che lei e il fidanzato stavano iniziando a vedere altre persone e dopo quello si erano rimessi insieme.\nSuccessivamente i giudici non erano sicuri di farla continuare per il suo comportamento \"troppo imprevedibile e instabile\", tuttavia i giudici la incoronarono nuova America's Next Top Model.\nCarriera.\nGrazie alla vittoria nel programma, CariDee vinse un contratto da 100.000$ con la CoverGirl Cosmetics, un contratto con l'Elite Model Management, una copertina e un servizio di 6 pagine su seventeen magazine.\n\u00c8 apparsa sul settimanale \"La mia vita come un CoverGirl\". Nel 2007, \u00e8 apparsa in uno spot per CoverGirl Eye-wear accanto accanto alla vincitrice della 6\u00aa edizione Danielle Evans. \u00c8 ricomparsa ad ANTM per aprire la sfilata dell'8\u00aa stagione.\nCariDee \u00e8 apparsa sulla copertina di seventeen magazine, Vita sociale, vita sana, Advance Psoriasi, riviste e copertine con le modelle Naima Mora e Danielle Evans. Ha sfilato per Wedding Style, JC Penney Bisou Bisou, Denim Stephenson, Johnny Scarpe P. \u00c8 comparsa nel numero di Inverno 2007 di Knit.1 Magazine, in quello di febbraio 2007 di Seventeen, in quello di marzo 2007 di In Touch, sulla copertina di \"Inked Magazine\" per l'autunno 2007, Loops &amp; Pluto, per la copertina della rivista Runway, pubblicit\u00e0 per Melissa Latkins t-shirt, Tasola Beauty &amp; Beyond. Ha fatto un lavoro di stampa per beneficenza per la campagna NOH8.\nHa sfilatoper JC Penney, Carlos Campos, Renee Larc, Jordi Scott, Jill Sander, Snoopy in Fashion, Mostra Stile GM Auto, Settimana della Moda dell'Honduras, il Fashion Week Or\u00e9al a Toronto, lingerie In Stile del 2009, come ospite d'onore al New York Fashion Week, Richie Rich F / W 09 \"Blondes have more fun\" Show al Mercedes Benz Fashions Autunno 09. Inoltre ha aperto la sfilata al Los Angeles Fashion Week indossando Yotam Soloman.\nFilantropia e diritti degli animali.\n\u00c8 portavoce del National Psoriasis Foundation, che diffonde la consapevolezza sulla psoriasi e incoraggiando gli altri a farsi curare. Su questo argomento disse \"Consapevolezza psoriasi \u00e8 molto importante per me. Voglio che gli altri con la malattia sappiano di non essere soli. Voglio ispirare a vivere i loro sogni\".\nInoltre ha tenuto un briefing sulla Psoriasi del Congresso il 11 giugno 2007. Ha preso parte nel cammino di consapevolezza pi\u00f9 volte da allora. \u00c8 anche citata nel sito canadese Istruzione Psoriasi.\nCariDee ha anche preso parte a un video contro la caccia alle foche.\nHa inoltre preso parte alla campagna NOH8."}
{"id": "3490228", "revid": "834", "url": "https://it.wikipedia.org/wiki?curid=3490228", "title": "Simone (cantante)", "text": ""}
{"id": "3490232", "revid": "1086846", "url": "https://it.wikipedia.org/wiki?curid=3490232", "title": "Associazione Calcio Udinese 1956-1957", "text": "Questa voce raccoglie le informazioni riguardanti l'Associazione Calcio Udinese nelle competizioni ufficiali della stagione 1956-1957."}
{"id": "3490235", "revid": "1305772", "url": "https://it.wikipedia.org/wiki?curid=3490235", "title": "Giorni (disambigua)", "text": ""}
{"id": "3490236", "revid": "1305772", "url": "https://it.wikipedia.org/wiki?curid=3490236", "title": "Ladra", "text": ""}
{"id": "3490237", "revid": "21880", "url": "https://it.wikipedia.org/wiki?curid=3490237", "title": "Leuciscus souffia", "text": ""}
{"id": "3490255", "revid": "105826", "url": "https://it.wikipedia.org/wiki?curid=3490255", "title": "Arianiti Comneno", "text": ""}
{"id": "3490256", "revid": "339392", "url": "https://it.wikipedia.org/wiki?curid=3490256", "title": "Agenzia giornalistica italiana", "text": ""}
{"id": "3490261", "revid": "267975", "url": "https://it.wikipedia.org/wiki?curid=3490261", "title": "Arcidiocesi di Sens-Auxerre", "text": ""}
{"id": "3490262", "revid": "834", "url": "https://it.wikipedia.org/wiki?curid=3490262", "title": "Panzano (Panz\u00e0n)", "text": ""}
{"id": "3490267", "revid": "834", "url": "https://it.wikipedia.org/wiki?curid=3490267", "title": "Chiesa di Santa Maria (Panzano)", "text": ""}
{"id": "3490271", "revid": "47767", "url": "https://it.wikipedia.org/wiki?curid=3490271", "title": "Adelfio", "text": ""}
{"id": "3490280", "revid": "857138", "url": "https://it.wikipedia.org/wiki?curid=3490280", "title": "Moto quasi-periodico", "text": "In matematica e fisica teorica, il moto quasi-periodico \u00e8 un tipo di moto che si verifica in un sistema dinamico caratterizzato da un numero finito (due o pi\u00f9) frequenze tra loro incommensurabili.\nSe lo spazio delle fasi del sistema \u00e8 modelizzato da un toro \"T\", la traiettoria del sistema segue una curva su \"T\" che si avvolge intorno al toro senza richiudersi su se stessa."}
{"id": "3490281", "revid": "1305772", "url": "https://it.wikipedia.org/wiki?curid=3490281", "title": "Psycho (Puddle of Mudd)", "text": "Psycho \u00e8 un singolo del gruppo statunitense post-grunge Puddle of Mudd, tratto dall'album \"Famous\". Ufficialmente pubblicato il 2 ottobre 2007, il singolo \u00e8 tuttavia disponibile su iTunes come download digitale sin dal 18 settembre dello stesso anno.\nIl testo della canzone, scritto dal frontman del gruppo Wes Scantlin, tratta di disturbi della personalit\u00e0, in particolar modo si interroga sulla possibilit\u00e0 che chi stia parlando in quel momento possa soffrire di schizofrenia ed essere quindi uno \"psycho\", citando un verso del brano stesso \"maybe I'm the one who is the schizophrenic psycho\" (\"forse sono io che sono lo psicopatico schizofrenico\").\nVideo musicale.\nIl video del singolo \u00e8 stato girato nella famosa sezione Psycho dello Studio Tour, agli Universal Studios Hollywood (dal film omonimo), ed ha debuttato su Google Music l'8 ottobre 2007. Il video \u00e8 un omaggio a diversi classici del cinema horror, del quale cita personaggio ed elementi.\nIl video inizia con l'immagine di una luna piena, mentre il frontman Wes Scantlin guida un'auto insieme ad un gruppo di cheerleader e atleti, che rappresentano le tipiche vittime degli horror americani. Mentre la macchina corre, un uomo salta fuori dalla foresta che costeggia la strada e l'auto lo investe. Guardando da vicino, si nota che l'uomo \u00e8 Michael Myers di \"Halloween\", interpretato dall'attore locale Mike Watkins. Mentre il gruppo gli si riunisce intorno per vedere come sta, appare Leatherface (sempre interpretato da Mike Watkins) dei film \"Non aprite quella porta\", che rapisce due delle ragazze senza che nessuno se ne accorga. Successivamente Michael Myers si alza, rivelando di aver solo finto di essere ferito, ed inizia a rincorrere il gruppo con un macete. I ragazzi quindi scappano dall'inseguimento finendo al motel Bates del film \"Psyco\". Mentre cercano rifugio in una stanza, interrompono una coppia in intimit\u00e0, interpretata da Kid Rock e Pamela Anderson che hanno fatto un cameo nel video.\nAll'interno della stanza, Wes prende in mano un bigliettino sul quale c'\u00e8 scritto \"so cosa hai fatto l'estate scorsa\", citazione di \"So cosa hai fatto\". Appena una delle ragazze decide di farsi una doccia, si vede dietro le tendine la silhouette di uomo con un coltello in mano, allorch\u00e9 la ragazza si appresta ad urlare, mimando la famosa scena di \"Psyco\". Tuttavia, la scena dell'ombra era solo uno scherzo con una banana di uno degli atleti, interpretato dall'allora bassista Doug Ardito, che ridendo lancia la buccia del frutto nella vasca senza che la ragazza se ne accorga. Sfortunatamente, la ragazza vi scivola sopra e cade, morendo mentre batte la testa. Quando il gruppo se ne accorge scappa dalla stanza, tranne un atleta, che si vede risucchiato all'interno di una televisione statica, citando il film \"Poltergeist - Demoniache presenze\". Mentre il gruppo corre via, si vede un'imitazione di Kanye West all'esterno di una casa, che batte alla finestra in modo adirato. Il gruppo di \"cheerleader\" e atleti rimanenti si trova a correre su per le scale della casa che \u00e8 il set del video della canzone \"I Miss You\" dei Blink-182, ma in cima incontrano una ragazza che rappresenta Paris Hilton, che li butta gi\u00f9 dalla scalinata. Scappando, Wes e la sua ragazza rientrano nel motel Bates, dove incontrano una donna anziana seduta su una sedia. Avvicinandosi, scoprono che l'anziana \u00e8 Wes stesso vestito da vecchia. Solo allora si vede Wes che realizza: \"maybe I'm the one who is/the schizophrenic psycho\" (\"forse sono io che sono lo psicopatico schizofrenico\").\nNelle classifiche.\nIl singolo ha debuttato nella classifica \"Billboard\" Mainstream Rock Songs in 32\u00aa posizione, ma ha poi raggiunto la numero 1 rimanendovi per nove settimane, facendo raggiungere al gruppo il numero di cinque singoli in prima posizione nella medesima classifica. Il singolo ha anche debuttato in 38\u00aa posizione nella classifica Alternative Songs, nella quale ha bissato il successo della precedente arrivando in prima posizione. Nella classifica Billboard Hot 100 ha debuttato in ultima posizione, riuscendo poi a scalarla fino alla numero 67, tuttavia \u00e8 stato solo il secondo singolo dei Puddle of Mudd a raggiungere questa classifica dopo \"Away from Me\" nel 2003. Nella Billboard Canadian Hot 100 la canzone ha debuttato in posizione 90, raggiungendo successivamente la numero 56. Inoltre, il singolo \u00e8 entrato nella classifica Billboard Pop 100, dove ha raggiunto la posizione 75. Nonostante fosse stato pubblicato nel 2007, il singolo \u00e8 stato inserito dalla rivista \"Fuse\" in prima posizione tra le migliori canzoni Modern Rock del 2008. Nella carriera totale dei Puddle of Mudd, \"Psycho\" \u00e8 in assoluto il secondo singolo con le migliori vendite negli Stati Uniti, superato soltanto dalla mega-hit del 2002 \"Blurry\" che ha venduto 700.000 copie."}
{"id": "3490286", "revid": "729019", "url": "https://it.wikipedia.org/wiki?curid=3490286", "title": "Automobile Monteverdi", "text": "La Automobile Monteverdi AG \u00e8 stata una marca svizzera di automobili di lusso, fondata nel 1967 da Peter Monteverdi nella citt\u00e0 di Binningen presso Basilea.\nStoria.\nFiglio di un rappresentante della Ferrari, della BMW e della Lancia e in seguito anche delle case inglesi Jensen, Rolls-Royce e Bentley, Peter Monteverdi, tra la fine degli anni '50 e i primi anni '60, costru\u00ec e vendette diversi prodotti personalizzati Monteverdi.\nIn un primo momento i modelli firmati Monteverdi erano pezzi unici o con una tiratura molto limitata venduti sotto il nome di MBM.\nOltre a poche vetture elaborate per la Formula Junior \u00e8 da menzionare una Ferrari Monza del 1958 \"vestita\" con una carrozzeria progettata in casa. Il veicolo fu un pezzo unico ed esistette fino al 1990 quando fu restaurata dal suo proprietario britannico riacquistando l'iniziale carrozzeria Ferrari.\nNel 1965 ci fu una separazione tra Monteverdi e la Ferrari.\nPeter Monteverdi quindi decise di sviluppare la produzione di vetture per lo sport esclusivo e di lusso e di auto da turismo.\nIn un primo tempo, il marchio si chiam\u00f2 ancora MBM ma poco dopo - probabilmente dietro suggerimento del capo redattore della rivista svizzera Automobil Revue - fu scelto il nome Monteverdi come marchio di fabbrica.\nTra il 1967 e il 1984, Monteverdi produsse un totale di otto diversi tipi di veicoli, di solito con diverse varianti, presentati accanto a un certo numero di studi e prototipi.\nLa produzione di autovetture Monteverdi dur\u00f2 fino al 1984 anche se negli anni successivi furono ancora costruiti alcuni altri modelli e prototipi.\nA partire da 1987 l'impianto produttivo fu convertito in museo, aperto sin dal 1985 come \"Monteverdi Car Collection\" a Binningen.\nSebbene in un primo tempo il museo ospitasse modelli di varie marche, tra cui alcune Iso Grifo Rivolta, fu dedicato a partire dal 1990 esclusivamente a veicoli con il marchio Monteverdi.\nPeter Monteverdi, infatti, aveva riacquistato molte delle sue automobili, e oggi nel museo si trova qualsiasi tipo di vettura che Monteverdi abbia mai prodotto o almeno una copia."}
{"id": "3490291", "revid": "991694", "url": "https://it.wikipedia.org/wiki?curid=3490291", "title": "Satelliti (I Cavalieri dello zodiaco)", "text": ""}
{"id": "3490295", "revid": "32375234", "url": "https://it.wikipedia.org/wiki?curid=3490295", "title": "Lansing, Michigan", "text": ""}
{"id": "3490299", "revid": "1305772", "url": "https://it.wikipedia.org/wiki?curid=3490299", "title": "Un affare di cuore", "text": ""}
{"id": "3490301", "revid": "834", "url": "https://it.wikipedia.org/wiki?curid=3490301", "title": "About Mrs. Leslie", "text": ""}
{"id": "3490302", "revid": "74801", "url": "https://it.wikipedia.org/wiki?curid=3490302", "title": "Madonna in trono con il Bambino e i santi Sebastiano, Fabiano, Antonio abate e Francesco d'Assisi", "text": "La Madonna in trono con il Bambino e i santi Sebastiano, Fabiano, Antonio abate e Francesco d'Assisi, \u00e8 un dipinto a olio su tela di Adeodato Malatesta, conservato nella chiesa dei Santi Filippo e Giacomo a Panzano, frazione di Castelfranco Emilia.\nStoria.\nL'opera, firmata e datata nel cartiglio che san Francesco reca in mano, appartiene al periodo maturo dell'attivit\u00e0 del maestro modenese. Il dipinto \u00e8 allogato a Malatesta dal conte bolognese Marc'Antonio Malvasia, la cui famiglia deteneva il giuspatronato della chiesa fin dal 1629. Malatesta concepisce la pala d'altare entro il 1859, ma nonostante in quell'anno abbia gi\u00e0 abbozzato la tela, completer\u00e0 l'opera solo nel 1862. La ritardata consegna (solo nel 1867 la pala, modificata, verr\u00e0 posta sull'altare di Panzano) \u00e8 indice di una realizzazione tormentata, che lega quest'opera, per via della fase nella quale viene dipinta da Malatesta, ai destini della pittura contemporanea in Italia. \nL'opera \u00e8 la testimonianza dello studio che Malatesta, artista di formazione accademica e a quel tempo stimato direttore dell'Accademia di Belle Arti a Modena, aveva condotto sulla tradizione pittorica italiana, studio che lo portava a declinare stili diversi a seconda di quanto richiedeva il soggetto dipinto. Tale concezione accademica \u00e8 anche alla base delle critiche poco benevole che l'opera ricevette quando venne esposta a Bologna. Mentre la prima esposizione presso l'Accademia modenese nel 1862 procurava ampi consensi al pittore, il passaggio bolognese alla I Esposizione triennale delle Accademia dell'Emilia nel giugno 1863 sollevava grandi critiche. \nQuesto risultato negativo era imprevisto. Basti pensare che nel 1861, alla I Esposizione nazionale italiana tenutasi a Firenze, Malatesta era stato riconosciuto come indiscusso maestro proprio nella pittura ad argomento sacro e di storia e che nel 1860, a coronamento di una grande carriera, veniva nominato presidente delle Accademia di Belle Arti dell'Emilia. Si ricorda per\u00f2, che la committenza fu in realt\u00e0 soddisfattissima dell'esito del dipinto, tanto che la contessa Maria Malvasia gli scrisse nel 1867: \"Il suo quadro eccita la meraviglia e l'entusiasmo di quanti lo vedono (...) anche di quelli che credettero censurare il suo parto fino quando fu esposto a Sant'Ignazio a Bologna, e ora saranno certo obbligati a rendere omaggio all'opera di chi \u00e8 detto il primo pittore italiano vivente\".\nDescrizione.\nIl dipinto presenta una composizione semplice e lineare: entro un'abside in ombra, che allude all'architettura romanica, si colloca il trono della Vergine col Bambino. Attorno si dispongono i santi, ognuno riconoscibile grazie al proprio attributo, mentre l'attenzione storica dell'artista si esprime anche attraverso l'iscrizione incisa sul piedistallo del trono, che riporta l'incipit della bolla con cui il papa Onorio III approv\u00f2 la regola dettata dal Santo e quindi l'istituzione dell'ordine francescano (1223). \nCon calcolato equilibrio, il pittore rompe la rigida simmetria su cui pure la composizione \u00e8 impostata: il perno dell'opera \u00e8 San Francesco, che in primo piano introduce con l'ampio gesto le figure sacre volgendosi a chi guarda e tracciando un'ideale direttrice che reca diagonalmente a Sant'Antonio abate, inginocchiato dietro al basamento. Con estrema pulizia Malatesta costruisce un'opera di grande decoro: \u00e8 evidente il riferimento all'arte del primo cinquecento italiano, in particolare al classicismo della fiorentina scuola di San Marco e del suo fondatore Fra Bartolomeo, nella perfetta impostazione prospettica, sottolineata dal pavimento a piastrelle in primo piano colpito dalla luce, nel disegno impeccabile, nella stesura levigata e fluida."}
{"id": "3490306", "revid": "372624", "url": "https://it.wikipedia.org/wiki?curid=3490306", "title": "Zanotti Cavazzoni", "text": "Gli Zanotti Cavazzoni sono una famiglia nobile originatasi nell'Emilia del Seicento la cui storia \u00e8 legata alle fortune di un attore che recit\u00f2 alla corte del Re sole. Tra artisti, filosofi, scienziati, diplomatici, imprenditori e sportivi, la famiglia \u00e8 divenuta oggi una delle pi\u00f9 in vista del Paraguay, dove si contano pi\u00f9 di 200 membri della famiglia Zanotti Cavazzoni, mentre in Italia sono circa trenta.\nGiovanni Andrea Zanotti Cavazzoni.\nCapostipite fu Giovanni Andrea Cavazzoni (1622), il quale ricevette titolo nobiliare e averi da un suo zio , il conte Vincenzo Zanotti che in cambio dell'eredit\u00e0 chiese di anteporre il cognome Zanotti a quello dei Cavazzoni. Grazie alla sua passione per l'arte e la sua intraprendenza Giovanni Andrea arriv\u00f2 ad essere un membro eletto della corte del Re Luigi XIV, il Re Sole.\nSi spos\u00f2 con la Nobildonna Marguerite Engerans da cui ebbe otto figli. Ottenuta la pensione dal re di Francia nel 1684 torn\u00f2 a Bologna. La famiglia Zanotti Cavazzoni abit\u00f2 in via Zamboni 49 fino alla morte di suo figlio Gianpietro nel 1765 poi si spost\u00f2 in via Borgo Paglia, l'attuale via Belle Arti dove morirono l'altro figlio Francesco Maria nel 1777 ed il nipote Eustachio nel 1782.\nGiampietro e Francesco Maria Zanotti Cavazzoni.\nIl figlio Giampietro Zanotti Cavazzoni assieme al fratello Francesco Maria furono elementi di spicco per la diffusione del classicismo nell'ambiente Bolognese.\nGiampietro fond\u00f2 a Bologna con Ferdinando Marsili l'Accademia Clementina, nota in tutta Europa, di cui divenne segretario, animatore e ideologo. Dopo essere stato uno dei protagonisti indiscussi della cultura Bolognese del Settecento, mor\u00ec nel 1765 all'et\u00e0 di 91 anni.\nIl fratello Francesco Maria (1692-1777) non fu da meno: illuminista, scienziato, filosofo e commentatore di opere d'arte collabor\u00f2 con Voltaire.\nFu rettore dell'universit\u00e0 di Bologna e a differenza del fratello, gaudente e buongustaio, rimase solo tutta la vita.\nTra le opere da ricordarsi una particolare satira contro il filosofo inglese John Locke, \"la forza attrattiva delle idee, trattati di filosofia morale, sonetti e canzoni\".\nEustachio Zanotti Cavazzoni.\nGianpietro ebbe un figlio, Eustachio nel 1710, chiamato come Eustachio Manfredi il grande astronomo amico del padre.\nCome il padre e lo zio, Eustachio studi\u00f2 all'accademia Clementina diventando titolare della cattedra di astronomia dell'Universit\u00e0 di Bologna.\nUmberto Zanotti Cavazzoni.\nUmberto, membro eminente della famiglia, si \u00e8 distinto per le sue doti sportive, artistiche e linguistiche. Oltre ad aver diffuso l'uso della \"cravatta multicolore\" in Svizzera, \u00e8 fondatore del club calcistico Aintrac Stubli, pluri-premiata squadra del campetto della Piruetta.\nDopo essersi distinto in campo sportivo, ha intrapreso la diffusione del verbo linguacciare, apprezzatissima parola negli ambienti aristocratici del tempo e introdotta poco dopo nel dizionario italiano.\nDa Cervia al Brasile.\nIl fratello di Eustachio, Guido Zanotti Cavazzoni ebbe tre figli tra cui Luigi nato nel 1773, medico e padre di Alfeo (1818-1881), al quale si deve il trasferimento della famiglia a Cervia.\nUno dei figli di Alfeo, chiamato Luigi come il nonno (1868-1940) da Cervia torn\u00f2 a studiare a Bologna per laurearsi in medicina con specializzazione in malattie tropicali, mentre un fratello di quest'ultimo, Amedeo innamoratosi di una ragazza brasiliana si trasfer\u00ec in America Meridionale. Luigi fu il secondo della famiglia a partire per il Brasile, dopo suo fratello.\nLuigi Zanotti Cavazzoni: dal Brasile al Paraguay.\nSpinto dall'amore della sua professione per aiutare i pi\u00f9 bisognosi, dal Brasile Luigi si trasfer\u00ec in Paraguay ad Asunci\u00f3n, in un momento in cui la situazione sanitaria era drammatica a causa della guerra con Brasile ed Argentina. Luigi si occup\u00f2 del lebbrosario diventandone direttore, diresse il giornale \"El Porvenir\" e fu motore della societ\u00e0 italiana dell'epoca nel paese sudamericano. Per ricordare la sua umanit\u00e0 e dedizione per il prossimo una strada nel centro di Asunci\u00f3n \u00e8 stata a lui intitolata \" Calle Zanotti Cavazzoni\".\nL'inserimento della famiglia nella societ\u00e0 del Paraguay.\nDa Cervia partirono altri membri della famiglia che ricoprirono importanti posizioni nella societ\u00e0 paraguagia. Tra questi si ricordano Juan Carlos Zanotti Cavazzoni, professore di chimica presso l'Universit\u00e0 di Asunci\u00f3n ed autore di numerose pubblicazioni scientifiche, e Jos\u00e8 Domingo Zanotti Cavazzoni, che \u00e8 stato ambasciatore in Italia e fondatore della societ\u00e0 Rochester.\nNon mancano neanche sportivi ed imprenditori nella storica famiglia di origini Bolognesi: Bruno Zanotti Cavazzoni \u00e8 un cestista, mentre nella citt\u00e0 di Guarambar\u00e9 ha sede un importante zuccherificio \"La felsina\", il nome etrusco di Bologna."}
{"id": "3490307", "revid": "1305772", "url": "https://it.wikipedia.org/wiki?curid=3490307", "title": "The Affair", "text": ""}
{"id": "3490308", "revid": "287204", "url": "https://it.wikipedia.org/wiki?curid=3490308", "title": "Nazionale Under-17 di calcio del Belgio", "text": "La Nazionale di calcio belga Under-17 \u00e8 la rappresentativa calcistica Under-17 del Belgio ed \u00e8 posta sotto l'egida della federazione calcistica belga (URBSFA/KBVB). La squadra partecipa al campionato europeo di categoria, che si tiene ogni due anni."}
{"id": "3490318", "revid": "1712526", "url": "https://it.wikipedia.org/wiki?curid=3490318", "title": "Segretariato generale del Consiglio dell'Unione europea", "text": "Il Segretariato generale del Consiglio dell'Unione europea (noto anche come Segretariato del Consiglio) \u00e8 l'organismo dell'Unione europea che assiste i lavori del Consiglio dell'Unione europea e del Consiglio europeo. \u00c8 guidato da un segretario generale, attualmente il danese Jeppe Tranholm-Mikkelsen.\nStoria.\nAl primo incontro del Consiglio speciale dei ministri della Comunit\u00e0 europea del carbone e dell'acciaio il 9 settembre 1952 venne deciso di dotare il Consiglio di un segretariato permanente, con funzioni amministrative e logistiche. Nel 1954 il segretariato venne organizzato in quattro divisioni (affari amministrativi, affari legali, affari finanziari generali, commercio estero) e gli venne assegnata la gestione della corrispondenza indirizzata alla presidenza del Consiglio.\nI Trattati di Roma del 1957 non prevedevano l'istituzione di segretariati dei Consigli della CEE e della CEEA. Alla prima riunione dei due Consigli il 25 gennaio 1958 si stabil\u00ec di creare un unico segretariato per i Consigli delle tre Comunit\u00e0 europee, guidato dal segretario generale del Consiglio della CECA gi\u00e0 in carica. Il segretariato venne collocato a Bruxelles, anche se fino al 1967 mantenne una sezione anche a Lussemburgo. Con l'entrata in vigore del Trattato di fusione nel 1967 il segretariato generale dei Consigli venne rinominato \"segretariato generale del Consiglio delle Comunit\u00e0 europee\".\nNel primo periodo della sua attivit\u00e0 il segretariato del Consiglio mantenne funzioni prevalentemente amministrative e logistiche. Progressivamente aument\u00f2 per\u00f2 anche il proprio ruolo di consulenza ed assistenza della presidenza di turno del Consiglio e la sua funzione di assicurare coordinamento e continuit\u00e0 ai lavori del Consiglio. Il vertice del Consiglio delle Comunit\u00e0 europee del 26 settembre 1980 riconobbe il rafforzamento del ruolo del segretariato e nomin\u00f2 segretario generale Niels Ersb\u00f8ll, che negli anni seguenti aument\u00f2 ulteriormente l'influenza del segretariato.\nIl Trattato di Maastricht del 1992 ha dato pieno riconoscimento giuridico al ruolo del segretariato, che da allora \u00e8 previsto esplicitamente dal Trattato sull'Unione europea. Il segretariato venne rinominato \"segretariato generale del Consiglio dell'Unione europea\". Gli vennero assegnate nuove funzioni, soprattutto nel campo della politica estera e di sicurezza comune e della cooperazione in materia di giustizia e affari interni, che erano domini sottratti al controllo della Commissione e del Parlamento. In questi ambiti il segretariato assunse sostanzialmente il ruolo di sottoporre bozze e proposte alla presidenza di turno. Il Trattato di Maastricht incorpor\u00f2 nel segretariato del Consiglio anche il segretariato della Cooperazione politica europea, istituito dall'Atto unico europeo e formatosi del 1987.\nIl Trattato di Amsterdam del 1997 sottrasse al Consiglio parte della sua competenza esclusiva in ambito di cooperazione in materia di giustizia e affari interni, lasciando per\u00f2 intatte le sue competenze in materia di cooperazione giudiziaria e di polizia in questioni criminali. Il Trattato di Amsterdam incorpor\u00f2 inoltre nel segretariato del Consiglio il segretariato creato dagli Accordi di Schengen. Il segretario generale del Consiglio venne nominato Alto rappresentante per la politica estera e di sicurezza comune dell'Unione europea e venne affiancato da un vice segretario generale. il segretariato del Consiglio assorb\u00ec pure le funzioni e le competenze del segretariato dell'Unione europea occidentale. Il Trattato di Amsterdam cre\u00f2 un'unit\u00e0 di pianificazione politica e di allerta rapida (PPEWU/UPPAR) e nel 2001 venne istituito anche lo stato maggiore dell'Unione europea (EUMS/EMUE).\nNel marzo 1999 il gruppo di lavoro creato dal segretariato del Consiglio per studiare il funzionamento del Consiglio in vista dell'allargamento dell'Unione europea pubblic\u00f2 la sua relazione, nota come \"relazione Trumpf-Piris\". Parte dei suggerimenti inseriti in quella relazione venne recepita dal vertice del Consiglio europeo di Helsinki del dicembre 1999, che decise di rafforzare il segretariato generale. Il segretariato venne associato in maniera stretta e continua ai lavori di programmazione e coordinamento dell'attivit\u00e0 del Consiglio e all'assicurazione della coerenza dei lavori del Consiglio e venne incoraggiato a svolgere un ruolo pi\u00f9 attivo di assistenza alla presidenza di turno e nei negoziati. Le decisioni del Consiglio europeo vennero poi trasposte nel regolamento interno del Consiglio dell'Unione europea.\nCon l'entrata in vigore del Trattato di Lisbona, i servizi diplomatici del segretariato sono stati incorporati nel Servizio europeo per l'azione esterna.\nPoteri e funzioni.\nIl segretariato svolge una serie importante di funzioni organizzative e logistiche. \u00c8 responsabile dell'organizzazione dei lavori e delle riunioni del Consiglio dell'Unione europea nelle sue varie formazioni e degli altri comitati e gruppi di lavoro attivi all'interno del Consiglio. Si occupa della collocazione delle riunioni, dei servizi di traduzione ed interpretariato, della redazione dei verbali e dell'archiviazione dei documenti.\nOltre alle funzioni organizzative, il segretariato svolge anche importanti funzioni di assistenza ai lavori del Consiglio e all'attivit\u00e0 della sua presidenza di turno, assicurandone la coerenza e curando la realizzazione del suo programma e svolgendo cos\u00ec un ruolo importante di coordinamento tra i vari semestri di presidenza di turno. Il segretariato offre inoltre consulenza giuridica.\nIl segretariato assiste anche le conferenze intergovernative dell'Unione europea, occupandosi degli aspetti organizzativi ma anche fornendo consulenza giuridica e facilitando lo svolgimento dei negoziati.\nOrganizzazione.\nIl segretariato generale \u00e8 organizzato in otto direzioni generali:\nTranne le direzioni generali A e F, che hanno funzioni logistiche e di gestione del segretariato stesso, le altre direzioni generali hanno compiti settoriali e riprendono all'incirca le formazioni in cui si riunisce il Consiglio. Fino al 2002 le direzioni generali erano dieci, poi le direzioni D e J vennero fuse con altre.\nIl segretariato comprende anche dei servizi comuni:\nPrima dell'istituzione del Servizio europeo per l'azione esterna, il segretariato comprendeva anche:\nSede.\nIl segretariato del Consiglio ha sede a Bruxelles, nel palazzo Justus Lipsius."}
{"id": "3490323", "revid": "88740", "url": "https://it.wikipedia.org/wiki?curid=3490323", "title": "Esther Good", "text": "Biografia.\nEsther Good partecip\u00f2 alla sua prima gara FIS il 28 ottobre 2002 a Kaunertal giungendo 14\u00aa in slalom speciale. L'8 gennaio 2009 esord\u00ec in Coppa Europa a Melchsee-Frutt disputando un slalom speciale senza classificarsi, mentre il debutto in Coppa del Mondo avvenne il 28 dicembre dello stesso anno sulle nevi di Lienz, in Austria, dove non complet\u00f2 lo slalom gigante in programma.\nL'11 gennaio 2010 conquist\u00f2 il suo unico podio in Coppa Europa, piazzandosi 2\u00aa nella supercombinata di Caspoggio; il 1\u00ba dicembre dello stesso anno si aggiudic\u00f2 anche il suo unico podio in Nor-Am Cup, concludendo al 3\u00ba posto nello slalom gigante tenutosi ad Aspen. Disput\u00f2 la sua ultima gara di Coppa del Mondo il 28 dicembre 2010 a Semmering, uno slalom gigante che non port\u00f2 a termine, e la sua ultima gara il 2 settembre 2011 a Coronet Peak, lo slalom gigante dei Campionati neozelandesi 2011. In carriera non prese parte n\u00e9 a rassegne olimpiche n\u00e9 iridate."}
{"id": "3490324", "revid": "6923", "url": "https://it.wikipedia.org/wiki?curid=3490324", "title": "Chaenactideae", "text": "Chaenactideae \u00e8 una trib\u00f9 di piante spermatofite dicotiledoni appartenenti alla famiglia delle Asteraceae (sottofamiglia Asteroideae) comprendente solo 3 generi, diffusi nel Nuovo Mondo.\nEtimologia.\nIl nome della trib\u00f9 deriva dal suo genere \"Chaenactis\" la cui etimologia a sua volta deriva da due parole greche: \"chaino\" ( = a bocca aperta) e \"aktis\" (= un raggio) alludendo ai fiori esterni del capolino che sono ingranditi a forma di bocca spalancata.\nIl nome scientifico della trib\u00f9 \u00e8 stato definito per la prima volta dal botanico contemporaneo Bruce Gregg Baldwin (1957-) nella pubblicazione \"Systematic Botany; Quarterly Journal of the American Society of Plant Taxonomists - 27(1): 192 (2002).\" del 2002.\nDescrizione.\nLe piante di questa trib\u00f9 hanno un habitus erbaceo con un ciclo biologico annuale (spesso effimero) o perenne. Sono piante senza lattice.\nLe foglie lungo il caule sono disposte in modo alternato. Qualche volta sub-opposte o anche opposte. In alcune specie le foglie inferiori formano una rosetta basale. Le foglie possono essere sessili o picciolate. La lamina \u00e8 intera o da trilobata a 1-3- pennata a forma da ovale a ob-ovata. La superficie \u00e8 variamente pubescente.\nLe infiorescenze si compongono di capolini terminali a forma discoide di piccole e medie dimensioni. I capolini possono essere sub- scaposi, solitari o raggruppati in lassi corimbi o cime panicolate. I capolini, come in tutte le Asteraceae, sono formati da un involucro composto da diverse squame (o brattee) al cui interno un ricettacolo fa da base ai fiori (quelli periferici del raggio e quelli interni del disco). L'involucro ha una forma cilindrica pi\u00f9 o meno campanulata o anche sub-emisferica. Le brattee disposte su 1 -2 serie sono prive di margini ialini. Il ricettacolo \u00e8 nudo (raramente \u00e8 provvisto in modo parziale di pagliette a protezione della base dei fiori), liscio e piatto o convesso.\nI fiori sono tetra-ciclici (ossia sono presenti 4 verticilli: calice \u2013 corolla \u2013 androceo \u2013 gineceo) e pentameri (ogni verticillo ha in genere 5 elementi). I fiori del raggio, femminili e fertili, oppure sterili o raramente neutri, sono di tipo ligulato; i fiori del disco, ermafroditi oppure funzionalmente maschili, sono a forma tubulosa.\nI frutti sono degli acheni con pappo. La forma \u00e8 cilindrica o affusolata. La parete dell'achenio \u00e8 striata con all'interno strati di fitomelanina. La superficie \u00e8 glabra o pubescente ma priva di tricomi ghiandolari. Il pappo \u00e8 formato da 5 \u2013 10 setole o scaglie obovate (raramente bilobate), generalmente non connate alla base e prive di coste mediane. A volte sono unitamente decidue.\nBiologia.\nImpollinazione: l'impollinazione avviene tramite insetti (impollinazione entomogama) o eventualmente ad opera del vento (impollinazione anemogama). \nRiproduzione: la fecondazione avviene fondamentalmente tramite l'impollinazione dei fiori (vedi sopra).\nDispersione: i semi cadendo a terra (dopo essere stati trasportati per alcuni metri dal vento per merito del pappo \u2013 disseminazione anemocora) sono successivamente dispersi soprattutto da insetti tipo formiche (disseminazione mirmecoria).\nDistribuzione e habitat.\nLa maggior parte delle specie di questa trib\u00f9 (genere \"Chaenactis\") crescono in zone aride dei climi di tipo alpino e mediterraneo; di solito in ambienti aperti (sabbia sciolta, ghiaioni, substrati argillosi e aree disturbate). La distribuzione circoscritta tra gli USA e il Messico.\nTassonomia.\nLa famiglia di appartenenza della trib\u00f9 (Asteraceae o Compositae, \"nomen conservandum\") \u00e8 la pi\u00f9 numerosa del mondo vegetale e comprende oltre 23000 specie distribuite su 1535 generi (22750 specie e 1530 generi secondo altre fonti). La sottofamiglia Asteroideae \u00e8 una delle 12 sottofamiglie nella quale \u00e8 stata suddivisa la famiglia Asteraceae, mentre Chaenactideae \u00e8 una delle 21 trib\u00f9 della sottofamiglia.\nFilogenesi.\nNella sua classificazione del 1981, Harold Ernest Robinson inquadrava i generi \"Chaenactis\" e \"Orochaenactis\" nel raggruppamento delle Chaenactidinae, considerate sottotrib\u00f9 delle Heliantheae, mentre il genere \"Dimeresia\", in precedenza attribuito alle Inuleae o alle Senecioneae, veniva inserito in un raggruppamento a s\u00e9 stante (Dimeresiinae).\nPi\u00f9 recentemente, studi filogenetici hanno evidenziato affinit\u00e0 tra i 3 generi giustificando la loro inclusione in una trib\u00f9 a s\u00e9 stante, per l'appunto le Chaenactideae, considerato \u201cgruppo fratello\u201d delle Bahieae.\nAttualmente l'inquadramento della trib\u00f9 nell'ambito della famiglia delle Asteraceae \u00e8 nel \u201c\"Asteroideae clade\"\u201d. Un gruppo di trib\u00f9 appartenenti alla sottofamiglia Asteroideae con i seguenti caratteri:\nAll'interno di questo clade la trib\u00f9 Chaenactideae \u00e8 ulteriormente inserita nel gruppo chiamato \u201c\"Heliantheae Alliance\"\u201d i cui caratteri distintivi sono:\nIn particolare le Chaenactideae assieme a Bahieae, Heliantheae \"sensu strictu\", Tageteae, Coreopsideae, Madieae, Millerieae, Neurolaeneae, Perityleae, Polymnieae, Feddeae ed Eupatorieae formano il clade \"Phytomelanic cipsela\", caratterizzato dalla presenza nella cipsela di uno strato di fitomelanina.\nI rapporti filogenetici tra le varie trib\u00f9 di tale raggruppamento sono illustrati dal seguente cladogramma:\nI caratteri diagnostici per questa trib\u00f9 sono i seguenti:\nDagli ultimi studi filogenetici la trib\u00f9 si presenta monofiletica. Al suo interno il genere \"Dimeresia\" risulta \u201cgruppo fratello\u201d del resto del gruppo; a loro volta i due genere \"Orochaenactis\" e \"Chaenactis\" sono \u201cgruppo fratello\u201d uno dell'altro. Il cladogramma a lato tratto dallo studio citato descrive graficamente la struttura filogenetica della trib\u00f9.\nElenco dei generi.\nLa trib\u00f9 comprende 3 generi e 21 specie (di seguito sono indicati i caratteri pi\u00f9 specifici e distintivi dei vari generi e relativa distribuzione):"}
{"id": "3490327", "revid": "21880", "url": "https://it.wikipedia.org/wiki?curid=3490327", "title": "Dimeresia", "text": ""}
{"id": "3490339", "revid": "6923", "url": "https://it.wikipedia.org/wiki?curid=3490339", "title": "Dimeresia howellii", "text": "Dimeresia howellii \u00e8 una pianta della famiglia delle Asteraceae, endemica degli Stati Uniti occidentali. \u00c8 l'unica specie del genere Dimeresia.\nDistribuzione.\nIdaho, Oregon, California e Nevada.\nTassonomia.\nNella sua classificazione del 1981, Harold Ernest Robinson inquadrava il genere \"Dimeresia\", in precedenza attribuito alle Inuleae o alle Senecioneae, in un raggruppamento a s\u00e9 stante (Dimeresiinae) della trib\u00f9 Heliantheae.\nPi\u00f9 recentemente, studi filogenetici hanno evidenziato affinit\u00e0 tra \"Dimeresia\" e i generi \"Chaenactis\" e \"Orochaenactis\", giustificando la loro inclusione in una trib\u00f9 a s\u00e9 stante, le Chaenactideae, considerato \"sister group\" delle Bahieae."}
{"id": "3490346", "revid": "1442080", "url": "https://it.wikipedia.org/wiki?curid=3490346", "title": "Eduardo Enrique Rodr\u00edguez", "text": "Caratteristiche tecniche.\nDifensore, fu solitamente impiegato come terzino sinistro, ed era soprannominato \"El Zurdo\" (il mancino).\nCarriera.\nClub.\nRodr\u00edguez si mise in evidenza per la prima volta giocando con l'Estudiantes di La Plata; con la societ\u00e0 dalla maglia bianco-rossa debutt\u00f2 nel 1939. Nei primi anni 1940 divenne un titolare fisso di questa formazione, assommando pi\u00f9 di 150 presenze in Primera Divisi\u00f3n e guadagnadosi, nel 1943, la prima convocazione in Nazionale. Nel campionato 1944 gioc\u00f2 la sua ultima partita con l'Estudiantes, e per la stagione successiva fu acquistato dal River Plate di Buenos Aires. Con la compagine di N\u00fa\u00f1ez debutt\u00f2 nel 1945, partecipando alla vittoria del campionato e componendo la difesa della \"M\u00e1quina\" a fianco di Ricardo Vaghi. Vinse un ulteriore titolo nel 1947, e decise poi di lasciare il club a tre partite dalle 100 presenze. Anche lui, come altri calciatori argentini, si trasfer\u00ec in Colombia, che viveva il periodo di \"El Dorado\".\nNazionale.\nCon la propria selezione nazionale raccolse 3 presenze e una rete tra il 1943 e il 1946. Debutt\u00f2 il 10 luglio 1943, prendendo parte alla Copa Rosa Chevalier Boutell, in cui gioc\u00f2 due partite. Nel 1945 disput\u00f2 la Copa Nicanor R. Newton, e nel 1946 fu incluso nella rosa per il Campeonato Sudamericano. Durante la competizione non venne mai schierato, ottenendo comunque la vittoria finale."}
{"id": "3490366", "revid": "1543377", "url": "https://it.wikipedia.org/wiki?curid=3490366", "title": "Dispositivi Windows Phone 7", "text": "Questa pagina raccoglie e confronta le caratteristiche hardware dei dispositivi con sistema operativo Windows Phone 7.\nRilascio ufficiale.\nLa seguente lista raccoglie tutti gli apparati che sono stati distribuiti ufficialmente sul mercato con sistema operativo Windows Phone 7. \u00c8 stato confermato che la Nokia produrr\u00e0 smartphone con sistema operativo Windows Phone 7.\nProcessori.\nConfronto tra i processori sugli smartphone sopra elencati."}
{"id": "3490368", "revid": "834", "url": "https://it.wikipedia.org/wiki?curid=3490368", "title": "Robert Bedard", "text": ""}
{"id": "3490370", "revid": "1573940", "url": "https://it.wikipedia.org/wiki?curid=3490370", "title": "Gro\u00dfmarkthalle", "text": "La Gro\u00dfmarkthalle (Mercato coperto all'ingrosso), situata nel quartiere Ostend di Francoforte sul Meno, \u00e8 stata il pi\u00f9 grande mercato all'ingrosso della citt\u00e0, specialmente per quanto riguarda frutta e verdura. \u00c8 considerata uno degli esempi pi\u00f9 importanti di architettura espressionista. \u00c8 stata chiusa il 4 giugno del 2004.\nStoria.\nL'imponente struttura sulla riva destra del fiume Meno, adiacente al porto orientale di Francoforte, fu progettata da Martin Elsaesser e inaugurata il 25 ottobre del 1928. Lunga 220 metri, larga 50 e con un'altezza variabile dai 17 ai 23 metri, all'epoca dell'inaugurazione era l'edificio pi\u00f9 grande della citt\u00e0. L'area espositiva disponeva di 13.000 metri quadrati di spazio per una capacit\u00e0 di 130 stand, molti dei quali servivano grandi clienti come aziende turistiche e rivenditori.\nDal 1941 in poi, i nazisti utilizzarono la Gro\u00dfmarkthalle come luogo di raccolta per la deportazione di Ebrei da Francoforte e dalla regione circostante. Dal 1997 questo triste ruolo avuto dall'edificio durante l'Olocausto \u00e8 ricordato da una targa commemorativa.\nNuova sede della Banca centrale europea.\nIl 1\u00ba gennaio del 2005 la citt\u00e0 di Francoforte ha ceduto la Gro\u00dfmarkthalle e l'area circostante alla Banca centrale europea, dove ora si trova il nuovo quartier generale.\nLa parte centrale della Gro\u00dfmarkthalle \u00e8 stata conservata e assume alcune funzioni pubbliche della BCE, come area visitatori, ristorante e ambienti per stampa e conferenze. Lo spazio tra il vecchio edificio e il fiume e'occupato dalla \"Skytower\", un complesso di due grattacieli interconnessi di 185 metri di altezza, progettato dalla cooperativa di architetti viennese Coop Himmelb(l)au. \u00c8 prevista anche la costruzione di un memoriale per le vittime dell'Olocausto. L'inaugurazione, inizialmente prevista per il 2011, \u00e8 stata spostata al 2014.\nNel novembre del 2006 il comitato di pianificazione urbana di Francoforte ha accettato la proposta di eliminare dall'elenco di edifici storici sotto tutela i cosiddetti \"annexbauten\", due edifici trasversali aggiunti alle estremit\u00e0 della Gro\u00dfmarkthalle, originariamente utilizzati per scopi sociali e religiosi. Quindi l'autorit\u00e0 per il patrimonio culturale locale ha permesso la loro demolizione prevista dal progetto per la nuova BCE. Inoltre una parte del tetto, distrutta durante la Seconda guerra mondiale e poi ricostruita, verr\u00e0 tagliata da una struttura diagonale sporgente.\nSecondo gli eredi dell'architetto dell'edificio, Martin Elsaesser (morto nel 1957) in base al diritto morale l'aspetto esterno della Gro\u00dfmarkthalle non pu\u00f2 essere alterato senza che le modifiche programmate abbiano il loro accordo, fino a quando tali diritti scadono, 70 anni dopo la morte di Elsaesser. L'opinione degli eredi di Elsaesser per\u00f2 non tiene conto di un contratto del 1932 tra l'architetto e la citt\u00e0 di Francoforte, che autorizza quest'ultima ad attuare modifiche alla struttura dell'edificio.\nNel corso del 2014 sono terminati i lavori di costruzione, e nel novembre dello stesso anno si \u00e8 svolto il trasloco nel complesso nuova sede della BCE."}
{"id": "3490374", "revid": "1305772", "url": "https://it.wikipedia.org/wiki?curid=3490374", "title": "Robert B\u00e9dard", "text": ""}
{"id": "3490378", "revid": "287204", "url": "https://it.wikipedia.org/wiki?curid=3490378", "title": "Grossmarkthalle", "text": ""}
{"id": "3490379", "revid": "80598", "url": "https://it.wikipedia.org/wiki?curid=3490379", "title": "Lasciami cantare!", "text": "Lasciami cantare! \u00e8 stato un programma televisivo ideato e condotto da Carlo Conti andato in onda su Rai 1 per 3 puntate nel 2011. Il programma \u00e8 stato poi replicato su Rai Premium.\nIl programma vedeva in gara 12 vip, divisi in due categorie (uomini e donne), i quali interpretavano grandi successi della musica italiana ed internazionale sotto la direzione dell'orchestra di Pinuccio Pirazzoli.\nI concorrenti erano preparati da 4 vocal coach: Maria Grazia Fontana, Eric Buffat, Luca Jurman e Danila Satragno. Tre erano eliminati la prima puntata e tre la seconda, durante la quale vi era anche il ripescaggio di due di loro in modo da arrivare alla terza puntata con 8 concorrenti.\nVi erano due giurie: una fissa costituita da Patty Pravo, Paolo Limiti, Gianni Boncompagni, Camila Raznovich e Rosita Celentano, l'altra cambiava ogni puntata ed era formata da tre giornalisti dei principali quotidiani e settimanali che si occupavano di spettacolo.\nIl vincitore del programma \u00e8 stato Massimo Ghini davanti a Paolo Conticini e Gloria Guida.\nPuntate.\nPrima puntata.\nPrima e seconda manche (giuria fissa):\nCategoria Uomini\nCategoria Donne\nClassifica finale (giuria fissa + giuria giornalisti):\nCategoria Uomini\nCategoria Donne\nGiuria fissa\nSeconda puntata.\nManche unica (giuria fissa):\nCategoria Uomini\nCategoria Donne\nClassifica finale (giuria fissa + giuria giornalisti)\nCategoria Uomini\nCategoria Donne\nRipescaggio (giuria fissa + giuria giornalisti)\nTerza puntata.\nPrima manche (giuria fissa):\nCategoria Uomini\nCategoria Donne\nSeconda manche (giuria fissa):\nCategoria Uomini\nCategoria Donne\nClassifica finale (giuria fissa + giuria giornalisti):\nCategoria Uomini\nCategoria Donne\nTerza manche (giuria fissa):\nClassifica finale (giuria fissa + giuria giornalisti)\nEvoluzione.\nA causa dei bassi ascolti, il programma non \u00e8 stato riproposto la stagione successiva, ed \u00e8 stato sostituito da Tale e quale show."}
{"id": "3490380", "revid": "92723", "url": "https://it.wikipedia.org/wiki?curid=3490380", "title": "Antica arcidiocesi di York", "text": "L'arcidiocesi di York (in latino: \"Archidioecesis Eboracensis\") \u00e8 una sede soppressa della Chiesa cattolica, divenuta poi una delle due sedi principali della Chiesa anglicana.\nTerritorio.\nL'arcidiocesi era situata nel nord-est dell'Inghilterra nella storica contea dello Yorkshire.\nSede arcivescovile era la citt\u00e0 di York, dove fungeva da cattedrale la chiesa di San Pietro.\nAl momento della soppressione, la diocesi era suddivisa in cinque arcidiaconati: York, Cleveland, East Riding, Nottingham e Richmond.\nStoria.\n\"Eboracum\" (nome latino di York) era gi\u00e0 sede vescovile in epoca romana. L'unico vescovo documentato di questo periodo \u00e8 Eborio, presente nel 314 al concilio di Arles in Francia. La tradizione tramanda nomi di altri vescovi, non accertati storicamente.\nL'arrivo degli Angli, dei Sassoni e degli Juti dopo la met\u00e0 del V secolo pose fine alle strutture cristiane in tutta l'isola. Fu il papa Gregorio Magno alla fine del VI secolo ad incaricarsi di evangelizzare i nuovi popoli giunti in Britannia, con l'invio di un gruppo di missionari guidati dal monaco Agostino.\nNel 625 Edvino, che regnava su Deira (Yorkshire), Bernicia (Northumbria) e Lindissi (Lindsey), ottenne in sposa la figlia del re Etelberto del Kent, che aveva dato ospitalit\u00e0 ai missionari romani e si era convertito al cristianesimo. Con la nuova regina, giunse alla corte di Edvino anche Paolino, uno dei compagni di Agostino, che per l'occasione fu consacrato vescovo. Un esito vittorioso in battaglia convinse il re ad aderire alla fede di Paolino, e con lui tutto il suo popolo. La conversione in massa dei Sassoni del nord fu decisa dal \"Witenagemont\", la grande assemblea del regno; Edvino si fece battezzare nella Pasqua del 627. Il vescovo Paolino pose la sua sede a York, dove inizi\u00f2 a costruire una prima cattedrale in pietra.\nL'iniziale successo della missione northumbrica sub\u00ec un duro contraccolpo con la morte in battaglia di Edvino, sconfitto da Penda, re di Mercia, presso Hatfield nel 632. Paolino ricevette il pallio da papa Onorio I mentre era in fuga con la regina verso il Kent. L'egemonia di Penda, che rimase sempre pagano, fu definitivamente annientata nella battaglia di Winwaed nel 654. Questo permise la ripresa dell'evangelizzazione della Northumbria.\nIn seguito alle decisioni del sinodo di Whitby del 664 la diocesi abbaziale di Lindisfarne fu soppressa ed il suo territorio incorporato in quello di York.\nNel 678, la sede di York cedette porzioni di territorio a vantaggio dell'erezione della diocesi di Hexham (in seguito divenuta parte della diocesi di Durham). Attorno al 730 fu eretta un'altra diocesi, Whithorn, separandone il territorio da quello di York.\nNel 735 la diocesi di York fu elevata al rango di sede metropolitana: essa aveva come sedi suffraganee le diocesi di Lindisfarne, Hexham e Whitorn. In questo periodo, grazie agli sforzi degli arcivescovi locali, York fu sede di un importante centro di studi, del quale Alcuino fu il rappresentante pi\u00f9 notevole.\nDal 793, con l\u2019attacco all\u2019abbazia di Lindisfarne, l\u2019invasione vichinga port\u00f2 il ritorno del paganesimo norreno. Nel corso del IX secolo tutte le diocesi suffraganee di York furono distrutte, ossia in generale tutte quelle dell\u2019Inghilterra orientale divenuta il Danelaw. Nella stessa York la diocesi fin\u00ec in clandestinit\u00e0 per diversi decenni.\nNel XVI secolo, prima dell'affermarsi dell'anglicanesimo, York aveva come suffraganee le diocesi di Durham, Carlisle e Chester.\nL'ultimo arcivescovo, Nicholas Health, fu deposto dalla regina Elisabetta nel 1559 e mor\u00ec nel 1579. Con la sua morte si interrompe la successione apostolica e dunque ha fine l'episcopato di York. Invece, secondo le opinioni della Chiesa anglicana, esiste continuit\u00e0 tra la serie dei vescovi prima e dopo la riforma."}
{"id": "3490384", "revid": "72811", "url": "https://it.wikipedia.org/wiki?curid=3490384", "title": "Westeros", "text": ""}
{"id": "3490388", "revid": "287204", "url": "https://it.wikipedia.org/wiki?curid=3490388", "title": "Gatto temporale", "text": "Gatto temporale (\"Time Pussy\") \u00e8 un racconto di fantascienza del 1942 del Isaac Asimov; costituisce uno dei primi racconti dello scrittore statunitense.\nStoria editoriale.\nFu il terzo di tre storie che Asimov scrisse per John W. Campbell per una nuova categoria di racconti di fantascienza pubblicata su \"Astounding Science Fiction\" chiamata \"Probabilit\u00e0 zero\".\nCampbell respinse i primi due racconti, il \"Grande gioco\" e la \"Prima legge\", in quanto non erano ci\u00f2 che stava cercando, ma accett\u00f2 il \"Gatto temporale\", sia pure senza entusiasmo. \nCampbell volle anche pubblicare il racconto con uno pseudonimo, dal momento che voleva incoraggiare i nuovi scrittori a scrivere storie per la serie \"Probabilit\u00e0 zero\" . \nAsimov si disse d'accordo e scelse il nome George E. Dale a caso. La storia apparve sotto pseudonimo nel numero di aprile 1942 di \"Astounding\" e venne ristampata con il nome di Asimov nel 1972 per la raccolta \"Asimov Story\" (\"The Early Asimov\"), tradotta in italiano l'anno seguente.\nTrama.\nIl narratore senza nome del \"Gatto temporale\" riferisce una storia che aveva sentito da ragazzo dal vecchio Mac, che era stato un cercatore sugli asteroidi durante la \"Corsa del '37\". \nOld Mac racconta che alcuni animali simili a un gatto che aveva visto sul pianeta Pallas esistevano in quattro dimensioni: oltre alle usuali dimensioni spaziali, i gatti di Pallas \"si allungavano in qualche modo nella successiva settimana e mezzo\", cio\u00e8 nel tempo.\nIl \"gatto temporale\" sarebbe stato capace di ululare 24 ore prima di vedere un ladro e di digerire i pasti tre ore prima di averli mangiati.\nOld Mac racconta di come alcuni scienziati sulla Terra fossero disposti a pagare un milione di dollari per avere dei resti conservati di un gatto temporale, ma gli animali avevano un decadimento troppo rapido dopo la morte per essere esaminati, inoltre il normale raffreddore trasmesso dagli umani aveva sterminato rapidamente quasi l'intera specie.\nAi minatori finalmente era venuta l'idea di mettere in ammollo un gatto temporale in acqua poco prima di morire, quindi provocare rapidamente il congelamento dell'acqua. \nTuttavia, il tentativo di preservare il gatto era fallito, perch\u00e9 l'acqua era gelata cos\u00ec velocemente che il gatto era ancora caldo."}
{"id": "3490392", "revid": "486946", "url": "https://it.wikipedia.org/wiki?curid=3490392", "title": "Palazzo delle Poste di Piazza Bologna", "text": ""}
{"id": "3490395", "revid": "731511", "url": "https://it.wikipedia.org/wiki?curid=3490395", "title": "Robert B\u00e9dard (tennista)", "text": "Per un decennio, dal 1955 al 1965, \u00e8 stato il miglior tennista canadese. A livello internazionale, la sua miglior annata fu il 1957, quando arriv\u00f2 ai quarti di finale degli Internazionali d'Italia, al terzo turno degli Internazionali di Francia e al terzo turno del Torneo di Wimbledon.\nNel 1996 \u00e8 stato inserito nella Canada Sports Hall of Fame, la hall of fame dello sport canadese."}
{"id": "3490396", "revid": "287204", "url": "https://it.wikipedia.org/wiki?curid=3490396", "title": "Host Bus Adapter", "text": "L'host bus adapter (HBA), detto anche host controller o host adapter, \u00e8 una scheda d'espansione che consente di connettere un computer e/o dispositivi di memorizzazione dei dati all'interno di una rete (tipicamente una Storage Area Network). Generalmente, con questo termine ci si riferisce ad adattatori per porte SCSI, Fibre Channel ed eSATA, ma il concetto pu\u00f2 essere esteso anche a quelli per la connessione tramite IDE, FireWire ed USB. Inoltre, con l'avvento di iSCSI e Fibre Channel over Ethernet, sono stati introdotti host bus adapter anche per connessioni Ethernet.\nSCSI.\nUn host adapter SCSI connette un bus SCSI ad un computer. L'adattatore riduce la distanza logica e fisica tra il bus SCSI e il bus interno del computer ospite. Gli adattatori moderni contengono tutta l'elettronica e il firmware richiesti per eseguire i comandi SCSI, e spesso includono un BIOS che non solo permette al sistema ospite di effettuare il boot da una periferica SCSI, ma rende pi\u00f9 semplice anche la configurazione dell'adattatore. Di solito, \u00e8 un driver interfacciato al sistema operativo che controlla l'adattatore.\nIn un tipico sottosistema SCSI parallelo, a ciascun dispositivo viene assegnato un unico ID numerico. Di norma, l'adattatore ha ID SCSI pari a 7, fornendogli in questo modo la massima priorit\u00e0 nel bus SCSI (la priorit\u00e0 diminuisce al calare dell'ID SCSI; su un bus a 16 bit, detto anche \"wide bus\", l'ID 8 ha priorit\u00e0 minima, in modo da conservare la compatibilit\u00e0 con lo schema di priorit\u00e0 del bus a 8 bit, o \"narrow bus\").\nSolitamente l'adattatore assume il ruolo di iniziatore SCSI, affinch\u00e9 invii i comandi agli altri dispositivi SCSI.\nUn computer pu\u00f2 contenere pi\u00f9 di un host adapter, incrementando quindi il numero di dispositivi SCSI disponibili.\nI principali produttori di adattatori SCSI sono HP, ATTO Technology, Promise Technology, Adaptec e LSI Logic.\nFibre Channel.\nMolto spesso per host bus adapter si intende implicitamente una scheda d'interfaccia Fibre Channel. Gli adattatori Fibre Channel sono disponibili per i principali sistemi aperti, architetture e bus, tra cui PCI and SBus (ormai obsoleti). Ciascun adattatore ha un unico World Wide Name (WWN), simile ad un indirizzo MAC Ethernet, in quanto usa un OUI assegnato dall'IEEE, ma pi\u00f9 lungo (8 byte). Esistono due tipi di WWN: un WWN nodo, condiviso da tutte le porte dell'adattatore, ed un WWN porta, unico per ciascuna porta. Vi sono, inoltre, modelli di adattatori con diverse velocit\u00e0 di trasferimento dati: 1 Gbit/s, 2 Gbit/s, 4 Gbit/s, 8 Gbit/s, 10 Gbit/s e 20 Gbit/s.\nI principali produttori di adattatori Fibre Channel sono QLogic e Emulex.\nATA.\nNei moderni personal computer, gli adattatori ATA sono integrati direttamente nella scheda madre. Spesso vengono chiamati impropriamente \"controllori di disco\", ma un vero controllore di disco permette soltanto la comunicazione tra un disco e lo stesso bus.\nSAS e SATA.\nSAS \u00e8 la tecnologia seriale SCSI che ha sostituito quella precedente di tipo parallelo, in cui le maggiori prestazioni erano fornite dal livello Ultra320.\nSATA \u00e8 una tecnologia simile dal punto di vista delle opzioni di connessione. Gli adattatori SATA possono essere realizzati ricorrendo ad un singolo connettore per collegare sia dispositivi SAS sia dispositivi SATA.\nI principali produttori di adattatori SAS/SATA sono Promise Technologies, Adaptec, HP, QLogic, Areca, LSI e ATTO Technology."}
{"id": "3490401", "revid": "2176160", "url": "https://it.wikipedia.org/wiki?curid=3490401", "title": "Papiro 30", "text": "Il Papiro 30 (formula_130) \u00e8 un antico manoscritto papiraceo, datato paleograficamente al III secolo, e contenente frammenti della \"Prima lettera ai Tessalonicesi\" () e della \"Seconda lettera ai Tessalonicesi\" () in lingua greca.\nDescrizione.\nIl manoscritto \u00e8 redatto con notevole cura in grandi lettere onciali; i nomina sacra sono abbreviati. Il numero delle pagine suggerisce che il manoscritto fosse una collezione di lettere di Paolo.\n\u00c8 un rappresentante del tipo testuale alessandrino (o, piuttosto, proto-alessandrino). Kurt Aland lo colloc\u00f2 nella categoria I. Secondo Comfort, che lo data al III secolo, questo manoscritto presenta le maggiori concordanze col Codex Sinaiticus, seguito dal Codex Vaticanus (11 varianti su 13).\nSecondo Grenfell, concorda quattro volte col Vaticanus (B) contro Sinaiticus (\u05d0) e Alexandrinus (A), una volta con B e A contro \u05d0, due volte con \u05d0 e A contro B, e una volta con \u05d0 contro B e A.\n\u00c8 attualmente conservato alla Ghent University (Inv. 61) a Gand."}
{"id": "3490410", "revid": "968255", "url": "https://it.wikipedia.org/wiki?curid=3490410", "title": "Laura Grimaldi", "text": "Biografia.\nNata vicino a Firenze, trascorse l'infanzia con la famiglia a Bergamo. Trasferitasi giovanissima a Milano, inizia a tradurre dall'inglese come consulente della Arnoldo Mondadori Editore. Nel 1962 inizia a dirigere collane come Segretissimo, Il Giallo Mondadori e Urania.\nCome critico letterario ha collaborato con Millelibri, Linea d'ombra, Il Messaggero. Nel 1989 ha fondato con Marco Tropea la casa editrice Interno Giallo. A lei si deve la fama di Dashiell Hammett presso il pubblico italiano. Dal 1997 \u00e8 stata consulente del gruppo editoriale Il Saggiatore.\n\u00c8 stata autrice di romanzi, di un libro-inchiesta sul terrorismo (\"Processo all'istruttoria: cronaca di un'inquisizione politica\", prefazione di Giorgio Galli, Milano, Milano libri, 1981, sulla vicenda di suo figlio Gabriele, membro dei Proletari Armati per il Comunismo, condannato per l'Omicidio di Pierluigi Torregiani) e (con Marco Tropea) di due \"satire giallo-politiche\" (\"Elementare, signor presidente\", Milano, A. Mondadori, 1977 e \"Elementare, signor presidente: dieci anni dopo\", Milano, A. Mondadori, 1987).\nHa parlato della sua esperienza di \"giallista\" in \"Il giallo e il nero: scrivere suspense\" (Milano, Pratiche, 1996) e \"Scrivere il giallo e il nero\" (Roma, D. Audino, 2009). Ha tradotto centinaia di volumi di autori quali Eric Ambler, Ray Bradbury, John Dickson Carr, Raymond Chandler, Agatha Christie, Philip K. Dick, Ayn Rand, Thomas Harris, Ernest Hemingway, Ellery Queen, Rex Stout, Scott Turow, Donald E. Westlake.\nVisse gli ultimi anni nella malattia, e raccont\u00f2 l'esperienza nell'ultimo romanzo, l'autobiografico \"Faccia un bel respiro\"."}
{"id": "3490411", "revid": "539155", "url": "https://it.wikipedia.org/wiki?curid=3490411", "title": "Kreisleriana", "text": "Kreisleriana (op. 16) \u00e8 un ciclo di pezzi per pianoforte composto nel 1838 da Robert Schumann, considerato un'opera chiave della letteratura pianistica romantica. Dedicato a Fryderyk Chopin, ha come sottotitolo \"Fantasie per pianoforte\". \nStoria e struttura.\nRobert Schumann diede al ciclo il nome di \"Kreisleriana\" a titolo di citazione di un personaggio fittizio, il maestro di cappella Johannes Kreisler, creato da Ernst Theodor Amadeus Hoffmann per l'omonimo gruppo di novelle \"Kreisleriana\", del 1813, che fa parte della raccolta \"Fantasiest\u00fccke in Callot's Manier\". \nLa struttura dei \"Kreisleriana\" \u00e8 in ogni caso alquanto originale nell'ambito del modo di comporre per pianoforte della prima met\u00e0 dell'Ottocento. Sostiene Antonio Rostagno che\nSecondo Robert Schumann, \"Kreisleriana\" era il suo miglior ciclo di composizioni per pianoforte.\nMovimenti.\nIl lavoro, la cui esecuzione dura circa mezz'ora, si compone di otto pezzi separati, con forte contrasto nei caratteri. Sei degli otto pezzi sono in sol minore o in si bemolle maggiore. "}
{"id": "3490413", "revid": "1442080", "url": "https://it.wikipedia.org/wiki?curid=3490413", "title": "Philibert Smellinckx", "text": "Carriera.\nVinse per 3 volte il campionato belga (1933, 1934 e 1935)."}
{"id": "3490416", "revid": "1442080", "url": "https://it.wikipedia.org/wiki?curid=3490416", "title": "Jean Capelle", "text": "Carriera.\nJean Capelle \u00e8 il miglior marcatore della storia dello Standard Liegi."}
{"id": "3490418", "revid": "767487", "url": "https://it.wikipedia.org/wiki?curid=3490418", "title": "Sven-Gunnar Larsson", "text": ""}
{"id": "3490420", "revid": "267975", "url": "https://it.wikipedia.org/wiki?curid=3490420", "title": "Antica diocesi di Londra", "text": "La diocesi di Londra (in latino: \"Dioecesis Londoniensis\") \u00e8 una sede soppressa della Chiesa cattolica.\nTerritorio.\nLa diocesi era situata nel sud dell'Inghilterra e comprendeva l'antico regno dell'Essex.\nSede vescovile era la citt\u00e0 di Londra, dove fungeva da cattedrale la chiesa di San Paolo.\nStoria.\n\"Londinium\" (nome latino di Londra) era gi\u00e0 sede vescovile in epoca romana. L'unico vescovo documentato di questo periodo \u00e8 Restituto, presente nel 314 al concilio di Arles in Francia. La tradizione tramanda nomi di altri vescovi, non accertati storicamente. Dato il ruolo di Londra come capoluogo generale della Britannia romana, in analogia alle altre province dell\u2019impero \u00e8 del tutto probabile, pur non essendone rimasta prova, che in quei primi tempi la sede fosse una metropolia.\nL'arrivo degli Angli, dei Sassoni e degli Juti dopo la met\u00e0 del V secolo pose fine alle strutture cristiane in tutta l'isola. Fu papa Gregorio Magno alla fine del VI secolo ad incaricarsi di evangelizzare i nuovi popoli giunti in Britannia, con l'invio di un gruppo di missionari guidati dal monaco Agostino (nel 596).\nDopo l'evangelizzazione nel regno del Kent e la conversione del suo re Etelberto (Pasqua 601), Agostino ricevette l'ordine di porre la sua sede a Londra, che nell'ottica di papa Gregorio doveva diventare una sede metropolitana. Ma il trasferimento nell'antica \"Londinum\" era inattuabile, in quanto ora la citt\u00e0 faceva parte di un altro regno anglosassone, quello dell'Essex, il cui re era ancora pagano. Agostino perci\u00f2 elev\u00f2 a sua sede metropolitana la capitale del Kent, Canterbury.\nUn nipote di Etelberto regnava sull'Essex. Questi favor\u00ec l'introduzione del cristianesimo nel suo regno. E nel 604 fu eretta la seconda diocesi anglosassone, quella di Londra, affidata ad un discepolo e compagno di missione di Agostino, san Mellito, che si affrett\u00f2 a costruire presso i resti del foro romano la cattedrale di San Paolo. Alla morte del re per\u00f2 ci fu un ritorno del paganesimo, che mise in difficolt\u00e0 la missione e la giovane diocesi londinese: il vescovo Mellito dovette rifugiarsi in Gallia.\nIntorno al 654 il nuovo re Sigberto si fece battezzare dall'abate-vescovo di Lindisfarne Finnan. Da questo momento la missione nel regno dell'Essex pot\u00e9 consolidarsi, con l'arrivo del nuovo vescovo Cedda, il quale, sui resti dell'antico insediamento romano di Othona, costru\u00ec un monastero chiamato in anglosassone \"Ythanceaster\", ponendo qui la sua sede vescovile.\nLa diocesi di Londra aveva in origine giurisdizione su tutto il regno dell'Essex e faceva parte della provincia ecclesiastica dell'arcidiocesi di Canterbury.\nL'ultimo vescovo, Edmund Bonner, fu destituito della sua sede il 1\u00ba aprile 1549; fu restaurato sulla sede londinese dalla regina Maria il 5 settembre 1553; fu infine imprigionato il 30 maggio 1559 e mor\u00ec in carcere dieci anni dopo. Secondo il punto di vista cattolico, con la sua morte si interrompe la successione apostolica e dunque ha fine l'episcopato cattolico di Londra. Invece, secondo la teologia anglicana, esiste continuit\u00e0 tra la serie dei vescovi prima e dopo la riforma."}
{"id": "3490421", "revid": "599013", "url": "https://it.wikipedia.org/wiki?curid=3490421", "title": "Claes Cronqvist", "text": ""}
{"id": "3490422", "revid": "767487", "url": "https://it.wikipedia.org/wiki?curid=3490422", "title": "Ove Grahn", "text": "Carriera.\nVinse un campionato svizzero nel 1971 con il Grasshoppers."}
{"id": "3490423", "revid": "162719", "url": "https://it.wikipedia.org/wiki?curid=3490423", "title": "S.T.O.", "text": ""}
{"id": "3490425", "revid": "339392", "url": "https://it.wikipedia.org/wiki?curid=3490425", "title": "S.L.O", "text": ""}
{"id": "3490428", "revid": "767487", "url": "https://it.wikipedia.org/wiki?curid=3490428", "title": "Louise Rayner", "text": "Famiglia.\nLouise nacque a Matlock Bath nel Derbyshire. I suoi genitori, Samuel ed Rayner (nata Manser) erano entrambi famosi artisti, tant'\u00e8 che a Samuel fu permesso esibirsi alla Royal Academy quando aveva 15 anni. Quattro delle sorelle di Louise - Ann (\"Nancy\"), Margaret, Rose e Frances - e suo fratello Richard furono anch'essi artisti. La famiglia viveva a Matlock Bath e a Derby, prima di trasferirsi a Londra nel 1842.\nLouise studi\u00f2 pittura dai quindici anni sotto la guida del padre e poi di amici di famiglia, artisti consolidati come George Cattermole, Edmund Niemann, David Roberts e Frank Stone. Il suo primo lavoro esposto, il primo di una serie di oli, fu \u201cL'interno della Cappella Haddon\u201d, mostrato alla Royal Academy nel 1852.\nGli acquerelli.\nDal 1860, tuttavia, il suo mezzo espressivo divenne l'acquerello, con cui produsse quadri per oltre cinquant'anni, esponendoli presso la including the Society of Lady Artists, The Royal Academy, Royal Watercolour Society e la Royal Society of British Artists. I suoi dipinti sono scene di strada molto dettagliate e molto pittoresce che ritraggono le citt\u00e0 inglesi nel periodo vittoriano in piena espansione; oggi sono molto popolari come stampe e puzzle.\nIntorno al 1910 si trasfer\u00ec con la sorella a Tunbridge Wells, e poi a St Leonards, dove mor\u00ec nel 1924.\nSue opere sono presso il Russell-Cotes Art Gallery &amp; Museum, Bournemouth, il Derby Museum and Art Gallery ed il Grosvenor Museum, Chester, che possiede 23 delle sue acquerelli, ed \u00e8 la pi\u00f9 grande tr tutte le collezioni pubbliche."}
{"id": "3490432", "revid": "767487", "url": "https://it.wikipedia.org/wiki?curid=3490432", "title": "Tore Svensson", "text": ""}
{"id": "3490433", "revid": "1442080", "url": "https://it.wikipedia.org/wiki?curid=3490433", "title": "Grand Prix de Tennis de Lyon 1997 - Doppio", "text": "Il doppio del torneo di tennis Grand Prix de Tennis de Lyon 1997, facente parte dell'ATP Tour, ha avuto come vincitori Ellis Ferreira e Patrick Galbraith che hanno battuto in finale Olivier Dela\u00eetre e Fabrice Santoro 3-6, 6-2, 6-4."}
{"id": "3490434", "revid": "173617", "url": "https://it.wikipedia.org/wiki?curid=3490434", "title": "Giovanni Palmieri (tennista)", "text": "Carriera.\nDi umili origini, si avvicina al tennis come raccattapalle al Circolo Tennis Parioli di Roma. Divenutone il custode, si guadagna da vivere come allenatore dei soci del circolo ma, come professionista, non pu\u00f2 partecipare n\u00e9 ai grandi tornei internazionali n\u00e9 alla Coppa Davis, riservati ai dilettanti.\nViene riqualificato dilettante dal Presidente della Federazione Alessandro Lessona solo nel 1932, a venticinque anni. Fa il suo esordio in Coppa Davis contro la Spagna (vittoria dell'Italia per 4-1). Gioca dieci incontri con la squadra italiana vincendone cinque e giungendo nella finale europea. Sar\u00e0 per\u00f2 il suo unico anno in azzurro. Nel 1933, infatti, viene approvata una norma che inibisce la riqualificazione degli ex-professionisti nei tornei a squadre, escludendolo quindi dagli incontri della nazionale.\nNel 1932 vince comunque i tornei di Santa Margherita Ligure, Bordighera e Cortina d'Ampezzo. Agli Internazionali d'Italia perde in semifinale da Pat Hughes. Al Roland Garros giunge al terzo turno, sconfitto dall'irlandese George Lyttleton-Rogers. \u00c8 per la prima volta campione italiano assoluto, sia nel singolare che nel doppio, in coppia con Augusto Rado. Si ripeter\u00e0 nel singolare per cinque anni consecutivi (1932-1936), e due volte nel doppio misto (1933 e 1934), in coppia con Anna Luzzatti. \nNel 1933 vince i tornei di Alassio, Venezia, Capri e Rapallo. Agli Internazionali d'Italia raggiunge la semifinale dove \u00e8 sconfitto da Andr\u00e9 Martin-Legeay e la finale del doppio in coppia con Emanuele Sertorio. Al Roland Garros non va oltre il secondo turno. L'anno dopo vince finalmente gli Internazionali d'Italia, battendo in semifinale l'irlandese Lyttleton Rogers e in finale il grande rivale Giorgio De Stefani, sancendo un ideale passaggio di consegne sul piano nazionale. Si aggiudica anche il torneo di doppio in coppia con Lyttleton Rogers. Al terzo turno del Roland Garros costringe al quinto set il fuoriclasse tedesco Gottfried von Cramm. Rivince comunque i tornei di Alassio, Rapallo e Bordighera.\nPalmieri inizia alla grande il 1935 vincendo gli Internazionali d'Austria (battendo in finale nuovamente De Stefani), il Torneo di Monte Carlo, vendicandosi in semifinale su Von Cramm e battendo in finale Bunny Austin. Vince nuovamente ad Alassio e poi a Viareggio, nella Tennis Napoli Cup e ai Campionati Internazionali di Sicilia. Perde purtroppo in finale agli Internazionali d'Italia dallo statunitense Wilmer Hines. Ottiene il miglior risultato al Torneo di Wimbledon, raggiungendo il terzo turno, dove perde dal tedesco Roderich Menzel.\nNel 1936 si aggiudica nuovamente i tornei di Alassio e Bordighera, a cui aggiunge quelli di Genova, Trieste, Lugano e Sanremo. Bissa gli importanti tornei di Napoli e di Sicilia, che nel 1937 vince per il terzo anno consecutivo. Sono le sue ultime vittorie. Garegger\u00e0 ancora da \"dilettante\" sino al 1953. Poi passer\u00e0 alla categoria \"maestri\".\nMuore a Bologna il 13 febbraio 1982 all'et\u00e0 di 75 anni."}
{"id": "3490442", "revid": "767487", "url": "https://it.wikipedia.org/wiki?curid=3490442", "title": "Laz\u0103r Sfera", "text": ""}
{"id": "3490444", "revid": "287204", "url": "https://it.wikipedia.org/wiki?curid=3490444", "title": "Lazar Sfera", "text": ""}
{"id": "3490446", "revid": "767487", "url": "https://it.wikipedia.org/wiki?curid=3490446", "title": "Aftermath (film 1914)", "text": "Aftermath \u00e8 un film muto del 1914. Il nome del regista non viene riportato nei titoli della pellicola che si basa sull'omonimo lavoro teatrale di William Addison Hervey.\n\u00c8 il terzo film interpretato da Virginia Pearson, un'attrice di 28 anni che aveva debuttato nel 1910 in un cortometraggio della Vitagraph.\nTrama.\nRimasta orfana, Ruth Morgan lascia la cittadina di provincia dove vive per tentare la fortuna nella grande citt\u00e0. Nello stesso tempo, anche il medico Allan Buchannan prende la medesima decisione. Ma nessuno dei due trova la fortuna: Ruth si lascia irretire da un ricco playboy che poi la lascia; il medico, invece, prescrive per errore un farmaco che provoca la morte di un bambino. Depresso, Allan giunge alla decisione di suicidarsi dopo che gli giunge anche la notizia della morte di sua sorella. Sulla riva del fiume incontra Ruth, venuta l\u00ec con il suo stesso proposito, quello di morire. I due, adesso, cercano di impedire all'altro di fare quel passo supremo. Aiutandosi l'un l'altra, vogliono tentare di ricostruire insieme le loro vite disastrate. Si sposano e pare che la fortuna cominci ad assisterli. Per ricambiare un favore, un uomo molto ricco offre ad Allan un buon lavoro. Sembra che le cose comincino ad andare bene, ma Ruth scopre che il loro benefattore non \u00e8 altri che l'uomo che l'ha sedotta e tradita. Quando rivela quel fatto al marito, Allan ne \u00e8 devastato. Ma, poi, giunge alla decisione che la cosa migliore sia quella di lasciarsi il passato alle spalle per affrontare con fiducia il futuro.\nProduzione.\nFu prodotto dalla Famous Players Film Company.\nDistribuzione.\nIl film usc\u00ec nelle sale cinematografiche statunitensi il 20 agosto 1914, presentato da Daniel Frohman."}
{"id": "3490451", "revid": "767487", "url": "https://it.wikipedia.org/wiki?curid=3490451", "title": "Fandango (gruppo musicale statunitense)", "text": "I Fandango erano un gruppo musicale statunitense hard rock fondato nel 1977 e capitanato da Joe Lynn Turner.\nStoria del gruppo.\nLa band apr\u00ec per band come The Allman Brothers e Chicago. Turner disse che il gruppo era fortemente influenzato da realt\u00e0 quali gli Eagles e il southern rock in generale. Disse anche che il progetto si sciolse dopo che fu perso tutto il loro equipaggiamento, trafugato in un concerto a Chicago nel 1979 oltre ad altri problemi minori."}
{"id": "3490452", "revid": "33689", "url": "https://it.wikipedia.org/wiki?curid=3490452", "title": "Samurai Goroh", "text": ""}
{"id": "3490459", "revid": "1305772", "url": "https://it.wikipedia.org/wiki?curid=3490459", "title": "George Moore", "text": ""}
{"id": "3490460", "revid": "88740", "url": "https://it.wikipedia.org/wiki?curid=3490460", "title": "George Street", "text": ""}
{"id": "3490462", "revid": "484362", "url": "https://it.wikipedia.org/wiki?curid=3490462", "title": "Giorgio V (disambigua)", "text": ""}
{"id": "3490463", "revid": "834", "url": "https://it.wikipedia.org/wiki?curid=3490463", "title": "Gepa", "text": ""}
{"id": "3490464", "revid": "1543377", "url": "https://it.wikipedia.org/wiki?curid=3490464", "title": "Giovanni Maria Finazzi", "text": "Biografia.\nEntrato giovanissimo in seminario, prima a Bergamo e poi a Milano, venne ordinato sacerdote andando a insegnare retorica nel collegio di Martinengo. Nel 1830 ottenne, nel Seminario diocesano di Pavia, la cattedra come professore di \"Filologia, storia ed eloquenza\", mentre due anni pi\u00f9 tardi venne eletto socio onorario dell'Ateneo di Bergamo e fu invitato ad insegnare \"Teologia pastorale\", \"Catechistica\" ed \"Eloquenza Sacra\" nel locale seminario.\nOttenne poco dopo sia l'incarico di \"Prefetto del Ginnasio\", di \"Canonico Teologo della Cattedrale\" ed \"Esaminatore prosinodale\" (1845), sia di direttore del collegio vescovile (1851).\nTuttavia, a causa delle simpatie alla causa risorgimentale, entr\u00f2 in conflitto con esponenti del clero locale tra cui il vescovo Pietro Luigi Speranza, che lo sospese dalla carica di Provveditore agli studi di Bergamo, ruolo assegnatogli dal ministro Gabrio Casati. Infine, nel 1873, venne nominato Preside del liceo Sant'Alessandro. Negli ultimi anni di vita cololabor\u00f2 con la rivista \"Bergamo o sia Notizie Patrie\".\nMor\u00ec il 26 maggio 1877 nella citt\u00e0 orobica."}
{"id": "3490465", "revid": "287204", "url": "https://it.wikipedia.org/wiki?curid=3490465", "title": "Gerard", "text": ""}
{"id": "3490468", "revid": "1305772", "url": "https://it.wikipedia.org/wiki?curid=3490468", "title": "Gern", "text": ""}
{"id": "3490471", "revid": "1305772", "url": "https://it.wikipedia.org/wiki?curid=3490471", "title": "Gernsback", "text": ""}
{"id": "3490473", "revid": "834", "url": "https://it.wikipedia.org/wiki?curid=3490473", "title": "Gezone (vescovo di Torino)", "text": ""}
{"id": "3490474", "revid": "1516566", "url": "https://it.wikipedia.org/wiki?curid=3490474", "title": "Giacomo Nani", "text": ""}
{"id": "3490475", "revid": "834", "url": "https://it.wikipedia.org/wiki?curid=3490475", "title": "Giardini La Mortella (Ischia)", "text": ""}
{"id": "3490476", "revid": "1305772", "url": "https://it.wikipedia.org/wiki?curid=3490476", "title": "Tivoli Gardens", "text": ""}
{"id": "3490479", "revid": "884077", "url": "https://it.wikipedia.org/wiki?curid=3490479", "title": "Churchill Cup 2011", "text": "La Churchill Cup 2011 fu la 9\u00aa ed ultima edizione della Churchill Cup, manifestazione di rugby a 15 organizzata annualmente tra le nazionali maggiori di , e la nazionale A dell'Inghilterra, pi\u00f9 altre tre squadre di volta in volta invitate.\nL'edizione 2011 del torneo si tenne in Inghilterra dal 4 al 18 giugno e vide la presenza, quali invitate, di: Italia A, e .\nLa manifestazione ebbe luogo nelle citt\u00e0 di Northampton, Esher e Gloucester, per la fase a gironi, mentre le finali \"Cup\", \"Plate\" e \"Bowl\", vennero disputate a Worcester.\nLa vittoria della 9\u00aa edizione della Churchill Cup and\u00f2 agli inglesi che, battendo in finale il Canada, si aggiudicarono il loro sesto torneo su nove edizioni complessive. Al termine di questa edizione il torneo venne soppresso."}
{"id": "3490480", "revid": "1305772", "url": "https://it.wikipedia.org/wiki?curid=3490480", "title": "Cabal Online", "text": "CABAL Online (o \"CABAL Online-The Revolution Of Action\") \u00e8 un videogioco MMORPG gratuito sviluppato e pubblicato dalla coreana ESTsoft a partire dal 2005. \nIl gioco \u00e8 localizzato in lingua inglese, tedesco, turco. I server di gioco sono stati uniti in 4 server con la possibilit\u00e0 di accedere al gioco con la lingua preferita.\nIl mondo di gioco \u00e8 un intero continente chiamato Nevareth, nel quale ci sono varie ambientazioni, adatte ciascuna al livello del proprio personaggio, con il quale bisogna portare a termine missioni di vario tipo. Questo gioco, dopo un certo livello, permette di scegliere di che regno far parte, Capella o Procyon, i quali sono in conflitto tra di loro. A espandere ulteriormente le possibilit\u00e0 di gioco ci sono anche le guerre tra Gilde e le guerre tra Regni (basate su un sistema di conquista di basi, dove ogni giocatore sperimenta sempre nuove tattiche assieme ai suoi compagni di gilda/regni).\nDal 09/01/12 CABAL Online \u00e8 gestito dalla Games-Masters. Il 4/03/14 la GM ha annunciato di essere in disputa con la ESTsoft."}
{"id": "3490481", "revid": "1305772", "url": "https://it.wikipedia.org/wiki?curid=3490481", "title": "Giardino di Tivoli", "text": ""}
{"id": "3490482", "revid": "585241", "url": "https://it.wikipedia.org/wiki?curid=3490482", "title": "Giffard", "text": ""}
{"id": "3490483", "revid": "287204", "url": "https://it.wikipedia.org/wiki?curid=3490483", "title": "Ginevra degli Almieri (disambigua)", "text": ""}
{"id": "3490487", "revid": "1442080", "url": "https://it.wikipedia.org/wiki?curid=3490487", "title": "Abierto Mexicano Telcel 1997 - Doppio", "text": "Il doppio del torneo di tennis Abierto Mexicano Telcel 1997, facente parte dell'ATP Tour, ha avuto come vincitori Nicol\u00e1s Lapentti e Daniel Orsanic che hanno battuto in finale Luis Herrera e Javier S\u00e1nchez 4-6, 6-3, 7-6."}
{"id": "3490491", "revid": "1305772", "url": "https://it.wikipedia.org/wiki?curid=3490491", "title": "Ginzel", "text": ""}
{"id": "3490492", "revid": "1305772", "url": "https://it.wikipedia.org/wiki?curid=3490492", "title": "Gioja", "text": "Gioja- festa religiosa a Scicli"}
{"id": "3490494", "revid": "1305772", "url": "https://it.wikipedia.org/wiki?curid=3490494", "title": "Giorgio Ferrara", "text": ""}
{"id": "3490496", "revid": "253269", "url": "https://it.wikipedia.org/wiki?curid=3490496", "title": "Domhnall Gleeson", "text": "\u00c8 conosciuto principalmente per i suoi lavori televisivi e cinematografici, tra cui vanno ricordati la serie televisiva \"The Last Furlong\", la sketch comedy \"Your Bad Self\" e i film \"Six Shooter\" e \"Boy Eats Girl\", ma soprattutto \"Harry Potter e i Doni della Morte - Parte 1\" e \"Harry Potter e i Doni della Morte - Parte 2\", in cui interpreta Bill Weasley. Ha interpretato il coprotagonista Konstantin Levin nel film \"Anna Karenina\". Pi\u00f9 recentemente interpreta il ruolo del Generale del Primo Ordine, Armitage Hux, nella \"Trilogia Sequel\" di \"Star Wars\" e lo scrittore A.A. Milne in \"Vi presento Christopher Robin\".\nHa recitato sia in ambito teatrale che cinematografico, ottenendo una nomination ai Tony Award del 2006 per la sua parte nella produzione di Broadway \"The Lieutenant of Inishmore\" del regista Martin McDonagh. Si \u00e8 esibito in diversi spettacoli al Dublin's Gate Theatre, tra cui \"American Buffalo\" e \"Grandi speranze\".\nBiografia.\nDomhnall Gleeson \u00e8 nato a Dublino in Irlanda dall'attore Brendan Gleeson e da sua moglie Mary. Ha tre fratelli minori: Fergus, Brian (anche lui attore) e R\u00faair\u00ed. Si \u00e8 laureato ottenendo un Bachelor of Arts al Dublin Institute of Technology.\nCarriera.\nTerminati gli studi Domhnall inizi\u00f2 ad intraprendere la sua carriera recitativa. La sua prima esperienza importante arriva nel 2004 recitando nel cortometraggio \"Six Shooter\", vincitore dell'Oscar al miglior cortometraggio ai Premi Oscar 2006. Nel 2005 recita nel film \"Boy Eats Girl\" di Stephen Bradley e partecipa alla serie televisiva di breve durata \"The Last Furlong\" mandata in onda dal canale RT\u00c9. Nel 2006 recita accanto a suo padre nel film \"Studs\", diretto da Paul Mercier. Nel 2007 ha recitato nel ruolo di Herbert Pocket nell'adattamento teatrale di Hugh Leonard del romanzo di Charles Dickens \"Grandi speranze\", messo in scena al Gate Theatre di Dublino. La sua interpretazione \u00e8 stata descritta con un \"spiritosamente recitata\" sulle pagine dell\"'Irish Independent\" dal critico Bruce Arnold. L'attore aveva in precedenza recitato nello stesso teatro nella commedia \"American Buffalo\" di David Mamet, in cui aveva interpretato il ruolo di Bobby. Nel 2008 ha recitato nella sketch comedy della RT\u00c9 \"Your Bad Self\" ed \u00e8 apparso nel film \"Pet Therapy - Un cane per amico\" con protagonista Jeff Bridges.\nNel marzo 2009 venne confermato che l'attore sarebbe apparso nei film tratti dal romanzo \"Harry Potter e i Doni della Morte\", nel ruolo di Bill Weasley. Inizialmente riluttante a recitare accanto al padre (Malocchio Moody nei film), cambi\u00f2 successivamente idea accettando la parte. La sua titubanza iniziale la si pu\u00f2 comprendere leggendo una sua intervista del 2006, in cui aveva dichiarato di essere sempre stato sicuro di non aver intrapreso la carriera d'attore a causa di suo padre, pensando che sarebbe sempre stato rimproverato di aver ottenuto la parte grazie all'influenza del padre. Nel 2010 oltre ad essere apparso nel film \"Harry Potter e i Doni della Morte - Parte 1\", ha recitato con Keira Knightley, Andrew Garfield e Carey Mulligan nel film \"Non lasciarmi\", \u00e8 apparso nel ruolo di Moon nel film dei fratelli Coen \"Il Grinta\", in cui ha recitato accanto a Jeff Bridges e Matt Damon ed \u00e8 apparso nel ruolo di Bob Geldof nel film per la televisione \"When Harvey Met Bob\", grazie al quale vinse il premio come miglior attore protagonista agli Irish Film and Television Awards del 2011.\nNel 2011 recita in \"Harry Potter e i Doni della Morte - Parte 2\" e l'anno successivo partecipa ai film \"Doppio gioco\", \"Dredd\" e \"Anna Karenina\". Grazie alle sue interpretazioni in \"Doppio gioco\" e \"Anna Karenina\" tra il 2012 e 2013 vinse il premio \"Breakthrough Performer\" al Hamptons International Film Festival e il premio come miglior attore non protagonista agli Irish Film and Television Awards e ricevette una nomination ai British Independent Film Awards come miglior attore non protagonista. Nel 2013 recita accanto a Rachel McAdams, Bill Nighy e Margot Robbie nel film \"Questione di tempo\". Nel 2014 fa parte del cast di \"Unbroken\". Nel 2015 recita in quattro film che hanno ricevuto diverse candidature agli Academy Awards del 2016: nel film di fantascienza \"Ex Machina\", diretto da Alex Garland, nella terza trilogia cinematografica della saga di \"Guerre Stellari\", ', diretto da J. J. Abrams, ', diretto da Rian Johnson, e \"\", diretto dallo stesso J. J. Abrams, in \"The Revenant\", diretto da Alejandro Gonz\u00e1lez I\u00f1\u00e1rritu e nel film \"Brooklyn\", diretto da John Crowley. Nel 2017 interpreta lo scrittore A.A. Milne nel film \"Vi Presento Christopher Robin\".\nDoppiatori italiani.\nDa doppiatore \u00e8 stato sostituito da:"}
{"id": "3490499", "revid": "125939705", "url": "https://it.wikipedia.org/wiki?curid=3490499", "title": "Joe Esposito", "text": "Le canzoni di Joe Esposito sono state registrate da Donna Summer, Aretha Franklin, Labelle, Stephen Stills ed altri. Nel corso della sua carriera ha ricevuto numerose nomination ai Grammy Award.\nBiografia.\nEsposito era un membro del gruppo musicale Brooklyn Dreams, principalmente conosciuto per la loro collaborazione con Donna Summer in \"Heaven Knows\" e \"Bad Girls\". Giorgio Moroder chiese a Esposito di collaborare con lui nel suo progetto \"Solitary Man\" del 1982, che divenne il primo album da solista di Esposito.\nNegli anni ottanta, fu principalmente conosciuto per il brano \"Lady, Lady, Lady\" presente nell'album \"Solitary Man\" e nella colonna sonora del film del 1983 \"Flashdance\". Originariamente, Esposito aveva registrato la celebre title track \"Flashdance... What a Feeling\" che fu in seguito registrata e portata al successo da Irene Cara, dato che il brano era cantato da un punto di vista femminile. In seguito Esposito registr\u00f2 anche \"You're the Best\", presente nel film dell 1984 \"Karate Kid - Per vincere domani\" e \"Come Into My Life\", insieme a Laura Branigan, per la colonna sonora di \"Il principe cerca moglie\".\nEsposito \u00e8 il padre di Mike Esposito, che milita nella squadra di baseball dei Colorado Rockies."}
{"id": "3490505", "revid": "118944053", "url": "https://it.wikipedia.org/wiki?curid=3490505", "title": "Lippo Topo", "text": "Lippo Topo \u00e8 un personaggio proverbiale noto soprattutto per esser stato citato da Giovanni Boccaccio, nel \"Decameron\", nella decima novella della sesta giornata, avente a protagonista frate Cipolla. Lippo Topo, pittore bizzarro ed estroverso, era solito realizzare figure umane assai brutte, per cui Boccaccio paragona il bruttissimo Guccio Porco ad un quadro di Lippo Topo. Il personaggio compare anche in altri testi letterari: nel \"Paulus\" di Pier Paolo Vergerio, nel \"Seraphim\" di San Bernardino da Siena, in un verso di Giovan Giorgio Alione, nei \"Sermoni\" di Bernardino da Feltre, nel \"Baldus\" di Folengo, nell'opuscolo (di autore anonimo) \"Nozze di M. Lippotopo con M. Lasagna...cose ridiculosissime da intendere\", Venezia, Bonfadino, 1609 "}
{"id": "3490507", "revid": "547034", "url": "https://it.wikipedia.org/wiki?curid=3490507", "title": "L'ultimo crociato", "text": "L'ultimo crociato (\"Der Sieger von Lepanto\") \u00e8 un romanzo biografico e storico di Louis de Wohl sulla figura e la vita di don Giovanni d'Austria, il giovanissimo comandante che guid\u00f2 la flotta cristiana della Lega Santa alla vittoria sugli Ottomani nella battaglia di Lepanto del 7 ottobre 1571, fermandone cos\u00ec definitivamente l'avanzata in occidente."}
{"id": "3490508", "revid": "110157", "url": "https://it.wikipedia.org/wiki?curid=3490508", "title": "IRB Pacific Nations Cup 2011", "text": "L'IRB Pacific Nations Cup 2011 \u00e8 stata la sesta edizione dell'IRB Pacific Nations Cup, torneo di rugby che ha visto la partecipazione delle selezioni del Pacifico. L'edizione \u00e8 stata disputata quasi interamente nelle Figi tra il 2 e il 13 giugno, dopo che il terremoto e maremoto verificatisi nella nazione giapponese pochi mesi prima avevano costretto i nipponici ad abbandonare l'organizzazione della manifestazione seppur mantenendo Tokyo come sede della prima partita del torneo del .\nLe squadre hanno dato vita a un girone all'italiana incontrandosi tra loro una volta e il torneo \u00e8 stato vinto dal , forte di due vittorie negli incontri con e contro le quali ha conquistato anche 2 punti bonus per avere segnato 4 mete."}
{"id": "3490511", "revid": "287204", "url": "https://it.wikipedia.org/wiki?curid=3490511", "title": "UEFA Women's Cup 2005-2006", "text": "La UEFA Women's Cup 2005-2006 \u00e8 stata la quinta edizione del torneo europeo femminile di calcio per club UEFA Women's Cup, destinato alle formazioni vincitrici dei massimi campionati nazionali d'Europa. Il torneo \u00e8 stato vinto dal 1. FFC Francoforte per la seconda volta nella doppia finale tutta tedesca contro il Turbine Potsdam.\nFormato.\nPartecipano al torneo 2005-2006 un totale di 43 squadre provenienti da 42 diverse federazioni affiliate alla UEFA. Il Turbine Potsdam ha partecipato come squadra campione in carica, quindi la Germania ha partecipato con due squadre, essendo il 1. FFC Francoforte qualificato come campione della Frauen-Bundesliga 2004-2005.\nIl torneo si compone di tre fasi: due fasi a gironi e la fase finale ad eliminazione diretta. Accedono direttamente alla seconda fase a gironi la squadra campione in carica e le squadre appartenenti alle prime sei federazioni secondo il ranking UEFA. Alla prima fase a gironi accedono le squadre appartenenti alle restanti trentasei federazioni secondo il ranking UEFA. Le squadre vincenti i nove gironi della prima fase accedono alla seconda fase a gironi, dove le 16 squadre sono state raggruppate in 4 gironi da 4 squadre ciascuno. In ogni girone (sia della prima sia della seconda fase) le squadre giocano una contro l'altra in un mini-torneo all'italiana, ospitato da una delle quattro squadre. Accedono alla fase ad eliminazione diretta le prime due classificate di ciascuno dei quattro gironi della seconda fase. Nei quarti di finale le squadre prima classificate affrontano le squadre seconde classificate nei gironi. I quarti di finale, le semifinali e la finale si giocano con partite di andata e ritorno.\nPrima fase a gironi.\nLe partite dei singoli gironi della prima fase sono state ospitate da una delle quattro squadre, indicata in corsivo.\nSeconda fase a gironi.\nLe partite dei singoli gironi della seconda fase sono state ospitate da una delle quattro squadre, indicata in corsivo."}
{"id": "3490516", "revid": "1318658", "url": "https://it.wikipedia.org/wiki?curid=3490516", "title": "Antoine Ansiaux", "text": "Biografia.\nFu un artista assai prolifico e dalla variegata ispirazione. Dipinse infatti soggetti storici, sacri, profani e mitilogici, ma fu anche un abile e quotato ritrattista. La qualit\u00e0 della sua produzione lo pone fra i migliori artisti della scuola francese dell'800. Ritrasse molti personaggi importanti, ministri e generali di Napoleone.\nSi form\u00f2 all'Accademia di Belle arti di Liegi, dove ottenne nel 1782 una medaglia d'oro. In seguito si trasfer\u00ec stabilmente a Parigi, anche se nel 1784 espose le sue opere nella sua citt\u00e0 natale, con la quale non perse mai i contatti. A Parigi fu allievo di Fran\u00e7ois-Andr\u00e9 Vincent. Si spense a 76 anni e fu sepolto nel cimitero di P\u00e8re-Lachaise."}
{"id": "3490522", "revid": "124123", "url": "https://it.wikipedia.org/wiki?curid=3490522", "title": "Mauro Marcheselli", "text": "Biografia.\nSul finire degli anni Settanta fa parte di un gruppo che d\u00e0 vita al \"Club Giovani Amici del fumetto\", che si divider\u00e0 in un'altra fazione chiamata \"Fumo di China\".\nNel 1986 diventa redattore della Sergio Bonelli editore e dal 1992 scrive soggetti per \"Dylan Dog\".\nCollabora a riviste specializzate quali \"Il fumetto\", \"Comic Art\", \"Pilot\" e \"Orient Express\".\n\u00c8 stato curatore editoriale di \"Dylan Dog\" fino al dicembre 2009, venendo sostituito da Giovanni Gualdoni.\nDa allora ricopre il ruolo di Direttore Editoriale della \"Sergio Bonelli editore\", ruolo che lascia nel novembre 2015. Lo sostituisce Michele Masiero."}
{"id": "3490523", "revid": "293377", "url": "https://it.wikipedia.org/wiki?curid=3490523", "title": "Isola di Santana", "text": ""}
{"id": "3490524", "revid": "399", "url": "https://it.wikipedia.org/wiki?curid=3490524", "title": "Grotte de Massabielle", "text": ""}
{"id": "3490525", "revid": "123468289", "url": "https://it.wikipedia.org/wiki?curid=3490525", "title": "Albino di Angers", "text": "Agiografia.\nNato da una nobile famiglia gallo-romana a Vannes, in Bretagna, Albino fu monaco e poi abate per venticinque anni a Tincillac (o Cincillac), da identificarsi con Th\u00e9hillac, presso Gu\u00e9rande (o a Nantilly, nei pressi di Saumur) dal 504. Nel 529, Albino fu eletto, contro la sua volont\u00e0, vescovo di Angers.\nCome vescovo, condusse una campagna contro i matrimoni incestuosi, come quelli che si verificavano tra i membri della nobilt\u00e0. Partecip\u00f2 ai Concili di Orl\u00e9ans del 538 e del 541 dopo aver ottenuto l'autorizzazione dal re Childeberto. Albino cerc\u00f2 e trov\u00f2 il sostegno di Cesario di Arles, dopo aver visto il lassismo degli altri vescovi.\nLa tradizione vuole che abbia aiutato tutti coloro che erano in difficolt\u00e0, anche utilizzando i fondi diocesani per riscattare gli ostaggi dai pirati. Secondo un'altra tradizione, egli si scontr\u00f2 con il re Childeberto, che aveva imprigionato una donna di nome Etherie, di una localit\u00e0 vicino ad Angers; impossibilitato a garantire la sua liberazione, Albino and\u00f2 a trovarla in prigione e il soldato che cerc\u00f2 di opporglisi cadde morto ai suoi piedi. Questo fatto impression\u00f2 il re che permise ad Albino di liberarla.\nAccolse san Tugdual, che sfuggiva ai suoi nemici, e lo appoggi\u00f2 presso re Childeberto.\nUn'altra leggenda racconta che una volta Albino preg\u00f2 fino a notte per alcuni uomini imprigionati nella Torre di Angers. Improvvisamente una grande pietra croll\u00f2 dal muro, permettendo loro la fuga.\nAlbino mor\u00ec nel 550 e fu sepolto nella chiesa di Saint-Pierre a Angers. Nel 556 gli venne dedicata una chiesa e il suo corpo fu sepolto nella cripta. Vicino a questa chiesa sorse un'abbazia, chiamata Saint-Aubin.\nCulto.\nSan Gregorio di Tours parla del culto di sant'Albino, che si diffuse in tutta Europa, rendendolo un santo molto popolare durante il medioevo. Venanzio Fortunato, quasi contemporaneo a lui, ha scritto una vita di questo santo. Diverse chiese furono dedicate a lui in tutto il continente: in particolare in Polonia, dove \u00e8 il santo protettore dagli attacchi dei pirati. Questo potrebbe essere basato sulla tradizione che ricorda che Albino liber\u00f2 dei parrocchiani che erano stati presi prigionieri dai pirati navigando sul fiume Loira. In seguito la tradizione \u00e8 stata rafforzata da un miracolo registrato nel X secolo, quando la citt\u00e0 murata di Gu\u00e9rande, vicino alla foce della Loira, preg\u00f2 sant'Albino di aiuto e trov\u00f2 i suoi aggressori miracolosamente sconfitti.\nNel Medioevo, Nicholas Belfort, un canonico regolare nel monastero di San Giovanni Battista dalla citt\u00e0 di Soissons, ha descritto dettagliatamente i miracoli compiuti presso la tomba di St. Aubin dopo l'anno 1000.\n\u00c8 ricordato come difensore dei poveri e dei prigionieri.\nLa ricorrenza di San Albino si celebra il 1\u00ba marzo. Nel Martirologio Romano: \"Ad Angers nella Gallia lugdunense, ora in Francia, sant'Albino, vescovo, che biasim\u00f2 con forza i costumi superbi dei potenti e con impegno promosse il III Concilio di Orl\u00e9ans per il rinnovamento della Chiesa\"."}
{"id": "3490526", "revid": "547992", "url": "https://it.wikipedia.org/wiki?curid=3490526", "title": "Anton Furst", "text": "Biografia.\nNato a Londra, Furst si form\u00f2 presso il Royal College of Art.\nHa progettato due film per la televisione, entrambi premiati: \"Just One Kid\" e \"It's a Lovely Day Tomorrow\", per la regia e produzione di John Goldschmidt. Ha ricevuto molti elogi per la sua collaborazione a \"In compagnia dei lupi\" (1984) di Neil Jordan; \u00e8 inoltre riuscito a ricreare un set convincente della guerra del Vietnam, senza lasciare il Regno Unito, per \"Full Metal Jacket\" (1987) di Stanley Kubrick. Nel 1991 ha progettato i temi del ristorante Planet Hollywood a New York. Il suo ultimo film accreditato \u00e8 \"Risvegli\", del 1990.\nSi \u00e8 suicidato buttandosi dall'ottavo piano di un palazzo a Los Angeles."}
{"id": "3490528", "revid": "767487", "url": "https://it.wikipedia.org/wiki?curid=3490528", "title": "Naoya Saeki", "text": ""}
{"id": "3490529", "revid": "1869172", "url": "https://it.wikipedia.org/wiki?curid=3490529", "title": "Arista Nashville", "text": "Arista Nashville \u00e8 una casa discografica statunitense sussidiaria delle Sony Music Entertainment.\nFondata nel 1989, Arista Nashville \u00e8 specializzata in musica country. Molti artisti famosi tra cui Alan Jackson, Brooks &amp; Dunn, Brad Paisley e Carrie Underwood sono prodotti da questa casa."}
{"id": "3490530", "revid": "481666", "url": "https://it.wikipedia.org/wiki?curid=3490530", "title": "Virginia Pearson", "text": "Biografia.\nNata nel Kentucky, Virginia Pearsons esord\u00ec nel cinema nel 1910, a 24 anni. Quasi tutta la sua carriera si svilupp\u00f2 durante il periodo del cinema muto. Lanciata come vamp, in contrapposizione a Theda Bara, Louise Glaum e Valeska Suratt, dopo la sua esperienza teatrale, Virginia fu messa sotto contratto da William Fox, per cui gir\u00f2 29 film in ruoli da protagonista. In seguito, insieme al marito Sheldon Lewis, fond\u00f2 una propria compagnia di produzione, la \"Virginia Pearson Photoplay Inc\" che si rivel\u00f2 un fallimento e segn\u00f2 il suo declino. L'attrice si ritir\u00f2 dagli schermi nel 1932; il marito quattro anni dopo. I due divorziarono, ma restarono insieme vivendo in povert\u00e0.\nVIrginia Pearsons mor\u00ec all'et\u00e0 di 72 anni a Hollywood il 6 giugno 1958, un mese dopo la morte del marito Sheldon Lewis, morto il 7 maggio. Venne sepolta al Valhalla Memorial Park Cemetery.\nFilmografia.\nLa filmografia \u00e8 completa. Quando manca il nome del regista, questo non viene riportato nei titoli."}
{"id": "3490543", "revid": "1543377", "url": "https://it.wikipedia.org/wiki?curid=3490543", "title": "Vestito rosa Ralph Lauren di Gwyneth Paltrow", "text": "Il vestito rosa di Ralph Lauren indossato da Gwyneth Paltrow in occasione della 71\u00aa edizione della cerimonia di premiazione degli Oscar \u00e8 indicato da pi\u00f9 fonti come una delle icone della moda nella storia del red carpet degli oscar. Lo stile dell'attrice fu paragonato a quello di Grace Kelly.\nStoria.\nL'attrice Gwyneth Paltrow ha indossato il vestito da sera rosa disegnato dallo stilista statunitense Ralph Lauren il 21 marzo 1999 in occasione della settantunesima edizione della cerimonia di premiazione degli Oscar presso il Dorothy Chandler Pavilion di Los Angeles, dove l'attrice \u00e8 stata accompagnata dai propri genitori. Nel corso della serata l'attrice ha ricevuto il premio Oscar alla migliore attrice per la sua interpretazione del personaggio di Viola De Lesseps nel film \"Shakespeare in Love\".\nDopo la premiazione i mass media parlarono a lunga sia delle lacrime dell'attrice durante il suo discorso di ringraziamento per il premio, sia della scelta del suo vestito. In seguito l'attrice riveler\u00e0 di aver tenuto l'oscar nascosto alla vista, perch\u00e9 le riportava alla mente quel momento che riteneva imbarazzante.\nLa critica si divise nei confronti della scelta dell'abito di Ralpha Lauren. TV Guide.com racconta come un critico descrisse l'attrice come \"una bambola Barbie avvolta in un nastro di raso\". Il sito \"handbag.com\" lo definisce \"incongruo con la moda del momento\" ma \"adatto a Gwyneth Paltrow\". Tuttavia l'attrice rilanci\u00f2 la moda del colore rosa fuchsia e la scelta di Ralph Lauren si dimostr\u00f2 ben accolta da parte del pubblico.\nNel 2005, Gwyneth Paltrow indosser\u00e0 un abito molto simile a quello di Ralph Lauren, ma realizzato da Stella McCartney in occasione della settantasettesima edizione della cerimonia di premiazione degli Oscar.\nDesign.\nL'abito da sera color rosa fuchsia realizzato da Ralph Lauren per Gwyneth Paltrow \u00e8 realizzato in taffet\u00e0 ed ha un design relativamente semplice, descritto \"principesco\". L'abito ha una gonna lunga ed ampia ed un corpetto con bretelline e scollatura a \"V\". All'abito \u00e8 abbinato una stola dello stesso colore.\nL'attrice indoss\u00f2 insieme al vestito dei gioielli di Harry Winston (collier, bracciale ed orecchini per un valore totale di 160.000 dollari), che le erano stati regalati dai genitori.\nRicezione.\nGwyneth Paltrow \u00e8 stata citata come colei che ha avuto il merito di far tornare il colore rosa di moda. Il proprietario di un negozio di abbigliamento per adolescenti di Westport, nel Connecticut ha infatti sottolineato, \"L'anno precedente, non avrei nemmeno preso in considerazione qualcosa di rosa. Avrebbe ricordato alle miei clienti di quando erano bambine. La Paltrow ha fatto diventare \"cool\" il colore rosa. E l'abito degli oscar della Paltrow \u00e8 diventato il numero uno dell'anno nello stile degli abiti da ballo grazie alla ABS e ad Allen Schwartz, che \u00e8 famoso per realizzare copie a basso costo degli abiti degli oscar.\nIn numerosi sondaggi e classifiche il vestito rosa della Paltrow \u00e8 stato ricordato come uno dei pi\u00f9 iconici ad essere passato sul red carpet degli oscar, come quello condotto dal \"The Sydney Morning Herald\", quello del sito \"The Gloss\", la lista dei 10 migliori abiti da oscar del sito \"Handbag.com\", la classifica del \"The Independent\", quella del \"Time\" ed altri.\nIn occasione degli Oscar 2000, Trey Parker, uno degli autori del cartone animato South Park ha indossato una parodia dell'abito di Ralph Lauren, insieme a Matt Stone, che invece parodiava un abito verde Versace indossato da Jennifer Lopez."}
{"id": "3490544", "revid": "132266", "url": "https://it.wikipedia.org/wiki?curid=3490544", "title": "Operazione Gr\u00fcn", "text": ""}
{"id": "3490546", "revid": "336956", "url": "https://it.wikipedia.org/wiki?curid=3490546", "title": "Dragunov SVU", "text": ""}
{"id": "3490550", "revid": "762947", "url": "https://it.wikipedia.org/wiki?curid=3490550", "title": "Adriana Caselotti", "text": "Biografia.\nAdriana nacque a Bridgeport nel 1916 da una famiglia di artisti: suo padre, Guido Caselotti (1884-1978), immigrato dall'Italia, pi\u00f9 precisamente da Udine, era insegnante di musica a New York; sua madre, Maria Orefice (originaria di Napoli) (1893-1961) cantava al Teatro dell'Opera di Roma; sua sorella, Louise (1910-1999) era una nota cantante di opere e insegnante di canto di Maria Callas.\nAll'et\u00e0 di 18 anni, fu scelta per interpretare Biancaneve nel film d'animazione \"Biancaneve e i sette nani\" del 1937, che usc\u00ec in Italia nel 1938 (1\u00aa ed.) e nel 1972 (2\u00aa ed.). Il film usc\u00ec nel 1937, quando Adriana aveva 21 anni, e per il doppiaggio ricevette 970 dollari (20 al giorno). Negli anni successivi, Adriana continu\u00f2 a recitare in alcuni altri film.\nMor\u00ec nel 1997 all'et\u00e0 di 80 anni a causa di un cancro ai polmoni; il corpo venne in seguito cremato.\nVita privata.\nSi spos\u00f2 quattro volte, senza per\u00f2 avere figli: prima con l'intermediario di biglietti di teatro locale Robert Chard; poi con l'attore Norval Mitchell dal 1952 al 1972 (anno della sua morte); nello stesso anno si rispos\u00f2 con il dottor Joseph Dana Costigan, deceduto nel 1982; nel 1989 spos\u00f2 Florian St. Pierre, da cui divorzi\u00f2 in seguito.\nDoppiatrici italiane.\nDa doppiatrice \u00e8 stata sostituita da:"}
{"id": "3490556", "revid": "339392", "url": "https://it.wikipedia.org/wiki?curid=3490556", "title": "7,35 x 51 mm Carcano", "text": ""}
{"id": "3490558", "revid": "47767", "url": "https://it.wikipedia.org/wiki?curid=3490558", "title": "Gila", "text": ""}
{"id": "3490559", "revid": "47767", "url": "https://it.wikipedia.org/wiki?curid=3490559", "title": "Gilah", "text": ""}
{"id": "3490560", "revid": "47767", "url": "https://it.wikipedia.org/wiki?curid=3490560", "title": "Ghila", "text": ""}
{"id": "3490561", "revid": "767487", "url": "https://it.wikipedia.org/wiki?curid=3490561", "title": "Niels Ersb\u00f8ll", "text": "\u00c8 stato Segretario generale del Consiglio dell'Unione europea.\nBiografia.\nErsb\u00f8ll si laure\u00f2 in giurisprudenza, poi intraprese la carriera diplomatica.\nLavor\u00f2 alla delegazione danese presso la NATO dal 1958 al 1960 e al segretariato dell'Associazione europea di libero scambio dal 1960 al 1963.\nDopo l'ingresso della Danimarca nelle Comunit\u00e0 europee nel 1973, fu capo delegazione e ambasciatore danese presso le Comunit\u00e0 europee fino al 1977.\nIl 26 settembre 1980 Ersb\u00f8ll venne nominato Segretario generale del Consiglio delle Comunit\u00e0 europee. Entr\u00f2 in carica l'8 ottobre di quell'anno e svolse l'incarico fino al 1994. Durante il suo mandato l'influenza del segretariato del Consiglio aument\u00f2 significativamente. Ersb\u00f8ll segu\u00ec i negoziati che condussero all'Atto unico europeo nel 1986 e soprattutto quelli che portarono al Trattato di Maastricht e alla nascita dell'Unione europea nel 1993. Con il Trattato di Maastricht il segretario del Consiglio assunse maggiori funzioni.\nTra il 1994 e il 1996 Ersb\u00f8ll ha rappresentato il governo danese nel gruppo di riflessione dell'Unione europea istituito per preparare proposte in vista della conferenza intergovernativa del 1996 e dell'elaborazione di quello che poi divenne il Trattato di Amsterdam.\nDopo la partecipazione al gruppo di riflessione dell'Unione europea, Ersb\u00f8ll si \u00e8 impegnato nel dibattito danese sull'Unione europea. Ha presieduto il consiglio dello \"European Institute\", un'organizzazione indipendente danese che fornisce assistenza tecnica a vari stati\nCollegamenti esterni.\n Note biografiche Den Store Danske"}
{"id": "3490564", "revid": "336956", "url": "https://it.wikipedia.org/wiki?curid=3490564", "title": "Mauser Model 98", "text": ""}
{"id": "3490566", "revid": "92723", "url": "https://it.wikipedia.org/wiki?curid=3490566", "title": "Antica diocesi di Salisbury", "text": "La diocesi di Salisbury (in latino: \"Dioecesis Saresberiensis\") \u00e8 una sede soppressa della Chiesa cattolica, poi divenuta una sede della Chiesa anglicana.\nTerritorio.\nLa diocesi era situata nel sud-ovest dell'Inghilterra e in origine comprendeva parte dell'antico regno del Wessex.\nSede vescovile era la citt\u00e0 di Salisbury, dove fungeva da cattedrale la chiesa della Beata Vergine Maria.\nStoria.\nLa diocesi di Sherborne fu eretta nel 705 ricavandone il territorio dalla diocesi di Dorchester, che contestualmente assunse il nome di diocesi di Winchester. Primo vescovo fu sant'Aldelmo. In origine la diocesi si estendeva in tutto il sud-ovest dell'Inghilterra.\nNel 909 Sherborne cedette una porzione di territorio a vantaggio dell'erezione della diocesi di Wells (in seguito denominata diocesi di Bath e Wells). Nello stesso periodo cedette altre porzioni di territorio a vantaggio dell'erezione delle diocesi di Cornovaglia e di Devon (in seguito unite a formare la diocesi di Exeter, entrambe situate in Cornovaglia).\nPoco dopo la met\u00e0 dell'XI secolo (circa 1058) la diocesi di Sherborne fu unita a quella di Ramsbury, istituita nel 909 con la porzione nord-occidentale della diocesi di Winchester.\nIntorno al 1072 il vescovo Hermann trasfer\u00ec la sede episcopale a Sarum (\"Old Sarum\"), antica cittadella nei pressi della moderna Salisbury, ridotta oggi ad un sito archeologico. Qui sant'Osmundo, cancelliere di Guglielmo il Conquistatore, fece erigere, dietro incarico di quest'ultimo, la cattedrale di Old Sarum.\nTuttavia la citt\u00e0 cadde successivamente in rovina e fu abbandonata perch\u00e9 era un luogo insalubre e minacciato da infiltrazioni d'acqua.\nPer questo motivo il 29 marzo 1218 papa Onorio III concesse al vescovo di Sarum, Richard Poore, di trasferire la sede in \"New Sarum\" (oggi Salisbury) e di dare inizio alla costruzione della nuova cattedrale.\nA Salisbury si svilupp\u00f2 il rito di Sarum, prevalentemente redatto dall'allora vescovo di Sarum, sant'Osmundo (XI secolo).\nNel 1542 Salisbury cedette una porzione di territorio a vantaggio dell'erezione della diocesi di Bristol.\nL'ultimo vescovo in comunione con la sede di Roma fu Francis Mallet, espulso dall'Inghilterra verso la fine del 1558."}
{"id": "3490567", "revid": "600229", "url": "https://it.wikipedia.org/wiki?curid=3490567", "title": "Fioritura", "text": ""}
{"id": "3490568", "revid": "310175", "url": "https://it.wikipedia.org/wiki?curid=3490568", "title": "Foxing", "text": ""}
{"id": "3490570", "revid": "1305772", "url": "https://it.wikipedia.org/wiki?curid=3490570", "title": "Last Friday Night (T.G.I.F.)", "text": "Last Friday Night (T.G.I.F.) \u00e8 un singolo della cantautrice statunitense Katy Perry, pubblicato il 9 maggio 2011 come quinto estratto dal secondo album in studio \"Teenage Dream\".\nIl brano \u00e8 stato scritto da Katy Perry, Lukasz Gottwald, Max Martin e Bonnie McKee e prodotto da Dr. Luke e Max Martin. La sigla \"T.G.I.F.\" significa \"Thank God it's Friday!\", ossia \"grazie a Dio \u00e8 venerd\u00ec!\" in lingua inglese. Il brano ha venduto circa 7,5 milioni di copie in tutto il mondo.\nCome i quattro precedenti singoli estratti da \"Teenage Dream\", \"Last Friday Night\" ha raggiunto la vetta della classifica statunitense, permettendo cos\u00ec alla Perry di eguagliare il record di Michael Jackson per il maggior numero di singoli numero uno estratti da un unico album. Del singolo \u00e8 stato inoltre pubblicato un remix in collaborazione con Missy Elliott. A settembre 2011, \"Last Friday Night\" aveva venduto circa 2.405.000 copie solamente negli Stati Uniti.\nIl singolo ha avuto un successo mondiale, entrando in top ten in Regno Unito, Irlanda, Australia, Nuova Zelanda, Italia, Austria, Polonia e Ungheria e raggiungendo la vetta delle classifiche non solo negli Stati Uniti, ma anche in Canada, Repubblica Ceca e Slovacchia. Le critiche sono state generalmente positive e l'hanno definita una delle cinque potenziali hit pop del 2011.\nDescrizione.\n\"Last Friday Night (T.G.I.F.)\" \u00e8 un brano pop rock e dance pop dalla durata di tre minuti e cinquanta secondi. Ha un tempo moderato di 126 battiti per minuto. La canzone \u00e8 composta nella chiave di Fa\u266f maggiore e la voce di Katy Perry copre un'ottava, da Do\u266f4 a Re\u266f5. La canzone segue una progressione di Si\u2013Sol\u266fm7\u2013Re\u266fm7-Do\u266f.\nL'annuncio della pubblicazione di \"Last Friday Night\" come singolo \u00e8 avvenuto il 4 maggio 2011. Perry ha affermato che ha avuto l'ispirazione a scrivere la canzone dopo aver corso nuda per un parco con alcuni amici, basandosi su ci\u00f2 che si ricordava il giorno dopo una notte di festa e divertimento:\nBonnie McKee, coautrice del pezzo, ha affermato che \"TGIF \u00e8 praticamente una descrizione parola per parola del nostro viaggio a Santa Barbara, perci\u00f2 la amo. \u00c8 molto kitsch, diventente, e mi riempie di nostalgia.\"\nCopertina.\nLa copertina del singolo ritrae due scene tratte dal video del brano. Nella prima, Katy, nelle vesti di Kathy Beth Terry, siede sul suo letto, tenendo in mano un diario con aria sognante, sola a casa di venerd\u00ec sera, desiderando di essere in citt\u00e0 a far festa. Nella foto a destra, invece, indossa degli orecchini triangolari rosa e gialli, ha i capelli gonfi, \u00e8 truccata e sorridente, e mette in mostra l'apparecchio ortodontico. Le immagini sono circondate da uno scenario ricco di colore, in stile anni ottanta. Per la raccolta di remix del singolo \u00e8 stata creata una seconda copertina, questa volta in stile anni novanta. Nella foto, la cantante, che \u00e8 ritratta con uno sguardo imbarazzato, indossa un baffo ortodontico e dei grossi occhiali da vista. Il remix con Missy Elliott, pubblicato l'8 agosto 2011, ha una diversa copertina, che mostra Katy sempre nelle vesti di Kathy Beth Terry seduta sul suo letto disordinato a gambe incrociate, con lo stesso look che ha nella prima parte del video.\nAccoglienza.\nLa canzone ha ricevuto critiche generalmente positive. Stephen Thomas, critico di \"AllMusic\", l'ha definita una delle canzoni che spiccano nell'album, e vi ha letto un omaggio a Kesha. Rob Sheffield della rivista \"Rolling Stone\" ha detto che \"la Perry ama usare nelle sue canzoni il gergo delle chat; nella festaiola e movimentata \"Last Friday Night\" cinguetta \"Think I need a ginger ale/That was such an epic fail\" (\"Penso di aver bisogno di un ginger ale/Quella era una tale \"epic fail\").\" Matthew Cole di \"Slant Magazine\" ha valutato la canzone con una stella e mezzo su cinque, commentando: \"\"Last Friday Night (T.G.I.F.)\" \u00e8 un guazzabuglio da pista di pattinaggio privo di vita, con un tormentone \"T! G! I! F!\" che sicuramente far\u00e0 da colonna sonora a chiss\u00e0 quante stupide feste di sorority questo semestre\".\nJason Richards, critico per la rivista \"Now\", ha scritto: \"La cantante ha recentemente affermato che l'accattivante \"Last Friday Night (T.G.I.F.)\" \u00e8 la sua versione di \"I Gotta Feelin'\"'. Con un testo che parla di foto che finiscono online dopo una serata di bagordi, ricorda anche Lady Gaga che canta di aver perso le chiavi e il telefono a causa di una sbronza, in \"Just Dance\". Una variazione sul tema, certo, ma la canzone raggiunge un equilibrio perfetto fra il sex appeal di Perry e il fascino dei suoi atteggiamenti stupidi e auto-annullanti.\" Marc Hawthorne, autore per il giornale \"The A.V. Club\", ha affermato che \"considerando che qui tutto ci\u00f2 che \u00e8 stato scritto \u00e8 basato su avvenimenti realmente accaduti, bisogna tenere presente che dobbiamo accettare il fatto che abbia partecipato a una m\u00e9nage \u00e0 trois sul suo brano tra l'indie rock e l'\"American Idol\" \"Last Friday Night (T.G.I.F.)\"\". Chris Richards del \"Washington Post\" ha scritto che \"tra chitarre strimpellanti e tastiere zigzaganti, Perry racconta una serata di bagordi senza conseguenze, con le sue trasgressioni innocenti (correre e nuotare nuda) presentate con lo stesso tono con cui sono presentati problemi pi\u00f9 seri (misteriosi lividi e uno svenimento). [...] Quando per Perry viene il momento di riflettere sulle sue follie delle tre di notte, canta rigidamente: \"era una tale \"epic fail\"\". Sembra un tentativo fallito da parte di un genitore di parlare con lo slang dei teenager\". Gary Trust della rivista \"Billboard\" ha incluso la canzone nella lista delle cinque potenziali hit pop del 2011.\nSuccesso commerciale.\nStati Uniti e Canada.\n\"Last Friday Night (T.G.I.F.)\" \u00e8 apparsa per la prima volta in classifica in seguito alla pubblicazione di \"Teenage Dream\": grazie alle sole vendite digitali, infatti, il brano \u00e8 riuscito ad entrare alla posizione numero 67 negli Stati Uniti (e alla 29 nella classifica digitale statunitense), alla 49 in Canada e alla 101 nel Regno Unito.\nIn seguito alla pubblicazione della canzone come singolo, il 18 giugno 2011 rientra in classifica nella \"Billboard\" Hot 100 alla posizione numero 63 e nella Billboard Canadian Hot 100 alla 76. Negli Stati Uniti, \"Last Friday Night\" sale alla numero 31 la settimana successiva; grazie alla pubblicazione del video, balza di ventisette posizioni alla quarta, con un incremento di audience radiofonica del 57% (44 milioni di ascoltatori) e un aumento di vendite digitali del 259% (235.000): la canzone salta infatti dalla quarantesima posizione alla ventunesima nella classifica radiofonica e dalla ventottesima alla prima in quella digitale. Il singolo rimane alla quarta posizione per altre tre settimane. Nella settimana del 1\u00ba luglio 2011 gli ascoltatori radiofonici aumentano del 42% a 63 milioni, garantendo la scalata di altre dieci posizioni della classifica dell'airplay, ma le vendite digitali diminuiscono del 4% a 228.000, seppur la canzone rimanga alla vetta della classifica digitale. Nella terza settimana di permanenza alla quarta posizione, guadagna il 34% in pi\u00f9 di ascoltatori (84 milioni), saltando all'ottava posizione della classifica Radio Songs, ma perde il 9% di vendite digitali (209.000) e cede il posto agli LMFAO che, con \"Party Rock Anthem\", fanno cadere \"Last Friday Night\" alla seconda posizione della Digital Songs. Rimanendo alla quarta posizione della Hot 100, guadagna ulteriormente in campo radiofonico, saltando alla sesta posizione con 97 milioni di ascoltatori, il 15% in pi\u00f9 rispetto alla settimana precedente, ma continua a perdere terreno nelle vendite, con 192.000 copie vendute, il 7% in meno; rimane statica nella classifica digitale.\nDopo quattro settimane passate alla posizione numero 4 della classifica statunitense, \"Last Friday Night\" guadagna una posizione, ancora una volta guadagnando in ascolti radiofonici (quarta posizione, 114 milioni di ascoltatori, il 18% in pi\u00f9 rispetto alla settimana prima) ma perde una posizione nella classifica digitale (172.000 vendite, l'11% in meno). Continua la sua scalata sulla \"Billboard\" Hot 100 nella settimana del 27 luglio 2011, quando sale di un'altra posizione e raggiunge la seconda, dietro a \"Party Rock Anthem\"; sale di una posizione sia nella classifica radiofonica (4-3), sia in quella digitale (3-2), con 129 ascoltatori (il 12% in pi\u00f9) e 164.000 vendite (meno 4%). Il 1\u00ba agosto la Perry conquista un record: \"Last Friday Night\" diventa la canzone con pi\u00f9 riproduzioni in radio in tutta la storia della musica. Viene infatti messa in onda per 12.468 volte in sette giorni, il che significa che in media 136 radio l'hanno riprodotta 92 volte al giorno. Il record era precedentemente detenuto dalla stessa Perry che, con il precedente singolo \"E.T.\", il 21 maggio 2011 ha ottenuto 12.361 riproduzioni. Tornando alla \"Billboard\" Hot 100, Katy mantiene la seconda posizione per una seconda settimana consecutiva; guadagna una posizione nella classifica radiofonica (3-2) con 144 milioni di ascoltatori (un aumento dell'11%) ma con un ulteriore calo di vendite digitali: il singolo perde una posizione (2-3) e le sue vendite diminuiscono dell'8% (151.000). \"Last Friday Night\" attende pazientemente per la terza settimana alla seconda posizione della classifica statunitense di equiparare il record di Michael Jackson: sempre dietro a \"Party Rock Anthem\", guadagna la vetta della classifica radiofonica (146.9 milioni di persone, il 2% in pi\u00f9), ma perde il 10% di vendite (136.000).\nIl 17 agosto viene annunciato che Katy Perry ha raggiunto la vetta della classifica statunitense con \"Last Friday Night (T.G.I.F.)\", facendo del singolo il quinto tra quelli estratti da \"Teenage Dream\" a raggiungere tale posizione. Tutti i singoli estratti dal secondo album della Perry sono arrivati sino alla prima posizione della \"Billboard\" Hot 100: \"California Gurls\", \"Teenage Dream\", \"Firework\", \"E.T.\" e \"Last Friday Night (T.G.I.F.)\". Solo Michael Jackson ha ottenuto lo stesso record con un solo album: si tratta di \"Bad\", che, tra il 1987 e il 1988, ha prodotto cinque singoli numero uno. Nel frattempo, il singolo si mantiene alla prima posizione della Radio Songs con 148 milioni di ascoltatori, l'1% in pi\u00f9 rispetto alla settimana precedente, e sale di una posizione nella classifica digitale vendendo 156.000 copie, il 14% in pi\u00f9. L'aumento di vendite \u00e8 dovuto a due fattori: per prima cosa, l'8 agosto 2011 \u00e8 stato pubblicato un remix della canzone in collaborazione con la rapper Missy Elliott, le cui vendite equivalgono a 25% di quelle della canzone in quella settimana; inoltre, tra l'8 e il 14 agosto, il prezzo del singolo \u00e8 stato abbassato a 69 centesimi su Amazon.com. La settimana successiva, \"Last Friday Night\" si mantiene stabile alla vetta della classifica statunitense, pur con cali sia in campo radiofonico, sia in campo di vendite: da una parte perde il 6% di audience (140 milioni di ascoltatori), scendendo di una posizione, dall'altra rimane stabile alla quarta con 154.000 copie digitali vendute, l'1% in meno rispetto alla settimana precedente. Scende poi di quattro posizioni alla quinta, pur ritornando alla vetta della Radio Songs (133 milioni, meno 4%); scende tuttavia di dieci posizioni nella Digital Songs, piazzandosi alla quattordicesima, con un grande calo di vendite del 45% (85.000). Passa un'ultima settimana nella top ten alla decima posizione. Finiscono qui le sue 69 settimane consecutive nelle prime posizioni della classifica statunitense, iniziate pi\u00f9 di un anno fa, il 29 maggio 2010, quando \"California Gurls\" ha fatto il suo debutto alla seconda posizione, e concluse con \"Last Friday Night\" il 17 settembre 2011. Si tratta di un altro record ottenuto dalla Perry grazie a \"Last Friday Night\", che consiste nel maggior numero di settimane consecutive in top ten per un artista nella storia della \"Billboard\" Hot 100. \"Last Friday Night (T.G.I.F.)\" \u00e8 inoltre diventata la quinta canzone di \"Teenage Dream\" a vendere oltre due milioni di copie: a dicembre 2011 \u00e8 stato infatti riportato che, solo negli Stati Uniti, il singolo aveva venduto 2.579.000 copie digitali. Nonostante ci\u00f2, il distacco di vendite tra \"Last Friday Night\" e il secondo singolo meno venduto estratto dal secondo album della Perry, \"Teenage Dream\", \u00e8 impressionante: oltre un milione e mezzo di copie.\nIn Canada, il singolo rientra in classifica il 18 giugno 2011 alla posizione numero 76; la settimana dopo supera gi\u00e0 il picco precedente, e raggiunge la 39. Grazie alla pubblicazione del video, salta di 33 posizioni alla sesta e, dopo sei settimane, raggiunge la vetta della Billboard Canadian Hot 100, posizione che mantiene per una sola settimana. \"Last Friday Night\" trascorre quattordici settimane nella classifica canadese, di cui nove nelle prime tre posizioni. Del brano \u00e8 stata inoltre pubblicata il 1\u00ba novembre 2011 una cover interpretata dal cast della serie televisiva \"Glee\". Tale reinterpretazione ha debuttato alla settantaduesima posizione della classifica statunitense e all'ottantaseiesima di quella canadese.\nEuropa e Oceania.\n\"Last Friday Night\" \u00e8 stata certificata disco di platino dalla Recording Industry Association of New Zealand per aver venduto almeno 15.000 copie e triplo disco di platino dall'Australian Recording Industry Association, con oltre 210.000 copie vendute. Il singolo entra alla quarantesima posizione della classifica australiana il 29 maggio 2011 e, in tre settimane, raggiunge la top ten, alla sesta posizione, dove rimane per una seconda settimana. Il 3 luglio, \"Last Friday Night\" sale di un altro posto, ottenendo cos\u00ec un picco pi\u00f9 alto. Nonostante non sia riuscito a scalare ulteriormente la classifica, \u00e8 rimasto nella top 50 per ventuno settimane, sette delle quali nelle prime dieci posizioni. In Nuova Zelanda il singolo appare in classifica per la prima volta il 16 maggio 2011, quando ha debuttato alla posizione numero 17. La settimana successiva, sale di una posizione, mentre quella dopo riesce gi\u00e0 ad entrare in top ten alla posizione numero 8. Dopo altre due settimane alla 9, raggiunge il suo picco alla 4, dove rimane per una sola settimana. In totale \"Last Friday Night\" \u00e8 rimasta nella top 40 neozelandese per diciannove settimane, nove delle quali in top ten.\n\"Last Friday Night\" ha avuto successo anche nel Regno Unito, dove ha venduto pi\u00f9 di 200.000 copie ed \u00e8 stato certificato disco d'argento dalla British Phonographic Industry il 19 agosto 2011. Il singolo \u00e8 entrato per la prima volta nella top 100 il 25 giugno 2011 alla posizione numero 24 e ha raggiunto dopo due settimane il suo picco, la 9, che ha mantenuto per tre settimane non consecutive. In totale, \"Last Friday Night\" ha trascorso diciassette settimane in classifica, di cui otto nella top twenty e cinque nella top ten. In Irlanda \u00e8 invece entrata per la prima volta in classifica il 9 giugno 2011 alla posizione numero 48, e, con un'impressionante scalata di ben 36 posizioni, \u00e8 saltata alla 12 la settimana successiva in seguito alla pubblicazione del video. Nella sua terza settimana, il singolo ha raggiunto il suo picco, ossia la seconda posizione, che ha mantenuto per due settimane consecutive, \u00c8 rimasto in classifica per un totale di 16 settimane consecutive.\nIn Italia, \"Last Friday Night\" entra in top ten dopo otto settimane e vi rimane per tre settimane consecutive, per poi scendere dalla classifica. Nella sua nona settimana in classifica, salta dall'undicesima posizione alla nona, dalla quale poi smetter\u00e0 di scalare la classifica; scende poi alla decima settimana, posizione che manterr\u00e0 per una seconda settimana, per poi sparire dai primi dieci posti della classifica italiana. Il 21 dicembre 2011 il singolo \u00e8 stato certificato disco di platino dalla Federazione Industria Musicale Italiana per aver venduto pi\u00f9 di 30.000 copie. In Italia il singolo \u00e8 inoltre diventato un tormentone estivo dell'estate 2011.\nHa avuto successo anche nel resto dell'Europa, entrando in top ten in Austria, Polonia e Ungheria (oltre che a Regno Unito, Irlanda e Italia), e raggiungendo la vetta in Repubblica Ceca e Slovacchia. Ha mantenuto la prima posizione per una sola settimana in entrambi i Paesi. Inoltre, \"Last Friday Night\" \u00e8 entrata alla ventiduesima posizione della classifica tedesca e ha poi raggiunto alla quindicesima; vi \u00e8 rimasta per quattordici settimane, sei delle quali in top twenty.\nVideo musicale.\nPubblicazione.\nIn un'intervista con MTV, il regista Rapha\u00ebl Fucciolo ha affermato che il video di \"Last Friday Night\" era stato ispirato dal film \"Sixteen Candles - Un compleanno da ricordare\" e da altre opere di John Hughes, nonch\u00e9 da altri film sul liceo degli anni ottanta; inoltre alcune scene nei crediti richiamano \"La corsa pi\u00f9 pazza d'America\". Le riprese del video ufficiale sono state effettuate tra il 3 e il 6 maggio 2011 dai registi Marc Klasfeld e Danny Lockwood. Katy Perry ha scritto sul suo profilo Twitter: \"Ho parlato a qualcuno del mio nuovo video che \u00e8 appena stato filmato e mi \u00e8 stato detto, 'wow, sar\u00e0 un successone su Internet!'. ...Dovrei toccare ferro?\"\nUn'anteprima del video \u00e8 stata pubblicata sul canale YouTube della cantante il 7 giugno 2011. Prima della premi\u00e8re del video, la cantante ha creato dei profili su Facebook e Twitter per il suo \"alter ego\" sedicenne, Kathy Beth Terry, che \u00e8 apparsa per la prima volta ai Teen Choice Award nel 2010. A partire dall'8 giugno una serie di video \u00e8 stata pubblicata sui profili Facebook, YouTube e sul sito ufficiale di Katy Perry, con lo scopo di presentare i personaggi che sarebbero apparsi nel videoclip. Sono stati inoltre pubblicati tre video filmati dietro le quinte. Il video \u00e8 uscito su Internet il 12 giugno, due giorni prima della data prestabilita, il 14 giugno. Il 12 giugno la versione integrale di otto minuti del video \u00e8 infatti stata caricata sul sito Funny or Die. Il video segue uno stile comico rispetto ai tre singoli precedenti (\"Teenage Dream\", \"Firework\" e \"E.T.\"), ritornando un po' su quello di singoli come \"California Gurls\". Al video hanno partecipato Rebecca Black, Richie Nuzzolese, Darren Criss, Kevin McHale, Corey Feldman, Debbie Gibson, Kenny G e gli Hanson. L'11 luglio 2011, superato il milione di \"mi piace\" sul video, Katy ha rilasciato un'intervista nelle vesti di Kathy Beth Terry su Digital Spy.\nNel video, inoltre, \u00e8 presente un piccolo frammento che riprende Kathy Beth Terry e altri intenti a ballare con il gioco \"Just Dance 3\". Per la promozione di quest'ultimo, poi, \u00e8 stata ripresa un'ulteriore scena di Terry e gli altri durante la festa che giocano ballando. Questa scena \u00e8 stata successivamente inclusa nel video di presentazione del gioco. Il video fa fruttare a Katy Perry una nomination agli MTV Video Music Award nella categoria Best Pop Video.\n\u00c8 uno dei video che ha ottenuto la certificazione Vevo, avendo raggiunto un grande successo su YouTube. Il 16 settembre 2017 il video raggiunge un miliardo di visualizzazioni, diventando il quarto video della cantante a raggiungere questo traguardo, dopo \"Dark Horse\", \"Roar\" e \"Firework\".\nSinossi.\nNel video, Kathy Beth Terry, una sedicenne con apparecchio ortodontico e occhiali da nerd, si sveglia nel suo letto con uno sconosciuto e con tutta la camera in disordine; in seguito, un suo amico apre la porta e la ringrazia per aver organizzato la miglior festa di sempre. Non ricordando, Kathy guarda sul suo computer le foto pubblicate online e comincia a ricordare la festa alla quale aveva partecipato la notte prima: stava facendo un sudoku quando, infastidita dalla musica ad alto volume proveniente dalla festa organizzata nella casa accanto, esce e va a protestare. La ragazza che ha organizzato la festa, Rebecca, la trascina dentro, e Kathy intravede il ragazzo dei suoi sogni e cerca di attirare la sua attenzione, ma attira solo quella di un nerd.\nLa ragazza la porta di sopra, le toglie il baffo e gli occhiali, le fa la ceretta, la veste, la trucca, e infine scendono. Kathy attira molte attenzioni maschili, mentre il nerd viene preso di mira da un bullo. Le due nuove amiche si sfidano con la Wii ballando un brano di \"Just Dance\", e Kathy vince. Poi la festa si sposta in giardino, dove tutti ballano e lo zio Kenny suona il sassofono sul tetto. Prosegue in camera di Kathy, dove il bullo e il nerd si scontrano per avere la ragazza, con quest'ultimo che lo stende con un pugno. Kathy cade sul letto addormentata, con il nerd che le mette gli occhiali. La ragazza ricorda tutto inorridita, ma allo stesso tempo contenta di avere il ragazzo dei suoi sogni nudo nel suo letto. All'improvviso entrano i suoi genitori, indispettiti dal disordine. Kathy cerca di spiegare, ma i genitori non le credono, e alla fine la lasciano riposare.\nFormazione.\nI crediti di \"Last Friday Night (T.G.I.F.)\" sono stati presi dal booklet del CD \"Teenage Dream\"."}
{"id": "3490573", "revid": "123665955", "url": "https://it.wikipedia.org/wiki?curid=3490573", "title": "Harry Stockwell", "text": "Biografia.\nI suoi genitori erano Cora Ellen Teter (1878-1951) e William Henry Stockwell (1876-1959).\nLavor\u00f2 come attore tra il 1929 e il 1973.\nNel 1929 fa parte del cast della prima assoluta di \"Broadway Nights\" di Sam Timberg, Lee David e Maurice Rubens per il Broadway theatre.\nNel 1930 fa parte del cast della prima assoluta di \"Earl Carroll's Vanities 1930\" di Jay Gorney e Harold Arlen al New Amsterdam Theatre di New York.\nNel 1933 \u00e8 il quinto reporter nella prima assoluta di \"As Thousands Cheer\" di Irving Berlin con Marilyn Miller, Clifton Webb, Ethel Waters e Jos\u00e9 Lim\u00f3n per Broadway.\nNel 1939 fa parte del cast della prima assoluta di \"George White's Scandals of 1939\" di Sammy Fain con Ann Miller e The Three Stooges a Broadway.\nDal 1943 \u00e8 Curly in Oklahoma! a Broadway fino al 1948.\nNel 1945 \u00e8 crown prince Rudolph nella prima assoluta di \"Marinka\" di Emmerich K\u00e1lm\u00e1n con Joan Roberts a Broadway.\nNel 1946 \u00e8 Pierre Birabeau in \"The Desert Song\" di Sigmund Romberg a Broadway.\nDotato di un timbro vocale eccellente che fu scelto per interpretare la parte del Principe in \"Biancaneve e i sette nani\" del 1937 sia nella parte parlata che nella parte cantata.\n\u00c8 stato sposato con l'attrice Nina Olivette dalla quale ha avuto due figli, Dean e Guy, anch'essi attori.\nMor\u00ec il 19 luglio 1984 all'et\u00e0 di 82 anni."}
{"id": "3490577", "revid": "117096899", "url": "https://it.wikipedia.org/wiki?curid=3490577", "title": "Limes Sorabicus", "text": "Il Limes Sorabicus, noto anche come Sorbenmark, ovvero Marca dei Sorbi, era una circoscrizione di confine, ovvero una marca, situata nei pressi del confine orientale del Regno franco. La marca sorgeva su un territorio che era appartenuto al regno dei Turingi, il quale fu conquistato dai franchi verso la fine del VI secolo, pertanto le fonti talvolta si riferiscono al \"Limes Sorabicus\" usando anche il termine Marca Thuringorum, ovvero Marca dei Turingi.\nAntefatto storico.\nAll'incirca nello stesso territorio in cui venne istituita la marca dei Sorbi, gi\u00e0 nel VII secolo era stata costituita una marca di frontiera. Infatti, nel 632, dopo che le sue truppe ebbero sconfitto quelle della confederazione slava di Samo nella battaglia di Wogastisburg, il re merovingio d'Austrasia Dagoberto I nomin\u00f2 un nobiluomo locale chiamato Radulfo duca (\"dux\") della marca di frontiera di Turingia. Radulfo fu in grado di rendere sicuro il confine franco sul fiume Saale dalle incursioni save. Ad ogni modo, secondo la \"Cronaca di Fredegario\", nel 641/2 le sue vittorie \"gli diedero alla testa\" ed egli si alle\u00f2 con Samo e si ribell\u00f2 al successore di Dagoberto, re Sigeberto III, al punto da autoproclamarsi re (\"rex\") di Turingia. Una spedizione punitiva guidata dal Maggiordomo di Palazzo franco Grimoaldo fall\u00ec e Radulfo fu in grado di mantenere la propria posizione semi-autonoma. A Radulfo successero Hedan I, poi Gosberto e infine Hedan II, il quale support\u00f2 l'attivit\u00e0 missionaria nel territorio da lui governato, ma perse il controllo della Turingia dopo l'ascesa dei Pipinidi all'inizio dell'VIII secolo. Un conflitto con Carlo Martello attorno al 717\u201319 pose del tutto fine alla sua autonomia.\nStoria.\nLa popolazione dei Sorbi, citata solamente in quattro punti degli Annali di Fulda, che nella tarda met\u00e0 del IX secolo erano stati sottomessi e alla fine del medesimo secolo avevano perduto tutto il loro peso politico. Pertanto, il loro territorio venne costituito in marca, posto sotto il controllo di comandanti militari, i quali portavano il titolo militare di \"dux\" o titoli civili di \"comes\" o \"marchio\". Inoltre, a fianco all'espressione \"dux Sorabici limitis\", s'incontra spesso l'espressione \"dux Thuringorum\" per indicare i medesimi personaggi storici. Tra i principali margravi dei Sorbi vanno ricordati Taculfo, Radulfo III, Poppone II ed Egino. In particolare, gli ultimi due appartenevano con certezza al ramo dei Popponi dell'antica famiglia franca dei Babenberg. \nCollocazione geografica.\nLa vera e propria estensione della Marca dei Sorbi non viene citata nelle fonti e perci\u00f2 nelle ricerche non \u00e8 mai molto ben circoscritta. Particolare significato ha, a questo proposito, l'informazione che Eginardo ci d\u00e0, nella biografia scritta verso l'830 su Carlomagno, \"Vita Karoli\", che la Saale segnava il confine fra i Turingi ed i Sorbi, gi\u00e0 sottomessi dal padre del re (\u00ab\"\u2026ac Salam fluvium, qui Thuringos et Sorabos dividit.\"\u00bb). Gi\u00e0 nell'805 Erfurt, sito piuttosto pi\u00f9 in l\u00e0, ad ovest, era definita dal \"Capitolare di Diedenhofen\" localit\u00e0 doganale dei franchi per i commerci con gli slavi.\nCorrispondentemente alcuni archeologi e storici come Hansj\u00fcrgen Brachmann localizzarono questa Marca dei Sorbi ad ovest della Saale. Entrambe le citazioni risalgono per\u00f2 ad un periodo pi\u00f9 antico della prima denominazione del \"Limes Sorabicus\" e potrebbero cos\u00ec non essere ad esso direttamente collegate. Inoltre un confine teorico non deve essere identico a quello politico-militare, soprattutto non \u00e8 nota, oltre ad Erfurt, alcun'altra piazza commerciale comparabile nel territorio ad ovest del fiume Gera.\nLa maggior parte dei ricercatori (fra gli altri, Rudolf K\u00f6tzschke ed Hermann Aubin) part\u00ec o parte al contrario dal presupposto di un territorio del \"Limes Sorabicus\" alla destra della Saale. Walter Schlesinger scrisse in proposito nel 1963: \u00abDeve essersi trattato del territorio ad est della Saale, qualcosa fino all'Elster Bianco e la Pleisse, forse persino qua e l\u00e0 spingendosi fino alla Mulde, una delle ricche zone blandamente annesse, che aveva un solido appoggio nell\"'hinterland\" della Turingia e che forse era difesa da singoli avamposti fortificati.\u00bb \nRecentemente la ricerca si \u00e8 orientata al nuovamente rafforzato problema del confine. Matthias Hardt suppone che ai tempi di Carlomagno si fosse pensato all'Elba ed alla Saale come un anticamente predisposto modello di confine fluviale del regno, che per\u00f2 nel procedere degli anni del IX secolo era diventato una struttura di confine organizzata con citt\u00e0 fortificate e muraglie sul modello del Limes romano, corrispondente anche a quello che si pu\u00f2 vedere nello sviluppo del \"Limes Saxoniae\". \nLa domanda se la Marca dei Sorbi comprendesse entrambe le rive della Saale o se questa si estendesse solo ad est o solo ad ovest del corso del fiume, pu\u00f2 tuttavia non avere una risposta univoca. La maggior parte delle installazioni fortificate prese in considerazione dalla bibliografia in materia di studi regionali per il \"Limes Sorabicus\", sono state erette nell'Alto Medioevo. Forse sorsero rocche del primo medioevo, come le installazioni del cosiddetto \"Hersfelder Zehntverzeichnis\", quali il Castello di Seeburg nell'Hassegau, la rocca di Schraplau e quella di Querfurt e le consimili rocche nel corso mediano della Saale sulle alture di Johannisberg bei Jena-Lobeda e di Alten Gleisberg bei B\u00fcrgel, contemporaneamente ed in relazione alla fortificazione del \"Limes Sorabicus\". \nIn generale si deve stabilire, che si tratta quasi sempre, sia nell'alto sia nel basso medioevo, di una pi\u00f9 o meno ampia cintura di zone prive d'insediamenti, come confine, e non di una linea fortificata come si intende ai nostri tempi in materia di confini. Attraverso il territorio del fiume Orla presso Saalfeld/Saale pass\u00f2 l'influenza dei Franchi, che si \u00e8 dimostrato essersi spinta molto ad est oltre la Saale. Anche per la valle mediana della Saale, intorno a Jena, si deve presupporre che da entrambe le rive del fiume si fossero installate unit\u00e0 di insediamento e spazi economici con la Saale quale importante mezzo di trasporto e collegamento, cosicch\u00e9 la demarcazione dei confini della Marca va ricercata nell'ampliarsi delle valli a destra della Saale. \nNella zona settentrionale di collegamento della bassa Saale, al massimo da Wei\u00dfenfels fino alla foce del fiume, mancano per contro confini naturali del tipo di grandi zone boscose. Forse qui il fiume assolse, almeno dalla fine dell'VIII secolo e nella prima met\u00e0 del IX, alla funzione di un confine. Intanto per\u00f2 ebbe probabilmente luogo un graduale allargamento del potere e della zona d'influenza del regno orientale dei franchi, ancor prima del 928, fino alla Mulde e fino a poco prima della zona d'insediamento dei Daleminzi."}
{"id": "3490578", "revid": "767487", "url": "https://it.wikipedia.org/wiki?curid=3490578", "title": "Tomo Sugawara", "text": ""}
{"id": "3490580", "revid": "729019", "url": "https://it.wikipedia.org/wiki?curid=3490580", "title": "Miss Universo 1987", "text": "Miss Universo 1987, trentaseiesima edizione di Miss Universo, si \u00e8 tenuta presso il World Trade Center di Singapore, il 27 maggio 1987. L'evento \u00e8 stato presentato da Bob Barker e Mary Frann. Cecilia Bolocco, Miss Cile, \u00e8 stata incoronata Miss Universo 1987."}
{"id": "3490582", "revid": "106456", "url": "https://it.wikipedia.org/wiki?curid=3490582", "title": "Sorbenmark", "text": ""}
{"id": "3490583", "revid": "40701473", "url": "https://it.wikipedia.org/wiki?curid=3490583", "title": "Luis Moreno Ocampo", "text": ""}
{"id": "3490585", "revid": "287204", "url": "https://it.wikipedia.org/wiki?curid=3490585", "title": "Kissy Kapri", "text": "Biografia.\nKissy Kapri ha debuttato nell'industria del porno nel 2006, a 18 anni, e da allora ha preso parte a circa 140 film e numerose scene per siti pornografici. Si \u00e8 ritirata nel 2008.\nNel 2008 ha partecipato ad un episodio dello show \"Howard Stern on Demand\"."}
{"id": "3490587", "revid": "336956", "url": "https://it.wikipedia.org/wiki?curid=3490587", "title": "CheyTac Intervention", "text": ""}
{"id": "3490589", "revid": "295921", "url": "https://it.wikipedia.org/wiki?curid=3490589", "title": "Kissi Kapri", "text": ""}
{"id": "3490590", "revid": "109651", "url": "https://it.wikipedia.org/wiki?curid=3490590", "title": "Teenager in crisi di peso", "text": "Teenager in crisi di peso \u00e8 una serie reality dell'emittente MTV che segue ragazzi obesi che vogliono o hanno bisogno di perdere peso attraverso diete ipocaloriche ed esercizio fisico. Ogni episodio segue un ragazzo o una ragazza che, coinvolti emotivamente e fisicamente da un personal trainer, affrontano esercizi fisici tali da fargli perdere molto peso nei pochi mesi successivi, aiutandoli anche psicologicamente. La serie \u00e8 in onda in Italia da maggio 2011.\nOgni episodio si incentra su studenti all'ultimo anno di superiori, che nel corso dell'estate vogliono cambiare la propria vita iniziando un nuovo capitolo prima di frequentare il primo anno di college."}
{"id": "3490591", "revid": "155634", "url": "https://it.wikipedia.org/wiki?curid=3490591", "title": "Tennis ai Giochi della VIII Olimpiade - Singolare femminile", "text": "Il torneo di singolare femminile ai Giochi olimpici di Parigi 1924 si \u00e8 svolto dal 13 al 20 luglio allo Stadio Olimpico Yves-du-Manoir su campi in terra battuta. I match si sono svolti al meglio dei due set su tre."}
{"id": "3490595", "revid": "1568601", "url": "https://it.wikipedia.org/wiki?curid=3490595", "title": "Monte Oku", "text": "Il Monte Oku (3.011 - in inglese \"Mount Oku\" o \"Kilum Mountain\") \u00e8 il pi\u00f9 grande vulcano del Massiccio dell'Oku nella Linea vulcanica del Camerun, Regione del Nordovest in Camerun.\nGeologia.\nCon i suoi 3011\u00a0m di altezza il Monte Oku \u00e8 la pi\u00f9 alta montagna dell'Africa Occidentale; il monte possiede un'ampia caldera.\nAlcune sue rocce sono state datate dai 24,9 ai 22,1 milioni di anni fa ma c'\u00e8 stata attivit\u00e0 anche pi\u00f9 recente, la montagna \u00e8 formata da lava basaltica e hawaiitica. Uno dei crateri del vulcano forma il Lago Oku."}
{"id": "3490598", "revid": "183694", "url": "https://it.wikipedia.org/wiki?curid=3490598", "title": "Giovanni Garbini", "text": "Ha svolto attivit\u00e0 di docente universitario nelle sedi dell'Istituto Universitario Orientale di Napoli, alla Scuola Normale di Pisa e infine nella Sapienza di Roma fino al suo pensionamento. Giovanni Garbini \u00e8 stato Socio nazionale dell'Accademia Nazionale dei Lincei dal 1990, e componente della Fondazione Leone Caetani per gli studi musulmani.\nInterpretazione storica della narrazione biblica.\nEsperto di lingue, storia e religioni semitiche antiche vicino-orientali (Ebrei, Fenici e Arabi della J\u0101hiliyya, specialmente yemeniti), Garbini \u00e8 stato impegnato nel settore della filologia biblica.\nTali studi rivelerebbero omissioni storiche e manipolazioni presenti nel testo che hanno condotto lo studioso a interpretare differentemente la vicenda biblica e a contestualizzarla maggiormente nel quadro della storia del Vicino Oriente in generale. \nSecondo Garbini, infatti, l'origine del popolo ebraico andrebbe ricercata in quella parte del deserto siriano collocata tra il Tigri e l'Eufrate, a ovest dei monti Kashiar. Di qui alcune trib\u00f9 aramaiche si sarebbero stanziate nel territorio di Damasco e sarebbero poi scese verso il sud, verso l'attuale territorio palestinese. La vicenda di Mos\u00e8 e dell'esodo dall'Egitto sarebbero invece un mito ancora pi\u00f9 antico, autonomo rispetto a quello di Abramo e dei patriarchi.\nUn regno unitario davidico-salomonico, quindi, sarebbe stato soltanto una creazione leggendaria in quanto il popolo aramaico stanziato in Palestina avrebbe costituito il Regno di Israele, sotto la dinastia degli Omridi, solo intorno al 900 avanti Cristo.\nIn precedenza, il beniaminita Saul, avrebbe costituito un regno locale nella Palestina centrale che, progressivamente, sarebbe stato riassorbito dai Filistei. David sarebbe stato una specie di capitano di ventura del IX secolo al servizio dei Filistei e Salomone un personaggio assolutamente mitico. Pi\u00f9 tardi, l'israelita Amazia, a Gerusalemme, avrebbe fondato il regno di Giuda che avrebbe avuto il sopravvento, quando gli eventi internazionali concorsero a decretare la fine del regno del nord. \nGarbini avrebbe inoltre accertato l'esistenza, a Gerusalemme, tra il regno di Ezechia e quello di Giosia, di un lungo regno ammonita, cancellato dagli scribi ebrei.\nLe ricostruzioni storiche della Bibbia, frutto di gruppi spesso in contrasto tra loro, si sarebbero formate solo dopo la caduta del regno di Giuda e dopo il rientro degli esiliati, cio\u00e8 durante la dominazione persiana.\nOpinione di Garbini sul ruolo del popolo dei Filistei.\nGiovanni Garbini sostenne l'importanza del popolo filisteo, nell'et\u00e0 del bronzo finale, in tutto il bacino del Mediterraneo. Questi ultimi, che il biblista identifica con il popolo dei \"Peleset\", citato nelle iscrizioni egiziane di Medinet Habu tra i Popoli del Mare che attaccarono l'Egitto durante il regno del faraone Ramses III, sarebbero stati i veri dominatori della Palestina tra l'XI e la met\u00e0 del IX secolo a.C. Dopo la sconfitta subita dal faraone Ramses III, infatti, i \"Peleset\"/Filistei sarebbero stati autorizzati a stanziarsi nella terra di Canaan, all'epoca sottoposta al dominio egiziano e alla quale, successivamente, dettero il proprio nome (Palestina).\nNon sottovalutando le affinit\u00e0 iconografiche dei guerrieri Peleset delle testimonianze egizie, con alcuni guerrieri riprodotti nei bronzetti sardi, Garbini giunge ad affermare che, a suo parere, \"per circa due secoli (il X e l'XI, n.d.r.) il Mediterraneo fu probabilmente un mare in gran parte filisteo\". \u00c8 inoltre del parere che i rinvenimenti di ceramica sub-micenea sul suolo italiano (Frattesine, Torcello, Campo di Santa Susanna presso Rieti, vari siti della Sardegna e della Sicilia, ecc.) dimostrino la diffusione, in et\u00e0 protostorica, della cultura filistea anche nella penisola italiana e nelle isole."}
{"id": "3490600", "revid": "76963", "url": "https://it.wikipedia.org/wiki?curid=3490600", "title": "Lucille La Verne", "text": "Biografia.\nNata a Nashville nel 1872, lavor\u00f2 nel mondo del cinema dal 1915 circa fino alla sua morte, avvenuta nel 1945 all'et\u00e0 di 72 anni a causa di un cancro. Il suo ultimo lavoro \u00e8 \"Biancaneve e i sette nani\" del 1937, in cui d\u00e0 la voce originale sia alla regina che alla strega."}
{"id": "3490604", "revid": "53508", "url": "https://it.wikipedia.org/wiki?curid=3490604", "title": "Magnifica Italia", "text": " \nMagnifica Italia \u00e8 una trasmissione dedicata al meglio dell\u2019Italia visto nel migliore dei modi. Mari e montagne mozzafiato da ammirare dal cielo e una selezione dei luoghi pi\u00f9 belli e interessanti tra parchi, borghi e citt\u00e0, cultura, sapori e tradizioni.\n\u00c8 un progetto video-editoriale, che mira alla valorizzazione del patrimonio ambientale, culturale ed agroalimentare di tutta l\u2019Italia.\nMagnifica Italia \u00e8 una produzione televisiva realizzata in collaborazione con Rete 4 e Canale 5, Gruppo Mediaset, composta da 68 Film da 30 minuti impostati a itinerario nelle 20 regioni italiane e andata in onda sulle principali televisioni di tutto il mondo.\n\u00c8 anche un archivio di immagini aree in alta definizione, realizzate con tecnologia \"Wescam\" per una perfetta stabilit\u00e0 di ripresa. Una library unica, grazie a oltre ore di riprese, che coprono tutto il territorio italiano, interamente digitalizzate e categorizzate secondo numerosi parametri di ricerca.\nStile.\nOgni puntata \u00e8 composta per il 60% da riprese aeree del territorio italiano effettuate da elicottero, che si soffermano su luoghi ed edifici di particolare interesse storico-culturale. Le riprese da terra, in interno ed esterno, sono funzionali al racconto del paesaggio e dei monumenti storico-culturali e compongono il 40% del girato. Mentre scorrono le immagini, la voce di Mario Scarabelli racconta storia, arte e cultura del territorio sorvolato.\nFrancis Ford Coppola, Giuseppe Tornatore, Uto Ughi e Reinhold Messner tra gli altri, sono i testimonial di prestigio che accompagnano gli spettatori alla scoperta del patrimonio naturale, artistico, culturale ed enogastronomico d'Italia. \nTecnica.\nLe immagini aeree in alta definizione sono state realizzate con tecnologia \"Wescam\" per una perfetta stabilit\u00e0 di ripresa nell\u2019arco di 5 anni, in cui si \u00e8 prodotto un archivio di oltre 1.000 ore di riprese per un ammontare totale di 6 Milioni di euro.\nDistribuzione.\nI documentari sono stati redatti in formato DVD e venduti come allegati per il Corriere della Sera nel 2008. In seguito sono stati trasmessi interamente anche da Mediaset dal canale Rete 4 negli anni successivi, mentre nel 2015 and\u00f2 in onda su Canale 5. Nel sito ufficiale di Video Mediaset sono attualmente reperibili una serie di 76 videoclip della durata di 5 minuti circa in cui sono descritti luoghi esclusi dai 20 prodotti per la distribuzione oppure luoghi che meritavano una maggiore attenzione. dal 2017 va in onda su Marcopolo e dal 2018 su Focus."}
{"id": "3490623", "revid": "599013", "url": "https://it.wikipedia.org/wiki?curid=3490623", "title": "Abd\u00f3n", "text": ""}
{"id": "3490624", "revid": "253269", "url": "https://it.wikipedia.org/wiki?curid=3490624", "title": "B\u00e9r\u00e9nice Bejo", "text": "Biografia.\nNata in Argentina, \u00e8 figlia di un regista, Miguel Bejo. All'et\u00e0 di tre anni si trasferisce con la famiglia in Francia. Inizia da adolescente la carriera di attrice con piccole partecipazioni a qualche cortometraggio: dal 1996 al 2000 partecipa come caratterista a diverse produzioni, fino a raggiungere una discreta notoriet\u00e0 nell'ambiente grazie al film \"Meilleur espoir f\u00e9minin\" che le vale la nomination al Premio C\u00e9sar per la migliore promessa femminile 2001.\nPartecipa a una prima produzione internazionale con la pellicola \"Il destino di un cavaliere\" (2001) di Brian Helgeland e continua in seguito l'attivit\u00e0 in patria. L'anno seguente \u00e8 nel cast di \"24 heures de la vie d'une femme\", remake dell'omonimo film del 1968.\nNel 2011 \u00e8 protagonista del film \"The Artist\", film muto e in bianco e nero presentato alla 64\u00aa edizione del Festival di Cannes, un ruolo che le vale la vittoria del Premio C\u00e9sar per la migliore attrice e la candidatura all'Oscar alla miglior attrice non protagonista oltre a numerosi altri premi in diversi festival internazionali.\nNel 2013 riceve il premio come migliore attrice alla 66\u00aa edizione del Festival di Cannes per il film \"Il passato\" di Asghar Farhadi.\nVita privata.\n\u00c8 sposata con il regista e produttore Michel Hazanavicius (che l'ha diretta in numerosi film); la coppia ha due figli.\nRiconoscimenti.\n2012\n2013"}
{"id": "3490625", "revid": "15756", "url": "https://it.wikipedia.org/wiki?curid=3490625", "title": "Magia d'estate", "text": "Magia d'estate (\"Summer Magic\") \u00e8 un film commedia musicale del 1963 della Disney diretto dal regista James Neilson tratto dal romanzo di Kate Douglas Wiggin \"Mother Carey's Chickens\".\nFu il quarto dei sei film che Hayley Mills interpret\u00f2 per la Disney e che le valse una candidatura ai Golden Globe per la sua interpretazione di Nancy Carey. La direzione del doppiaggio musicale italiano fu affidata al maestro Alberto Brandi.\nTrama.\nAll'inizio del XX secolo la vedova Margaret Carey, in ristrettezze economiche, si prepara a trasferirsi con la sua famiglia dalla sua casa signorile di Boston in un anonimo appartamento. La figlia maggiore Nancy, di sua iniziativa, scrive a Ossian Popham detto Osh, il custode della casa di campagna di un milionario che la famiglia Carey ha notato mentre era in vacanza a Beulah, nel Maine.\nPopham, che gestisce un emporio, affitta ai Carey la casa a un prezzo di favore e fornisce la manodopera e i materiali necessari a migliorarne l'abitabilit\u00e0, con grande costernazione di sua moglie Mariah. I Carey ricevono la visita della cugina Julia, una ragazza snob, e Nancy soffre la rivalit\u00e0 con la nuova arrivata, la quale le sottrae l'attenzione di Charles Bryant, il nuovo attraente insegnante giunto in citt\u00e0 da poco.\nPer Halloween la famiglia Carey organizza una grande festa in casa invitando le personalit\u00e0 pi\u00f9 in vista della cittadina. In quel periodo torna in citt\u00e0 anche il proprietario, Tom Hamilton, che \u00e8 sconcertato nell\u00ec'apprendere che la sua villa \u00e8 stata affittata senza che Osh l'abbia informato. Fa conoscenza di Nancy, senza rivelare la propria vera identit\u00e0, e ne rimane incantato, cos\u00ec accetta di partecipare alla festa facendole da accompagnatore. Alla fine si rivela e concede ai Carey di continuare ad occupare la sua casa, mentre s'intuisce che tra lui e Nancy sta sbocciando un sentimento.\nProduzione.\nLa sceneggiatura fu messa a punto da Sally Benson, autrice di racconti semiautobiografici che furono la base di altri film con temi simili della Metro Goldwyn Mayer, come \"Incontriamoci a Saint Louis\". Ne aveva gi\u00e0 scritto una bozza quando Walt Disney intervenne chiedendo ai fratelli Sherman di farne un film musicale. Walt Disney consegn\u00f2 loro la sceneggiatura e indic\u00f2 che vedeva bene Burl Ives nel ruolo di Osh Popham. Egli era gi\u00e0 conosciuto dagli Sherman come cantante folk e composero espressamente per lui..\nL'adattamento Disney del romanzo sviluppa principalmente la storia attorno alla cugina Julia et si fonda su sette canzoni composte dai fratelli Sherman. Una di queste, \"The Ugly Bug Ball\", interpretata da Burl Ives, ebbe successo nel Regno Unito.. Essa utilizza delle immagini che potrebbero provenire da scene tagliate delle serie \"True-Life Adventures\", cosa che appare \"ingegnosa o forse incongrua\" a Leonard Maltin. All'inizio, Walt Disney non avrebbe voluto includere il brano \"Ugly Bug Ball\", ma il compositore Robert Sherman spieg\u00f2 che per gli insetti i loro simili non sono brutti, anche se appaiono brutti agli esseri umani, poich\u00e9 la bellezza sta negli occhi di guarda. Disney allora approv\u00f2 l'idea. La ballata romantica \"On the Front Porch\" \u00e8 uno dei brani preferiti di Robert Sherman.\nIl cast comprende in primo luogo Hayley Mills, attrice sotto contratto con lo studio Disney che recit\u00f2 qui in uno dei suoi ultimi ruoli principali.. I fratelli Sherman avrebbero desiderato delle coreografie pi\u00f9 spettacolari durante le canzoni, ma il regista James Neilson fu contrario; da ci\u00f2 dipende, secondo John West, una certa pesantezza durante le canzoni..\nIl film fu girato quasi interamente agli studi Disney di Burbank, utilizzando per i giardini delle case dei terrapieni artificiali attorno allo studio. Per gli altri sfondi furono utilizzate delle \"matte painting\".\nLa locandina del film e le altre immagini pubblicitarie furono illustrate dall'artista Paul Wenzel.\nAccoglienza.\nIncassi.\nIl film incass\u00f2 4 350 000 dollari tra Stati Uniti e Canada.\nCritica.\n\"Variety\" defin\u00ec il film \"un intrattenimento facile da seguire che promette di essere particolarmente apprezzato dal pubblico pi\u00f9 giovane. Il marchio Disney si palesa per tutta la durata, cosa che significa che gli appassionati di Tennessee Williams farebbero bene a starne alla larga\". John L. Scott del \"Los Angeles Times\" scrisse: \"i ragazzi in vacanza da scuola, e i loro genitori, troveranno che \"Magia d'estate\" di Walt Disney tenga fede ammirevolmene al suo titolo [..] La trama di \"Magia d'estate\" \u00e8 esile ma il produttore Disney e il regista James Neilson hanno unito sentimento e umorismo in un buon amalgama\". Richard L. Coe del \"Washington Post\" dichiar\u00f2: \"\"Summer Magic\" \u00e8 stato un piacere per i bambocci che hanno riempito il Metropolitan, ma questo dono di Walt Disney, che comprende Hayley Mills e Burl Ives, affasciner\u00e0 anche i pi\u00f9 grandi\". L'autrice di un articolo sul \"Chicago Tribune\" con lo pseudonimo di \"Mae Tinee\" scrisse: \"Sono rimasat delusa da questo film. \u00c8 una storia perfettamente linda, integra, che sembra mirare alla divertente nostalgia di \"Incontriamoci a Saint Louis\", ma non la raggiunge mai. La trama \u00e8 tanto calcolata che banale e tutti i personaggi sono disegnati con la mano pesante\". \"The Monthly Film Bulletin\" comment\u00f2 che gli ingredienti del film \"potrebbero portare a un dolcetto appiccicoso, ma grazie alla sceneggiatura intelligente, e a momenti molto divertente, e a un cast ben affiatato, il risultato \u00e8 un souffl\u00e9 delizioso\".\nOpere derivate.\nUn adattamento a fumetti in due puntate, disegnato da Russ Manning, usc\u00ec sui numeri 14 e 15 (agosto e settembre 1969) del \"Walt Disney's Comics Digest\" edito dalla Gold Key Comics."}
{"id": "3490632", "revid": "1305772", "url": "https://it.wikipedia.org/wiki?curid=3490632", "title": "T 7 (torpediniera Italia)", "text": " \nLa T 7 \u00e8 stata una torpediniera della Regia Marina. Durante la sua vita operativa, prima e dopo il servizio sotto bandiera italiana, ha prestato servizio in altre quattro Marine militari. \nStoria.\nCostruita nei cantieri Danubius di Porto Re con il nome di \"TB 96F\" (poi abbreviato, dal 21 maggio 1917, in \"TB 96\"), la nave faceva parte in origine della classe \u00abTB 82F\u00bb di torpediniere costruite per la Marina imperiale austroungarica.\nL'armamento originario della nave era costituito da due cannoni Skoda da 66/30 mm, una mitragliera da 8,3/66 mm e quattro tubi lanciasiluri da 450 mm.\nIn servizio nel novembre 1916, la torpediniera partecip\u00f2 alla prima guerra mondiale. Tra le azioni cui prese parte si possono citare:\nTerminata la guerra, in seguito alla dissoluzione dell'Impero austro-ungarico e con esso della k.u.k. Kriegsmarine, la \"TB 96\" pass\u00f2 alla neonata Marina reale jugoslava, sotto la quale assunse la nuova denominazione di \"T 7\".\nNel 1927 la nave venne sottoposta a lavori di modifica, che comportarono la sostituzione dei due pezzi da 66/30 mm con altrettanti del pi\u00f9 moderno modello da 66/50, nonch\u00e9 l'imbarco di una seconda mitragliera da 8,3/67 mm.\nSuccessivamente, in seguito a nuovi lavori di modifica, i cannoni da 66/42 mm vennero sostituiti con altrettanti da 66/50, mentre le due mitragliere da 8,3 mm vennero sbarcate e sostituite con un'arma singola da 15/84 mm.\nIl 21 aprile 1941, in seguito all'invasione della Jugoslavia, la \"T 7\" venne catturata a Divulje (frazione di Tra\u00f9) dalle truppe italo-tedesche ed incorporata nella Regia Marina, conservando invariata la propria denominazione.\nLa nave venne quindi assegnata al V Gruppo Torpediniere con base a Spalato, formato da unit\u00e0 vetuste quali le unit\u00e0 gemelle \"T 5\", \"T 6\" e \"T 8\", un'altra torpediniera ex jugoslava, la \"T 1\", e la vecchia torpediniera/cannoniera italiana \"Ernesto Giovannini\". Avendo un potenziale bellico ormai estremamente ridotto, venne adibita principalmente a compiti di scorta costiera nelle acque della Dalmazia.\nSuccessivamente alla proclamazione dell'armistizio di Cassibile, il 9 settembre 1943, la \"T 7\" venne catturata dalle truppe tedesche nel porto di Gravosa. Incorporata nella Kriegsmarine ma armata con personale croato, la torpediniera venne ribattezzata \"TA 34\" e, assegnata alla \"11\u00aa Sicherungsdivision\", inizi\u00f2 ad operare con base a Sebenico dal 7 febbraio 1944. Il 17 giugno 1944 la nave venne trasferita alla Marina dello Stato Indipendente di Croazia e torn\u00f2 ad assumere la vecchia denominazione di \"T 7\".\nNella notte tra il 24 ed il 25 giugno 1944 la \"T 7\", mentre era in navigazione da Sebenico a Fiume scortata dalle motosiluranti tedesche \"S 154\" ed \"S 157\", venne attaccata dalle motocannoniere e motosiluranti britanniche \"MGB 622\", \"MGB 659\" ed \"MTB 670\" nei pressi dell'isola di Kukuljari: colpita da un siluro e gravemente danneggiata ed incendiata dal tiro delle mitragliere, la vetusta torpediniera and\u00f2 ad incagliarsi sulla costa della penisola di Murter (in italiano Mortero), in posizione 43\u00b047' N e 15\u00b036' E. Fra l'equipaggio di 35 uomini vi furono tre morti accertati, undici dispersi ed altrettanti feriti.\nNel 1953 il relitto venne recuperato e smantellato dalla ditta jugoslava \u00abBRODOSPAS\u00bb."}
{"id": "3490633", "revid": "481666", "url": "https://it.wikipedia.org/wiki?curid=3490633", "title": "Sheldon Lewis", "text": "Biografia.\nAttore del cinema muto, Sheldon Lewis gir\u00f2 nella sua carriera 93 pellicole, soprattutto in ruoli di antagonista (suo \u00e8 il ruolo di Jacques Frochard, il bruto che tiene, insieme a sua madre, prigioniera una delle due \"orfanelle\" di Griffith). Gir\u00f2 nel 1920 un \"Dr. Jekyll and Mr. Hyde\", contrapponendo la sua interpretazione, nella parte del protagonista, a quella di John Barrymore, che aveva ricoperto lo stesso ruolo in un film uscito il mese prima.\nLewis era sposato con l'attrice Virginia Pearson. Nel 1916, la coppia fond\u00f2 una propria compagnia di produzione che per\u00f2 fu un fallimento e che, nel 1924, dovette dichiarare bancarotta. Nel 1928, Lewis divorzi\u00f2 dalla moglie ma i due continuarono a vivere insieme fino alla morte di lui, avvenuta nel 1958, all'et\u00e0 di 90 anni. Negli ultimi anni, la coppia era vissuta in estrema povert\u00e0. L'attrice, sofferente di insufficienza renale acuta, rifiut\u00f2 le ultime cure e mor\u00ec un mese dopo l'ex-marito."}
{"id": "3490653", "revid": "767487", "url": "https://it.wikipedia.org/wiki?curid=3490653", "title": "Le Parfum de Mathilde", "text": "Le Parfum de Mathilde \"(Il profumo di Matilde)\" \u00e8 un film pornografico del 1994, diretto da Marc Dorcel, con protagonista Draghixa Laurent.\nTrama.\nUna Rolls-Royce sfreccia per una strada di campagna conducendo una giovane ed attraente ingenua orfanella di nome Eva (Draghixa Laurent), accompagnata dallo zio e dalla zia, dall'uomo che ha appena sposato a distanza senza averlo mai conosciuto prima. Quest'uomo, Sir Remy (Christophe Clark), \u00e8 un ricco vedovo che abita in una grande villa circondato da ospiti e servitori costantemente impegnati fra di loro in una frenesia sessuale che ignora ogni barriera sociale. Sir Remy vive nel ricordo della sua defunta moglie, Mathilde, una donna di cui Eva \u00e8 la sosia perfetta e che, prima di morire improvvisamente, anche se lui ne era perdutamente innamorato, gli aveva inflitto umiliazioni su umiliazioni tradendolo a pi\u00f9 riprese persino con i domestici del palazzo. Remy medita vendetta contro la memoria della sua defunta moglie, sottoponendo la fanciulla a diversi oltraggi di carattere sessuale. Ma la giovane innocente, assume la personalit\u00e0 della defunta Mathilde, e infligge nuovi e molteplici tormenti amorosi allo sfortunato vedovo.\nDescrizione.\nLa corruzione della virt\u00f9 di un'ingenua fanciulla (con ribaltamento finale dei ruoli, in cui la fanciulla sottomessa diventa una dominatrice: basti pensare a \"The Opening of Misty Beethoven\") \u00e8 un classico tema ricorrente nel filone del porno. Questo argomento di base offre un quadro concreto per legare tra di loro le varie scene di sesso in una progressione che culmina in un'orgia finale, dove l'ingenuo candore della protagonista viene definitivamente traviato dalla dissolutezza.\nQuesto \u00e8 uno degli ultimi film in cui Julia Chanel interpreta il ruolo della cameriera responsabile dell'avvio alla perdizione delle innocenti.\nDraghixa, nel ruolo della moglie ingenua e perversa, alterna espressioni facciali di paura e sgomento a scene di sessualit\u00e0 sfrenata. Vestita di veli trasparenti e vaporosi, di colore bianco o nero, esprime tutta la sua sensualit\u00e0 in quella che pu\u00f2 essere definita come la sua miglior interpretazione in carriera (per il ruolo vincer\u00e0 infatti l'Hot d'Or, l'Oscar del Cinema porno, nel 1995)."}
{"id": "3490654", "revid": "233365", "url": "https://it.wikipedia.org/wiki?curid=3490654", "title": "Vlog", "text": ""}
{"id": "3490667", "revid": "1372005", "url": "https://it.wikipedia.org/wiki?curid=3490667", "title": "Alano III di Bretagna", "text": "Egli ed il fratello Oddone appaiono in alcune cronache \"monarchi dei Bretoni\" (\"Britannorum monarchi\"), altre cronache indicano Alano III come \"Rou\u00e9 Breiz\" (re di Bretagna).\nOrigine.\nAlano, secondo il monaco e cronista normanno, Guglielmo di Jumi\u00e8ges, nella sua \"Histori\u00e6 Normannorum Scriptores Antiqui\", era il figlio primogenito del conte di Rennes e duca di Bretagna, Goffredo I Berengario e della moglie, Havoise di Normandia (980 circa - 21 febbraio 1034)), che, secondo Guglielmo di Jumi\u00e8ge, era la figlia di Riccardo I Senza Paura Jarl (equiparabile al nostro conte) dei Normanni e conte di Rouen, e della moglie, Gunnora (950-5 gennaio 1031), di cui non si conoscono i nomi degli ascendenti, ma di nobile famiglia di origine vichinga (\"Gunnor ex nobilissima Danorum prosapia ortam\"); i genitori di Havoise sono confermati anche dal monaco e cronista inglese, Orderico Vitale. Per\u00f2 i religiosi e cronisti normanni Dudone di San Quintino e Roberto di Torigni sostengono che alla nascita Havoise fosse figlia naturale, in quanto l'unione di Riccardo I Senza Paura e di Gunnora era stata fatta secondo il \"more danico\" o uso vichingo, pagano, senza cerimonia religiosa e che il matrimonio religioso fu celebrato in un secondo tempo.Goffredo I Berengato, secondo \"La chronique de Nantes\", era figlio del conte di Rennes e duca di Bretagna, Conan I il Torto e della moglie, Ermengarda d'Angi\u00f2 (come ci viene confermato dal monaco Rodolfo il Glabro, uno dei maggiori cronisti d'et\u00e0 medievale), figlia del terzo Conte di Angi\u00f2, Goffredo I Grisegonelle e di Adele di Vermandois (ca. 950 - \u2020 974), figlia di Roberto di Vermandois, conte di Meaux e di Troyes. La paternit\u00e0 di Conan I viene confermata anche dalla \"Ex Chronico Sancti Michaelis in periculo maris\" e dal \"Chartularium abbatiae Sancti Salvatoris Rotonensis\".\nBiografia.\nSuo padre, Goffredo I mor\u00ec nel 1008, mentre si recava in pellegrinaggio a Roma, sia secondo il \"Chronicon Kemperlegiense\" (dum pergeret Romam), che secondo il \"Chronico Sancti Michaelis in periculo maris\" (dum pergeret Romam causa orationis); mentre il documento n\u00b0 CCXCVI del \"Chartularium abbatiae Sancti Salvatoris Rotonensis\", datato 1026, ricorda che Goffredo (Gaufridus, Conani Curvi filius) fu ucciso in combattimento.Alano, di circa undici anni, quindi minorenne, succedette al padre, sotto la tutela della madre, Havoise, che ottenne la reggenza del ducato mentre suo zio (il fratello di Havoise), Riccardo II di Normandia si incaric\u00f2 di proteggerlo.\nIn quello stesso 1008, dopo la morte del marito, Goffredo I, secondo il documento n\u00b0 1 del \"Recueil d\u00b4actes in\u00e9dites des ducs et princes de Bretagne\", Havoise assieme ai due figli, Alano III e Oddone I di Penthi\u00e8vre, restaurarono l'abbazia di Saint-M\u00e9en.\nAlcuni anni dopo, ancora, secondo un documento del \"Recueil d\u00b4actes in\u00e9dites des ducs et princes de Bretagne\", il n\u00b0 II, Havoise assieme ai due figli, Alano III e Oddone I, fond\u00f2 una abbazia a Redon. In questo documento i due fratelli sono citati come se governassero di comune accordo (\"Alanus et Egio Britannorum monarchi\").\nNel 1018 Alano spos\u00f2 Berta di Blois, figlia di Oddone II di Blois e di Ermengarda d'Alvernia.\nNel 1026 suo cugino Riccardo III di Normandia mor\u00ec lasciando il ducato al fratello minore Roberto I di Normandia e Alano s'approfitt\u00f2 dei tumulti che scoppiarono per liberarsi dalla sovranit\u00e0 dei normanni..\nTra il 1028 ed il 1030, secondo il \"Cartulaire de l'abbaye de Saint-Georges de Rennes\", Alano (\"Alanus Britannice gentis dux atque princeps\") fond\u00f2 l'abbazia di Saint-Georges de Rennes.\nAttorno al 1030 Roberto I di Normandia attacc\u00f2 Dol-de-Bretagne e la rappresaglia che Alano fece su Avranches fu respinta con la conseguenza che fra i due si consumarono diverse incursioni ai danni l'uno dell'altro. Quando si prospett\u00f2 un'invasione della Bretagna via terra e via mare Roberto d'\u00c9vreux medi\u00f2 una tregua fra i suoi due nipoti che venne sottoscritta a Le Mont-Saint-Michel dove Alano giur\u00f2 fedelt\u00e0 a Roberto.\nIn quel periodo, Alano prest\u00f2 anche soccorso ad Eriberto I del Maine nella sua lunga disputa contro il vescovo di Mans, Avesgaudo (Avesgaud de Bell\u00eame \u2020 1036), che aveva lanciato l'interdetto sulla contea del Maine. Insieme attaccarrono il castello di Avesgaud presso la cittadina di La Fert\u00e9-Bernard distruggendo il maniero e costringendo Avesgaud alla fuga.\nNel 1035, secondo Orderico Vitale, Roberto part\u00ec per la Terra santa e nomin\u00f2 Alano custode per il suo giovane figlio Guglielmo insieme ad altri tre membri: Gilberto, conte di Brionne, Osberno di Crep\u00f2n, siniscalco del ducato e Toroldo di Neufmarche, precettore di Guglielmo e probabilmente, connestabile del ducato.Ma sulla via del ritorno, sempre in quell'anno, presso Nicea, il duca Roberto, cugino di Alano, mor\u00ec; duca di Normandia divenne il figlio di Roberto, Guglielmo, di otto anni e la custodia del giovane Guglielmo rimase a lui e a Gilberto, Conte di Brionne che tentarono di tenere la Normandia insieme; essi misero il loro cugino Mauger (figlio di Riccardo II) al seggio arcivescovile di Rouen mentre suo fratello Guillaume di Talou fu creato conte di Arques nel tentativo di guadagnare il loro supporto per sostenere il giovane Guglielmo.\nDopo la morte della madre, Havoise, nel 1034, l'armonia tra i due fratelli venne meno e, nel 1035, a Oddone fu assegnato un territorio, nella parte nord del ducato, che comprendeva le diocesi di Dol, Saint Malo, Saint Brieuc e Tr\u00e9guier, e gli fu assegnato il titolo di Conte di Penthi\u00e8vre; infatti, nel 1037, i due fratelli controfirmarono il documento n\u00b0 13 delle \"Chartes de Saint-Julien de Tours (1002-1227)\" come Alano duca (\"Alanus dux\") e Oddone fratello del duca (\"Eudonis fratris Alani ducis Britannorum\").\nIl 1\u00ba ottobre 1040, mentre assediava un castello ribelle nei pressi di Vimoutiers Alano mor\u00ec improvvisamente e, se si presta fede ad Orderico Vitale, fu avvelenato dagli stessi normanni(anche Gilberto di Brionne venne ucciso mentre cavalcava con degli amici, in quello stesso anno). La morte di Alano III, nel 1040, \u00e8 documentata anche dallo \"Ex Chronico Britannico\".Ad Alano III succedette il figlio Conan II, ancora minorenne, sotto tutela della madre, Berta di Blois, e la reggenza dello zio, Oddone. La moglie, Berta, dopo che il figlio, Conan II, divenne maggiorenne, ancora secondo Orderico Vitale, and\u00f2 in sposa al conte del Maine, Ugo IV.\nMatrimonio e figli.\nAlano III, secondo il \"Chronicon Kemperlegiense\", aveva sposato Berta di Blois, figlia del conte di Blois, di Chartres, di Ch\u00e2teaudun, di Tours, di Provins, di Reims, di Meaux e di Troyes, Oddone II e della moglie, Ermengarda d'Alvernia (?- dopo il 1042), che era figlia, secondo la \"Flandria Generosa\", del Conte d'Alvernia, Guglielmo IV e della moglie, Umberga o Ermengarda, che era la sorellastra della regina di Francia, Costanza d'Arles (Gostantia regina Francorum et Ermengardis comitissa Arvernensis sorores fuerunt), mentre secondo lo storico, chierico, canonista e bibliotecario francese, \u00c9tienne Baluze, nella sua \"Histoire g\u00e9n\u00e9alogique de la maison d'Auvergne\" di Umberga (o Ermengarda) non si conoscono gli ascendenti, mentre l'Ermengarda, sorellastra di Costanza d'Arles, \u00e8 la moglie del conte d'Alvernia, Roberto I.Dal matrimonio di Alano e Berta nacquero due figli:\nDa una concubina, di cui non si conoscono n\u00e9 il nome n\u00e9 gli ascendenti, ebbe un figlio:"}
{"id": "3490668", "revid": "226458", "url": "https://it.wikipedia.org/wiki?curid=3490668", "title": "Perficient superi", "text": "La locuzione latina Perficient superi, tradotta letteralmente, significa \"Completino pure (facciano di meglio) gli dei (gli esseri superiori)!\"\nA volte la frase \u00e8 preceduta da un'altra locuzione latina: Non omnia che, letteralmente significa \"Non tutti\", nel senso di: \"Non \u00e8 cosa da tutti\".\nQuindi l'intera frase Non omnes. Perficient superi assume il significato: \"Non \u00e8 da tutti! Completino pure (facciano di meglio) gli dei (gli esseri superiori)!\""}
{"id": "3490673", "revid": "767487", "url": "https://it.wikipedia.org/wiki?curid=3490673", "title": "Dr. Jekyll and Mr. Hyde (film 1920 Haydon)", "text": "Dr. Jekyll and Mr. Hyde \u00e8 un film muto del 1920 diretto da J. Charles Haydon. Haydon firm\u00f2 anche la sceneggiatura del romanzo di Stevenson. Il mese prima era uscito nelle sale la versione di \"Dr. Jekyll and Mr. Hyde\" interpretata da John Barrymore.\nTrama.\nIl dottor Jekyll sogna di creare una pozione che possa dividere il bene e dal male nella personalit\u00e0 umana. Risvegliatosi, si rende conto della pericolosit\u00e0 di una pozione del genere e rinuncia ai suoi esperimenti.\nProduzione.\nIl film fu prodotto da Louis Meyer per la Pioneer Film Corporation.\nDistribuzione.\nDistribuito dalla Pioneer Film Corporation, il film usc\u00ec nelle sale cinematografiche USA nell'aprile 1920.\nDate di uscita.\nIMDb"}
{"id": "3490676", "revid": "158913", "url": "https://it.wikipedia.org/wiki?curid=3490676", "title": "Tutto \u00e8 musica", "text": "Tutto \u00e8 musica \u00e8 un titolo che pu\u00f2 riferirsi a:"}
{"id": "3490689", "revid": "120865362", "url": "https://it.wikipedia.org/wiki?curid=3490689", "title": "Metilenediossipirovalerone", "text": "Il Metilenediossipirovalerone (3,4-metilenediossipirovalerone, MDPV) \u00e8 una sostanza psicoattiva con propriet\u00e0 stimolanti che agisce come inibitore della ricaptazione di noradrenalina e dopamina (NDRI). \u00c8 stata introdotta sul mercato intorno al 2004 come una nuova droga di sintesi. \u00c8 noto anche come MDPK, MTV, Magic, Maddie, Super Coke e PV.\nAspetto.\nLa sostanza appare come una polvere bianca o marrone chiara, igroscopica e con un leggero odore. Si scurisce lievemente e assume un odore simile a quello di una patata se esposta all'aria per un significativo periodo di tempo. Tra i primi campioni che apparirono sul mercato, fu identificata un'impurit\u00e0 che si scopr\u00ec consistere in pirrolidina.\nFarmacologia.\nIl Metilenediossipirovalerone non \u00e8 stato mai approvato dall'FDA americana per scopi medici. Si riporta avere quattro volte la potenza del metilfenidato (Ritalin). L'MDPV \u00e8 un analogo del composto pirovalerone, sviluppato negli anni 60, che \u00e8 stato usato per il trattamento della fatica cronica e come anoressizzante, causando tuttavia problemi di abuso e dipendenza. L'MDPV differisce dal pirovalerone per la presenza della sostituzione 3,4-metilendiossi sull'anello aromatico al posto del 4-metile. L'MDPV \u00e8 stato sintetizzato per la prima volta nell'ambito della ricerca di molecole della serie degli 1-[(3,4-Metilenediossi)fenil]-2-pirrolidino-1-alcanoni, per valutarne l'azione stimolante.\nLa pubblicazione riporta uno studio di \u201cmolecular modelling\u201d per predire alcune propriet\u00e0 molecolari di una serie di catinoni e delle corrispondenti fenetilamine. Tra i catinoni, viene riportato anche l'MDPV per il quale \u00e8 stata calcolata una bassa lipofilia e un logBBB (ovvero il logaritmo del rapporto tra la concentrazione della molecola nel cervello rispetto alla concentrazione nel sangue), pari a 0.59.\nDi questi valori calcolati, il LogBBB dell'MDPV risulta essere il pi\u00f9 elevato tra i catinoni riportati nella pubblicazione (ad esempio viene portato un LogBBB pari a 0.25 per il mefedrone, 0.33 per il butilone), indicando una potenziale capacit\u00e0 dell'MDPV di penetrare la barriera ematoencefalica pi\u00f9 elevata rispetto ad altri suoi analoghi. Comunque, nonostante possieda una struttura similare, gli effetti dell'MDPV differiscono dagli altri derivati fenilalchilaminici come il 3,4-metilendiossi-N-metamfetamina (noto anche come MDMA), producendo soprattutto effetti stimolanti, possedendo solo modeste qualit\u00e0 entactogene.\nEffetti.\nL'MDPV agisce come stimolante ed \u00e8 stato riportato avere effetti simili a quelli prodotti da cocaina, metilfenidato e anfetamine. Gli effetti possono comprendere:\nDescrizione degli effetti.\nGli effetti psichici durano approssimativamente 3 o 4 ore, con effetti postumi quali tachicardia, ipertensione e modesta stimolazione che durano dalle 6 alle 8 ore. Ad alti dosaggi \u00e8 stato osservato causare intensi e prolungati attacchi di panico in individui intolleranti, e sono stati riportati anche episodi di psicosi causati da episodi di deprivazione di sonno e frequenti somministrazioni. L'MDPV si distingue da altre sostanze anche per i suoi effetti afrodisiaci. Il rischio di ripetute somministrazioni della sostanza a intervalli frequenti \u00e8 molto alto.\n\u00c8 stato riportato che massicce somministrazioni di MDPV possono causare severi comedown, caratterizzati da depressione, letargia, mal di testa, ansia, ipotensione posturale (vertigini e debolezza muscolare). L'MDPV pu\u00f2 anche causare un temporaneo bruxismo. Gli effetti indesiderati sono ampiamente dose-dipendenti. Nessuna fatalit\u00e0 \u00e8 stata riportata senza la combinazione con altre sostanze.\nLe modalit\u00e0 di assunzione della sostanza sono molteplici: orale, intranasale, inalazione, rettale ed endovenosa. Si suppone essere gi\u00e0 attiva alla dose di 3\u20135\u00a0mg, ma le dosi tipiche spaziano tra i 5 e i 20\u00a0mg. L'MDPV perde parte della sua efficacia se messo in una soluzione.\nMetabolismo.\nLo studio valuta il metabolismo dell'MDPV in vitro usando microsomi epatici umani e frazioni cellulari S9 per studiare il metabolismo di fase I ad opera del CYP450 e uridina 5\u2032-difosfoglucuronosiltransferasi (UGT) e sulfotransferasi (SULT) per studiare il metabolismo di fase II.\nI metaboliti ottenuti sono stati analizzati per gas cromatografia accoppiata alla spettrometria di massa (GC-MS) dopo derivatizzazione con TMS.\nLo studio ha dimostrato che i principali metaboliti dell'MDPV sono catecol- e metilcatecol-pirovalerone che vengono coniugati successivamente come sulfonati e glucuronati. Il metodo \u00e8 stato validato per la determinazione di MDPV nelle urine, determinando inoltre i limiti di rilevamento e quantificazione, la linearit\u00e0, la ripetibilit\u00e0 e l'accuratezza.\nStato legale.\nIn Italia, con il decreto del Ministero della Salute dell'11 maggio 2011, l'MDPV \u00e8 stato inserito nella Tabella I delle sostanze, rendendolo di fatto illegale.\nNel Regno Unito \u00e8 illegale vendere, comprare o possedere la sostanza senza una licenza. La pena pu\u00f2 raggiungere un massimo di 5 anni e/o una sanzione pecuniaria per il possesso, fino a 14 anni per la produzione o il traffico.\nNegli Stati Uniti la sostanza non \u00e8 posta sotto controllo, ma incominci\u00f2 ad attirare l'attenzione dei media all'inizio del 2011. Stando al 15 aprile 2011, due sostanze chimiche usate nella produzione dell'MDPV sono state bandite in 7 stati, che includono Louisiana, Florida, Alabama, Mississippi, North Dakota, Washington e New Jersey. Una terza sostanza che compone l'MDPV \u00e8 stata bandita in altri 10 stati, che includono Idaho, Utah, Wyoming, New Mexico, Arkansas, Kentucky, Michigan, Virgina, West Virginia e North Carolina.\nL'MDPV risulta essere una sostanza posta sotto controllo in:\nSvezia: dal 2010 l'MDPV ed il butilone sono classificate come droghe narcotiche.\nDanimarca: da marzo 2009 l'MDPV \u00e8 stato aggiunto alla lista delle sostanze controllate.\nFinlandia: l'MDPV \u00e8 stato inserito nel Narcotics Act da giugno 2010.\nRomania: dal 21 luglio 2010 sono state messe sotto controllo MDPV, etcatinone, MBZP, JWH-250, JWH-073, 2C-C e 5-MeoDALT.\nIrlanda: da maggio 2010 l'MDPV \u00e8 inserito nella lista delle sostanze sottoposte a controllo, insieme a cannabinoidi sintetici, altri catinoni e derivati delle benzilpiperazine.\nRegno Unito: da aprile 2010, il Misuse of Drugs order vede l'MDPV nella lista delle sostanze dall'uso controllato.\nTrattamento.\nIn caso di sovradosaggio si consiglia di rivolgersi al pi\u00f9 vicino ospedale o centro tossicologico. Generalmente l'overdose da MDPV viene trattata con farmaci ansiolitici come il Valium o lo Xanax."}
{"id": "3490708", "revid": "729019", "url": "https://it.wikipedia.org/wiki?curid=3490708", "title": "L'economia del cittadino in villa", "text": "L\u2019economia del cittadino in villa \u00e8 un libro scritto da Vincenzo Tanara, marchese bolognese, nel 1644.\nI temi principali trattati sono l'agricultura dei campi e della vite, l'allevamento e l'utilit\u00e0 del porco e come gli astri celesti influiscano nella vita quotidiana con il fine di insegnare a chi non conosceva la vita rustica tutti i segreti e tradizioni della cultura contadina emiliana.\nIl \"Testamentum Porcelli\".\nIl libro contiene la traduzione del \"Testamentum Porcelli\" (\u00abIl testamento del porcello\u00bb), una breve satira medievale erroneamente attribuita a San Gerolamo, dove un porcello che sta per essere macellato descrive ironicamente a chi e a quali scopi vuole che vadano le parti del proprio corpo martoriato."}
{"id": "3490711", "revid": "594680", "url": "https://it.wikipedia.org/wiki?curid=3490711", "title": "Kielan-Jaworowska", "text": ""}
{"id": "3490721", "revid": "2154489", "url": "https://it.wikipedia.org/wiki?curid=3490721", "title": "Massimo Bacigalupo", "text": "Biografia.\nInfanzia e studi.\nMassimo Bacigalupo inizi\u00f2 a fare film fin da bambino, grazie alla passione per quest'arte trasmessagli dal padre, che allora girava con la cinepresa amatoriale Path\u00e9 Baby. Gi\u00e0 da adolescente inizi\u00f2 a partecipare ai concorsi cinematografici spesso organizzati dai circuiti dei Cine Club con produzioni di stampo documentaristico ed amatoriale su piccolo formato come l'8 mm, ma fu solo in seguito che, grazie all'amicizia con Ezra Pound, conobbe il cinema underground del New American Cinema Group, che divenne un punto fondamentale nella sua formazione.\nAnni '60 e '70: Massimo Bacigalupo e la CCI.\nEsordisce nel cortometraggio nel 1966 con \"Quasi una tangente\", grazie al quale si aggiudica il primo premio al festival di Montecatini e alcuni riconoscimenti in festival minori. Seguono una serie di film, quali \"60 metri per il 31 marzo\" (1968), \"The last summer\" (1969), \"Migrazione\" (1970), dove la sperimentazione sul flusso di coscienza d\u00e0 luogo a fantasmagorie audiovisive, talvolta ispirate a viaggi e incontri con culture altre (come quella indiana e quella nord-americana). Nel 1967 partecipa a Roma alla fondazione della Cooperativa Cinema Indipendente, gruppo di film-maker che intendono rinnovare forme, contenuti e modi di distribuzione, proiettando le loro opere in cineclub, associazioni, gallerie, musei, sul modello della Film-Makers' Cooperative di New York. La Cooperativa, di cui fanno parte fra gli altri Adamo Vergine, Pia Epremian, Tonino De Bernardi, Gianfranco Brebbia, Alfredo Leonardi, Piero Bargellini, Guido Lombardi, Luca Patella e Gianfranco Baruchello, opera fino intorno al 1975, producendo fra l'altro il cortometraggio \"collettivo\" \"Tutto tutto nello stesso istante\". Bacigalupo affianca alla realizzazione di film interventi critici sul cinema underground per le riviste \"Filmcritica\", \"Bianco &amp; Nero\" e la newyorkese \"Film Culture\". Durante un soggiorno di studio negli Stati Uniti, termina il cortometraggio \"Warming Up\" (1974) e lo presenta in prima visione presso gli Anthology Film Archives diretti da Jonas Mekas. Dopo il 1975, quando realizza \"Cartoline dall'America\", ha prodotto numerosi video che documentano momenti e figure di amici artisti e non (Flavio Costantini, Giovanni Giudici, Rolando Monti, Sheri Martinelli, Guido Fink, Gregory Markopoulos ecc.).\nAttivit\u00e0 successive.\nDocente di letteratura inglese e americana prima a Catania, poi a Udine e infine a Genova, si \u00e8 dedicato a una serie di studi e traduzioni di autori americani e britannici, quali Ezra Pound, Emily Dickinson, William Butler Yeats, Herman Melville, Wallace Stevens, divenendo una figura di rilievo nel panorama accademico-letterario italiano (tra le opere \"L'ultimo Pound\", 1981, Premio Viareggio Opera Prima 1982\", Grotta Byron\". \"Luoghi e libri\", 2001, \"Angloliguria. Da\" Byron \"a Hemingway\", 2017). Nel 1992 ha ottenuto il Premio Monselice per la traduzione letteraria per \"Il preludio\" di William Wordsworth e nel 2001 il Premio Nazionale di Traduzione. \u00c8 stato presidente dal 2001 al 2004 dell'AISNA (Associazione Italiana di Studi Nord Americani). \u00c8 professore emerito di letteratura angloamericana dell'Universit\u00e0 di Genova e membro effettivo dell'Accademia Ligure di Scienze e Lettere.\nNel 2010 il 28\u00ba Torino Film Festival gli ha dedicato una retrospettiva mentre la GAM di Torino ospitava la mostra \"Apparizioni: Immagini e testi dall'archivio di Massimo Bacigalupo\"."}
{"id": "3490722", "revid": "484362", "url": "https://it.wikipedia.org/wiki?curid=3490722", "title": "Spagna islamica", "text": ""}
{"id": "3490733", "revid": "484362", "url": "https://it.wikipedia.org/wiki?curid=3490733", "title": "Al Andalus", "text": ""}
{"id": "3490752", "revid": "2153031", "url": "https://it.wikipedia.org/wiki?curid=3490752", "title": "Josepmir Ball\u00f3n", "text": "Carriera.\nClub.\nProveniente dall'Universidad San Mart\u00edn, nel 2010 si trasferisce in prestito al River Plate.\nNazionale.\nConta varie presenze con la Nazionale peruviana."}
{"id": "3490755", "revid": "22356", "url": "https://it.wikipedia.org/wiki?curid=3490755", "title": "Hahnodontidae", "text": "Hahnodontidae \u00e8 una famiglia di mammaliaformi estinti appartenente all'ordine degli Haramiyida. Inizialmente i suoi membri vennero considerati un gruppo di multitubercolati, ma la scoperta pi\u00f9 recente di forme meglio conosciute (\"Cifelliodon\") ha permesso una riclassificazione.\nLa famiglia comprende i generi \"Hahnodon\" (Sigogneau Russell, 1991), \"Denisodon\" (Hahn, G. e Hahn, R. 2003) e il gi\u00e0 citato \"Cifelliodon\"."}
{"id": "3490766", "revid": "128096", "url": "https://it.wikipedia.org/wiki?curid=3490766", "title": "Pipistrellaio", "text": ""}
{"id": "3490772", "revid": "899609", "url": "https://it.wikipedia.org/wiki?curid=3490772", "title": "Merino", "text": ""}
{"id": "3490774", "revid": "287204", "url": "https://it.wikipedia.org/wiki?curid=3490774", "title": "Jessica Lee Rose", "text": "Carriera.\nNell'estate del 2006 Rose ha debuttato nella webserie \"lonelygirl15\", in cui interpretava un'immaginaria adolescente sedicenne, Bree, che aggiornava periodicamente un seguitissimo vlog su YouTube. Il dubbio sul fatto che Bree fosse o meno un personaggio di finzione ha portato Rose ad una \"confessione\" pubblica sul Los Angeles Times nel settembre del 2007, allargando il fenomeno \"internettiano\" ai media tradizionali. Nel 2007 le \u00e8 stato conferito il premio Webby come \"Film &amp; Video Awards Best Actress\".\nLasciata la webserie nell'agosto del 2008, l'attrice si \u00e8 dedicata al ruolo di Jen K. nella prima stagione di \"Greek - La confraternita\", trasmesso sull'emittente ABC Family, e al thriller \"Il nome del mio assassino\". Successivamente \u00e8 apparsa in vari film per la televisione quali \"Perfect Sport\" e \"Ghost Town\" su Syfy Channel.\nNel novembre del 2008, insieme all'amica e collega Taryn Southern, ha lanciato il web studio \"Webutantes\", presentato con la Southern agli Streamy Awards del 2009."}
{"id": "3490775", "revid": "125145897", "url": "https://it.wikipedia.org/wiki?curid=3490775", "title": "Stefano Andreoli", "text": "Biografia.\nInsieme ad Alessandro Bonino ha creato e gestisce il blog di satira politica \"Spinoza.it\", vincitore del premio \"\"Miglior blog italiano\" per gli anni 2009, 2010 e 2011 e del premio internazionale di satira di Forte dei Marmi.\nNel 2007, sempre insieme ad Alessandro Bonino, ha pubblicato il libro \"Sempre cara mi fu quest'ernia al colon\"\" basato sul gioco del fincipit.\nHa curato tutte le raccolte tratte da Spinoza.it, ultima delle quali \"La crisi \u00e8 finita e altri racconti fantastici\", uscito a maggio 2014 per Rizzoli. Nel 2011 ha pubblicato, insieme al collettivo di Spinoza, il libro \"Vade retro! Manuale di autodifesa dalle religioni (quasi tutte)\", trattato umoristico sulle religioni illustrato da Vauro. Ha partecipato al libro collettivo \"Alzando da terra il sole\", uscito a settembre 2012, i cui proventi sono destinati alla ricostruzione della biblioteca di Mirandola. \nNel 2010 ha partecipato come ospite fisso alla trasmissione Tetris di LA7. Fino all'estate 2011 ha partecipato stabilmente alla trasmissione radiofonica \"Non ci sono pi\u00f9 le mezze stagioni,\" in onda su Radio 24. Da settembre 2011 passa a Radio Monte Carlo, e da allora \u00e8 presenza fissa nei programmi del mattino.\nNel 2011 ha fatto parte del gruppo di autori della trasmissione di Maurizio Crozza \"Italialand - Nuove attrazioni\", in onda su LA7. Ha collaborato ai testi dell'edizione 2012 del Festival di Sanremo. Nello stesso anno \u00e8 stato autore della trasmissione di LA7 G'Day, condotta da Geppi Cucciari. Nel 2013 \u00e8 stato autore della trasmissione Volo in diretta, condotta da Fabio Volo, in onda su Rai 3.\nNel 2015 \u00e8 stato ospite fisso del Dopofestival di Sanremo, condotto da Saverio Raimondo e Sabrina Nobile. Dal 2015 al 2021 \u00e8 stato tra gli autori di Quelli che il calcio, storica trasmissione di Rai 2.\nHa curato il libro di enigmi \"Giochi, quiz e indovinelli intelligenti per allenare la tua mente in vacanza\", pubblicato da Newton Compton nell'estate 2021.\nDal 2021 \u00e8 autore di Che Succ3de?, programma preserale di Rai 3 condotto da Geppi Cucciari."}
{"id": "3490790", "revid": "125623517", "url": "https://it.wikipedia.org/wiki?curid=3490790", "title": "Francesco Grandolfo", "text": "Caratteristiche tecniche.\nGrandolfo \u00e8 un centravanti mancino, in possesso di un discreto senso della posizione, abile ad inserirsi tra gli spazi, che predilige difendere la sfera con il fisico in modo da favorire gli inserimenti dei compagni. Bortolo Mutti, suo ex tecnico al , lo ha paragonato a Sergio Floccari.\nCarriera.\nMuove i suoi primi passi nelle giovanili della \"Pro Inter\" di Bari, prima di approdare al nel 2009, che lo aggrega alla formazione Primavera. Esordisce in Serie A il 7 maggio 2011 contro il , subentrando all'81' al posto di Erik Huseklepp. Il 22 maggio seguente, all'ultima giornata di campionato, segna una tripletta nel match vinto per 4-0 sul campo del , diventando cos\u00ec il primo calciatore nella storia del a realizzare tre gol in trasferta in Serie A; il 4-0 rifilato al risulta essere anche la vittoria esterna pi\u00f9 larga dei biancorossi in massima serie.\nIl 31 agosto 2011 passa al Chievo in prestito con diritto di riscatto. Esordisce con i \"clivensi\" il 21 aprile 2012 contro l'Udinese, subentrando all'88' al posto di Alberto Paloschi. Complice la presenza in rosa di Pellissier, Moscardelli, Th\u00e9r\u00e9au e Paloschi, viene relegato ai margini della rosa, giocando solo due spezzoni di gara. \nA fine stagione il Chievo decide di non riscattarlo ed il giocatore fa quindi ritorno al . Alla ricerca di un maggior minutaggio, passa in prestito al Tritium e al Savona, in Lega Pro Prima Divisione. Rimasto svincolato, il 4 settembre 2014 passa a parametro zero alla Correggese, in Serie D. Dopo aver messo a segno 22 reti in campionato, il 12 luglio 2015 torna in Puglia accordandosi con la , in Lega Pro.\nIl 4 agosto 2016 passa al , firmando un accordo biennale. Il 19 novembre 2017 si infortuna alla mezz'ora di gioco nella sfida contro la , riportando la lesione al legamento crociato anteriore del ginocchio sinistro, terminando con largo anticipo la stagione. A fine stagione l'imprenditore Renzo Rosso rileva all'asta il , fondendo le due societ\u00e0. Non rientrando nei progetti tecnici della squadra, rimane svincolato.\nIl 17 luglio 2018 viene tesserato dalla . Nonostante la retrocessione della squadra in Serie D, \u00e8 autore di una stagione positiva. Il 10 luglio 2019 si accorda con la , firmando un contratto annuale - con opzione di rinnovo legata alle prestazioni - da circa 50.000 euro a stagione. Il 9 gennaio 2020 firma un contratto di sei mesi con la .\nIl 7 settembre 2020 si accorda a parametro zero con il , in Serie C.\nIl 31 luglio 2021 viene acquistato dal .\nStatistiche.\nPresenze e reti nei club.\n\"Statistiche aggiornate al 7 febbraio 2022.\""}
{"id": "3490800", "revid": "3115", "url": "https://it.wikipedia.org/wiki?curid=3490800", "title": "Edale", "text": "Edale (pron. /\u02c8i\u02d0de\u026al/; 300 ab. ca.) \u00e8 un villaggio con \"status\" di parrocchia civile della contea inglese del Derbyshire (Midlands Orientali, Inghilterra centro-settentrionale), facente parte del parco nazionale del Peak District e - dal punto amministrativo - del distretto di High Peak.\nGeografia fisica.\nCollocazione.\nEdale si trova nella parte centrale del parco nazionale del Peak District e, pi\u00f9 precisamente, nella Hope Valley, tra il White Peak e il Dark Peak e tra le localit\u00e0 di Hayfield e Hope (rispettivamente a sud-est della prima e a nord-ovest della seconda), a circa 25\u00a0km a nord-ovest del villaggio di Eyam.\nSociet\u00e0.\nEvoluzione demografica.\nAl censimento del 2001, la parrocchia civile di Edale contava una popolazione di 316 abitanti."}
{"id": "3490808", "revid": "1573940", "url": "https://it.wikipedia.org/wiki?curid=3490808", "title": "Mystacina", "text": "Mystacina () \u00e8 l'unico genere vivente dei pipistrelli della famiglia Mystacinidae ().\nDescrizione.\nDimensioni.\nAl genere Mystacina appartengono pipistrelli di piccole dimensioni, con lunghezza della testa e del corpo tra 60 e 68\u00a0mm, la lunghezza dell'avambraccio tra 40 e 49\u00a0mm, la lunghezza della coda tra 10 e 18,6\u00a0mm e un peso fino a 35\u00a0g.\nCaratteristiche ossee e dentarie.\nL'omero presenta il trochite articolato con la scapola e il trochine molto grande e largo, alla stessa altezza dell'altro tubercolo. Il secondo dito presenta un metacarpo ben sviluppato e una piccola falange ossea, il terzo dito ha tre falangi ossee e l'estremit\u00e0 cartilaginea. La cinta scapolare \u00e8 di dimensioni normali, con la settima vertebra cervicale separata dalla prima dorsale. Il bacino \u00e8 normale ma insolitamente allungato. La fibula \u00e8 ben sviluppata. Il cranio presenta un rostro allungato, la scatola cranica rotondeggiante e una bolla timpanica ben sviluppata, le ossa pre-mascellari complete della porzione palatale ma separate dal resto dell'osso da due fori laterali. I denti masticatori hanno la caratteristica disposizione delle cuspidi a W, mentre il primo premolare superiore \u00e8 ben sviluppato.\nSono caratterizzati dalla seguente formula dentaria:\nAspetto.\nLa pelliccia \u00e8 corta, vellutata ed estremamente densa, pi\u00f9 di qualsiasi altro pipistrello. Il colore delle parti dorsali varia dal bruno-grigiastro al bruno-nerastro, mentre le parti ventrali sono pi\u00f9 chiare. Il muso \u00e8 corto ed appuntito, cosparso di setole spatolate e con le narici tubulari con l'apertura verso l'alto. Gli occhi sono piccoli. Le orecchie sono lunghe, strette e ben separate tra loro. Il trago \u00e8 lungo, stretto ed affusolato. Le ali sono corte, spesse e carnose. Lungo i fianchi sono presenti delle tasche cutanee nelle quali l'animale inserisce le membrane quando non \u00e8 in volo. Il pollice ha un grosso artiglio affilato fornito di uno sperone supplementare alla base, come anche gli artigli delle dita dei piedi, i quali sono corti, larghi e con la pianta ricoperta di solchi. Le zampe posteriori sono corte e tozze, adattate agli spostamenti sul terreno. La coda \u00e8 lunga e perfora l'uropatagio sulla superficie dorsale a circa met\u00e0 della sua lunghezza, come nei membri della famiglia degli Emballonuridi.\nDistribuzione.\nIl genere \u00e8 endemico della Nuova Zelanda, dove le sue due specie sono le uniche forme native di mammiferi insieme a \"Chalinolobus tuberculatus\".\nBiologia.\nComportamento.\nI membri di questo genere hanno sviluppato un'elevata capacit\u00e0 di spostarsi al suolo e di arrampicarsi anche su superfici relativamente lisce. Possono scavare buche nel terreno dove rifugiarsi.\nAlimentazione.\nLa dieta \u00e8 sorprendentemente varia e comprende artropodi volanti e non volanti, frutta, polline e nettare.\nTassonomia.\nLa sua posizione tassonomica, avvalorata da ricerche genetiche e molecolari, riveste una notevole importanza, in quanto i parenti pi\u00f9 vicini sono i membri della famiglia dei Nottilionidi, endemica del Continente americano. I progenitori si irradiarono nell'Oceano pacifico partendo probabilmente dalle coste dell'America meridionale e raggiunsero la Nuova Zelanda, attraverso le altre isole polinesiane.\nIl genere comprende 2 specie. "}
{"id": "3490812", "revid": "1305772", "url": "https://it.wikipedia.org/wiki?curid=3490812", "title": "Radiofabrik", "text": "Radiofabrik \u00e8 una community radio non-commerciale di Salisburgo, nell'Austria occidentale. La programmazione \u00e8 creata da 280 volontari.\nLe frequenze della radio sono 107,5\u00a0MHz e 97,3\u00a0MHz, ma la si pu\u00f2 anche ascoltare in \"streaming\" sul sito dell'emittente.\nStoria.\nRadiofabrik and\u00f2 in onda per la prima volta dopo la caduta del monopolio della radio austriaca nel 1998. Dopo Radio Helsinki di Graz, che era gi\u00e0 andata in onda nel 1995, Radiofabrik fu la seconda radio libera austriaca ad andare \"on air\". All'epoca aveva 5 ore settimanali di programmazione sulle frequenze di una radio commerciale, radio Arabella.\nNel gruppo fondatore di Radiofabrik c'erano alcune persone - tra le quali il futuro direttore amministrativo Wolfgang Hirner - che erano gi\u00e0 andate in onda nel 1992 sulla radio pirata \"Radio Bongo 500\".\nNel 1998 fu fondata l'associazione della radio, \"Verein Freier Rundfunk Salzburg\", nello stesso anno Radiofabrik trasloc\u00f2 ed ebbe per la prima volta uno studio ricavato in un container. Nel 2002 Radiofabrik aveva una programmazione giornaliera e dal 2004 ottenne una frequenza tutta sua, con una programmazione 24 ore su 24, sulla frequenza 107.5\u00a0MHz.\nNel 2005 Radiofabrik trasfer\u00ec lo studio nell'edificio dell'ARGEKultur (centro culturale autonomo).\nOggi trasmette ininterrottamente e irradia il segnale nella regione di Salisburgo in un raggio di circa 30 km dalla citt\u00e0. Radiofabrik ha anche una stazione via cavo che trasmette sui 98,6\u00a0MHz. Nell'aprile 2011 KommAustria ha prolungato di 10 anni la licenza dell'emittente radiofonica.\nDal marzo 2008 il direttore amministrativo \u00e8 il mediamanger e artista Alf Altendorf.\nLa stazione \u00e8 membro della Verband Freier Radios \u00d6sterreich, dell'organizzazione Salzburger Kulturst\u00e4tten, dell'IG Kultur Austria e dell'organizzazione COMMIT.\nCollabora con BBC World Service. \n\u00c8 anche partner della rivista statunitense Democracy Now.\nTecnica.\nNel 2005 Herman Huber, l'IT manager della radio, cre\u00f2 YARM (\"Yet Another Radio Manager\") un'automazione (broadcast automation) nel quadro di Ars Electronica. Molte radio libere austriache hanno introdotto lo YARM per il loro funzionamento.\nCollegamenti esterni.\nSito ufficiale di Radiofabrik (tedesco e inglese)"}
{"id": "3490814", "revid": "40705538", "url": "https://it.wikipedia.org/wiki?curid=3490814", "title": "MDPV", "text": ""}
{"id": "3490815", "revid": "110157", "url": "https://it.wikipedia.org/wiki?curid=3490815", "title": "Papiro 49", "text": "Il Papiro 49 (formula_149) \u00e8 un antico manoscritto papiraceo, datato paleograficamente al III secolo, e contenente frammenti della \"Lettera agli Efesini\" () in lingua greca.\n\u00c8 attualmente conservato alla Yale University Library (P. Yale 415) a New Haven.\nDescrizione.\nLa scrittura \u00e8 tipica del III secolo, con alcune somiglianze com formula_153.\nIl testo \u00e8 disposto su di una colonna per pagina, con 29 linee per colonna e 38 lettere per linea; le dimensioni del foglio sono di 18 x 25\u00a0cm.\n\u00c8 un rappresentante del tipo testuale alessandrino. Kurt Aland lo descrisse come \u00abtesto almeno Normale\u00bb e lo colloc\u00f2 nella categoria I. Il manoscritto presenta le maggiori concordanze col Codex Sinaiticus e il Codex Vaticanus. Secondo Comfort formula_149 e formula_165 vengono dallo stesso manoscritto.\nStoria.\nIl manoscritto fu acquistato al Cairo per l'Universit\u00e0 di Yale nel febbraio 1931. La sua provenienza precedente non \u00e8 nota.\nIl testo del codice fu pubblicato da Hatch e Welles nel 1958."}
{"id": "3490824", "revid": "392684", "url": "https://it.wikipedia.org/wiki?curid=3490824", "title": "La donna di Wall Street", "text": ""}
{"id": "3490827", "revid": "834", "url": "https://it.wikipedia.org/wiki?curid=3490827", "title": "Giorno dell'Indipendenza", "text": ""}
{"id": "3490848", "revid": "339392", "url": "https://it.wikipedia.org/wiki?curid=3490848", "title": "Qiqajon", "text": ""}
{"id": "3490849", "revid": "765509", "url": "https://it.wikipedia.org/wiki?curid=3490849", "title": "Episodi di Suite Pretty Cure", "text": "Lista degli episodi di \"Suite Pretty Cure\u266a\", ottava serie anime di \"Pretty Cure\", trasmessa in Giappone su TV Asahi dal 6 febbraio 2011 al 29 gennaio 2012. In Italia \u00e8 inedita.\nLe sigle originali di apertura, per gli ep. 1-23 e per gli ep. 24-48, sono cantate da Mayu Kud\u014d, mentre quelle di chiusura, per gli ep. 1-23 e per gli ep. 24-48, da Aya Ikeda.\nLista episodi.\n "}
{"id": "3490850", "revid": "3115", "url": "https://it.wikipedia.org/wiki?curid=3490850", "title": "Ferrari 412 S", "text": "La 412 S \u00e8 un'autovettura da competizione prodotta dalla Ferrari nel 1958 in un solo esemplare.\nIl contesto.\nIl modello derivava da altre due vetture Ferrari; infatti il telaio e l'autotelaio furono precedentemente montati sulla 312 S ed avevano, rispettivamente, sigla interna \u201c0744\u201d e \u201cTipo 524\u201d. Il motore derivava invece da quello installato sulla 412 MI ed era conosciuto in Ferrari come \u201cTipo 141\u201d.\nLa sigla numerica nel nome della \u201c412 S\u201d era collegata alla cilindrata del propulsore, che era di circa 4 L, ed al numero dei cilindri, che erano 12 a V.\nLa genesi del motore montato su questo modello va ricercata nel propulsore monoalbero studiato da Vittorio Jano per le competizioni del 1956, che a sua volta derivava dai V12 progettati da Gioachino Colombo. Il propulsore di Jano aveva una cilindrata di circa 3,5 L e fu montato sulla 290 MM. L'anno successivo, nel 1957, questo motore fu sviluppato e venne installata una coppia di alberi a camme in testa per bancata; suddetto propulsore fu montato sulla Ferrari 290 S, mentre la sua evoluzione da 3,8 L venne collocata sulla 315 S. Nello stesso anno il motore fu oggetto di un nuovo sviluppo; la distribuzione fu infatti modificata con il montaggio di una sola coppia di alberi a camme in testa, mentre la cilindrata fu portata a circa 4 L. Questa nuova evoluzione del propulsore fu montata sulla 335 S e l'anno successivo, nel 1958, venne installata sulla 412 MI con il rapporto di compressione lievemente aumentato. Quest'ultimo fu poi incrementato nuovamente, ed il motore ottenuto fu montato sulla \u201c412 S\u201d.\nNel 1959, dopo essere stata venduta, la vettura fu rimandata in Ferrari; in questa occasione le furono sostituiti i freni, che da tamburo diventarono a disco. La \u201c412 S\u201d fu una tra le prime vetture della Casa di Maranello a montare questo tipo di freni. La carrozzeria fu opera di Scaglietti.\nIl modello fu tra le pi\u00f9 potenti Ferrari da competizione con motore anteriore mai costruite. Fu completamente restaurato negli anni novanta.\nLe competizioni.\nL'unico esemplare prodotto fu venduto il 10 settembre 1958 a John von Neumann, rappresentante della Ferrari nella \u201dWest Coast\u201d statunitense. Durante la sua gara inaugurale (nel 1958 a Watkins Glen), l'esemplare fu guidato da Phil Hill, che non complet\u00f2 la corsa per guai meccanici. La vettura partecip\u00f2 poi ad una gara a Riverside condotta nuovamente da Phil Hill, ma non termin\u00f2 la competizione per l'eccessivo consumo di carburante, che port\u00f2 all'esaurimento dello stesso. Nel 1959 la \u201c412 S\u201d riusc\u00ec per\u00f2 ad aggiudicarsi due vittorie con alla guida Phil Hill e Richie Ginther; una di esse fu a Riverside. Il modello continu\u00f2 a gareggiare fino agli anni sessanta, conquistando diversi podi. Successivamente pass\u00f2 a diversi proprietari che lo impiegarono in rievocazioni storiche di competizioni.\nCaratteristiche tecniche.\nIl motore era un V12 a 60\u00b0 non sovralimentato anteriore e longitudinale. L'alesaggio e la corsa erano rispettivamente 77 mm e 72 mm, che portavano la cilindrata totale a 4023,32 cm\u00b3. Il monoblocco e la testata erano fabbricate in lega leggera. Il rapporto di compressione era di 9,9:1, mentre la potenza massima erogata dal propulsore era di 432 CV a 8000 giri al minuto .\nLa distribuzione era formata da un doppio albero a camme in testa che comandava due valvole per cilindro. L'alimentazione era assicurata da sei carburatori di marca Weber e modello 42 DCN. L'accensione era doppia ed il relativo impianto comprendeva due spinterogeni. La lubrificazione era a carter secco, mentre la frizione era multidisco.\nLe sospensioni anteriori erano indipendenti ed erano costituite da quadrilateri trasversali oltre che da molle elicoidali; quelle posteriori erano invece formate da un ponte De Dion, doppi puntoni e da una balestra trasversale. Entrambe montavano ammortizzatori idraulici. I freni erano originariamente a tamburo sulle quattro ruote; successivamente furono montati freni a disco. Lo sterzo era a vite senza fine e settore dentato. La trazione era posteriore, e la trasmissione era formata da un cambio manuale a quattro rapporti pi\u00f9 la retromarcia.\nIl telaio era tubolare in acciaio, mentre la carrozzeria era spider a due posti."}
{"id": "3490857", "revid": "126257", "url": "https://it.wikipedia.org/wiki?curid=3490857", "title": "Ferrari 412S", "text": ""}
{"id": "3490859", "revid": "765509", "url": "https://it.wikipedia.org/wiki?curid=3490859", "title": "Episodi di HeartCatch Pretty Cure!", "text": "Lista degli episodi di \"HeartCatch Pretty Cure!\", settima serie anime di \"Pretty Cure\", trasmessa in Giappone su TV Asahi dal 7 febbraio 2010 al 30 gennaio 2011. In Italia \u00e8 stata trasmessa su Rai 2 dal 16 febbraio al 7 settembre 2013.\nLa sigla originale di apertura, , \u00e8 cantata da Aya Ikeda, mentre quelle di chiusura, per gli ep. 1-24 e per gli ep. 25-49, da Mayu Kud\u014d. Le sigle italiane, invece, sono interpretate da Noemi Smorra."}
{"id": "3490861", "revid": "1442080", "url": "https://it.wikipedia.org/wiki?curid=3490861", "title": "Cerveza Club Colombia Open 1997 - Doppio", "text": "Il doppio del torneo di tennis Cerveza Club Colombia Open 1997, facente parte dell'ATP Tour, ha avuto come vincitori Luis Lobo e Fernando Meligeni che hanno battuto in finale Karim Alami e Maurice Ruah 6-1, 6-3."}
{"id": "3490865", "revid": "204322", "url": "https://it.wikipedia.org/wiki?curid=3490865", "title": "Campionato Mondiale di Formula 1 1960", "text": ""}
{"id": "3490867", "revid": "767487", "url": "https://it.wikipedia.org/wiki?curid=3490867", "title": "Ivar Otto Bendixson", "text": "Biografia.\nIvar Otto Bendixson \u00e8 nato il 1\u00ba agosto 1861 a Djurg\u00e5rdsbrunn, Stoccolma, Svezia, da una famiglia medio-borghese. Suo padre, Vilhelm Emanuel Bendixson, era un mercante, sua madre era Tony Amelia Warburg. Si \u00e8 diplomato a Stoccolma il 25 maggio 1878.\nIl 13 settembre 1878 entr\u00f2 nell'Istituto Reale di Tecnologia di Stoccolma. Nel 1879 Bendixson si trasfer\u00ec all'Universit\u00e0 di Uppsala, specializzandosi il 27 gennaio 1881. La sua carriera universitaria prosegu\u00ec presso il neo-aperto College Universitario di Stoccolma, dopo di cui consegu\u00ec il dottorato presso l'Universit\u00e0 di Uppsala il 29 maggio 1890 all'et\u00e0 di 28 anni.\nIl 10 giugno 1890 Bendixson fu assunto come docente presso il College Universitario di Stoccolma, lavorando inizialmente come assistente di analisi matematica, dal 5 marzo 1891 al 31 maggio 1892. La sua carriera prosegu\u00ec con la cattedra di calcolo e algebra. Durante i primi anni di insegnamento sposa Anna Helena Lind, il 19 dicembre 1887, figlia del banchiere Johan Lind.\nNel 1889 Bendixson sostitu\u00ec il professore di Matematica pura presso l'Istituto Reale di Tecnologia, sede in cui fu promosso professore il 26 gennaio 1900. Il 16 giugno 1905 divenne professore di Analisi matematica avanzata presso il College universitario di Stoccolma, di cui diviene rettore dal 1911 al 1927.\nPer i suoi meriti e contributi, Bendixson ricevette molti premi, incluso un dottorato onorario il 24 maggio 1907.\nCon il proseguire della sua carriera, Bendixson si interess\u00f2 anche alla politica. Noto per le sue idee di sinistra, partecip\u00f2 personalmente divenendo capo di una commissione per il sostegno a studenti bisognosi. Fu anche membro di altre commissioni, tra cui il comitato che investig\u00f2 sul sistema elettorale proporzionale in Svezia nel 1912-1913. Grazie ai suoi studi matematici, il suo contributo fu d'aiuto ai lavori della commissione.\nSuccessi scientifici.\nBendixson cominci\u00f2 inizialmente come puro matematico, ma nel corso della sua carriera prese anche in considerazione problemi di matematica applicata. La sua prima opera di ricerca fu sulla Teoria degli insiemi e sui Fondamenti di matematica, seguendo le idee introdotte da Georg Cantor. Importanti risultati della sua attivit\u00e0 di ricerca si riscontrano nella topologia generale. Da studente Bendixson divenne famoso per aver provato che ogni insieme chiuso non numerabile pu\u00f2 essere partizionato in un insieme perfetto (trovato applicando la derivata di Bendixson all'insieme originale) e in un insieme numerabile. Diede inoltre ulteriori contributi quando diede un esempio di un insieme perfetto che \u00e8 totalmente disconnesso.\nPer quanto riguarda la soluzione di un'equazione polinomiale con radicali, Bendixson estese il contributo fornito da Niels Henrik Abel dimostrando che tale metodo potesse essere utilizzato per descrivere precisamente quale equazione possa essere risolta da radicali.\nMa il maggior contributo dell'attivit\u00e0 di ricerca di Bendixson fu l'analisi di curve integrali di equazioni differenziali al primo ordine, in particolare lui studi\u00f2 il comportamento delle curve integrali in un intorno di un punto singolare. Il Teorema di Poincar\u00e9-Bendixson, che afferma che una curva integrale che non termina in un punto singolare ammette un ciclo limite, fu per la prima volta provato da Henri Poincar\u00e9, ma una dimostrazione pi\u00f9 rigorosa fu data da Bendixson nel 1901."}
{"id": "3490868", "revid": "765509", "url": "https://it.wikipedia.org/wiki?curid=3490868", "title": "Episodi di Fresh Pretty Cure!", "text": "Lista degli episodi di \"Fresh Pretty Cure!\", sesta serie anime di \"Pretty Cure\", trasmessa in Giappone su TV Asahi dal 1\u00ba febbraio 2009 al 31 gennaio 2010. In Italia \u00e8 stata trasmessa su Rai 2 dal 16 giugno 2012 al 2 febbraio 2013.\nLe sigle originali di apertura, per gli ep. 1-25 e per gli ep. 26-50, sono cantate da Mizuki Moie, mentre quelle di chiusura, \"You make me happy!\" per gli ep. 1-25 e \"H@ppy Together!!!\" per gli ep. 26-50, da Momoko Hayashi. Le sigle italiane, invece, sono interpretate da Noemi Smorra.\nGioved\u00ec 30 agosto 2012, Rai 2 ha mandato in onda l'episodio 42 in prima visione al posto della serie \"Battle Spirits - Brave\", senza segnalarlo nel palinsesto; l'episodio \u00e8 stato poi ritrasmesso regolarmente sabato 8 dicembre 2012."}
{"id": "3490871", "revid": "287204", "url": "https://it.wikipedia.org/wiki?curid=3490871", "title": "Al-Muntasir", "text": "Mu\u1e25ammad ibn Jar\u012br al-\u1e6cabar\u012b ricorda nei suoi \"Annali\" che nell'anno 236 dell'Egira (corrispondente all'850-51) al-Munta\u1e63ir guid\u00f2 il pellegrinaggio canonico. L'anno precedente, al-Mutawakkil aveva nominato i suoi tre figli eredi, indicando per primo proprio al-Munta\u1e63ir ma questi, intimorito dalla concreta possibilit\u00e0 che il padre avesse preso a prediligere invece suo fratello al-Mu'tazz, ord\u00ec un complotto, trovando un facile complice ed esecutore nell'elemento militare turco che mirava sempre pi\u00f9 a condizionare la vita pubblica e che aveva agevolato l'ascesa al trono proprio di al-Mutawakkil.\nPer questo al-Munta\u1e63ir decise di prevenire qualsiasi mutamento nell'ordine di successione dettato dal padre, facendolo assassinare da un soldato turco l'11 dicembre 861.\nAl-Munta\u1e63ir divenne cos\u00ec califfo in quella stessa giornata, pensando di usufruire dell'elemento turco e, in effetti, esso lo aiut\u00f2 a eliminare dal gioco i suoi due fratelli, potenziali suoi nemici visto che era opinione comune che egli fosse stato il mandante dell'omicidio paterno. Al loro posto al-Munta\u1e63ir nomin\u00f2 suo figlio \"w\u0101l\u012b l-\u02bfahd\" e il 27 aprile 862 entrambi i fratelli, incarcerati, scrissero una lettera al fratello califfo in cui rinunciavano a ogni loro eventuale rivendicazione.\nAl-Munta\u1e63ir non prosegu\u00ec la politica di decisa avversione nei confronti dell'elemento sciita, tanto che elimin\u00f2 il divieto di effettuare pellegrinaggi alle tombe di al-\u1e24asan e di al-\u1e24usayn.\nDette anche ordini di riprendere l'offensiva contro i confini bizantini, inviando un esercito al comando di Wa\u1e63\u012bf.\nAl-Munta\u1e63ir regn\u00f2 per\u00f2 nemmeno un anno e, se le ragioni della sua morte rimangono sconosciute, si pu\u00f2 pensare che ad essa non fossero estranei i Turchi dell'esercito califfale. Il 7 o l'8 giugno 862 egli mor\u00ec e \u1e6cabar\u012b) afferma che a dar notizia della sua morte fosse la madre, una schiava di origini greco-bizantine, che mantenne segreto il luogo dell'inumazione per timore che i suoi avversari potessero profanarne la tomba.\nA lui succedette al-Musta\u02bf\u012bn."}
{"id": "3490873", "revid": "486946", "url": "https://it.wikipedia.org/wiki?curid=3490873", "title": "Al-Tabari", "text": ""}
{"id": "3490874", "revid": "1442080", "url": "https://it.wikipedia.org/wiki?curid=3490874", "title": "Movistar Open 1997 - Singolare", "text": "Il singolare del Movistar Open 1997 \u00e8 stato un torneo di tennis facente parte dell'ATP Tour.\nJuli\u00e1n Alonso ha battuto in finale Marcelo R\u00edos 6-2, 6-1."}
{"id": "3490875", "revid": "287204", "url": "https://it.wikipedia.org/wiki?curid=3490875", "title": "Nothing to Lose", "text": ""}
{"id": "3490877", "revid": "765509", "url": "https://it.wikipedia.org/wiki?curid=3490877", "title": "Episodi di Yes! Pretty Cure 5 GoGo!", "text": "Lista degli episodi di \"Yes! Pretty Cure 5 GoGo!\", quinta serie anime di \"Pretty Cure\", trasmessa in Giappone su TV Asahi dal 3 febbraio 2008 al 25 gennaio 2009. In Italia \u00e8 stata trasmessa su Rai 2 dal 13 novembre 2010 al 15 maggio 2011.\nLa sigla originale di apertura, , \u00e8 cantata da Mayu Kud\u014d, mentre quelle di chiusura, per gli ep. 1-29 da Kanako Miyamoto e per gli ep. 30-48 dalle Cure Quartet . La sigla italiana, invece, \"Precure 5, Full Throttle\", \u00e8 interpretata da Laura Piccinelli.\nIl primo episodio, in Italia, ha avuto uno share del 4,79%, per un totale di 300.000 spettatori, mentre l'episodio 46 \u00e8 stato seguito da 586.000 telespettatori, per uno share del 7,69%."}
{"id": "3490883", "revid": "765509", "url": "https://it.wikipedia.org/wiki?curid=3490883", "title": "Episodi di Yes! Pretty Cure 5", "text": "Lista degli episodi di \"Yes! Pretty Cure 5\", quarta serie anime di \"Pretty Cure\", trasmessa in Giappone su TV Asahi dal 4 febbraio 2007 al 27 gennaio 2008. In Italia \u00e8 stata trasmessa su Rai 2 dal 15 maggio al 19 agosto 2009.\nLa sigla originale di apertura, , \u00e8 cantata da Mayu Kud\u014d, Young Fresh con mayumi &amp; yuka, mentre quelle di chiusura, per gli ep. 1-32 e per gli ep. 33-49, da Kanako Miyamoto. La sigla italiana, invece, \"Pretty Cure 5 Smile Go Go!\", \u00e8 interpretata da Giorgia Alissandri e Alessia Alissandri.\nIn Italia sono andati in onda soltanto 48 dei 49 episodi originali: l'episodio 27, \"Rin ha un appuntamento con un affascinante fantasma!?\", non \u00e8 stato trasmesso."}
{"id": "3490887", "revid": "1833487", "url": "https://it.wikipedia.org/wiki?curid=3490887", "title": "Cappella (Bacoli)", "text": "Cappella \u00e8 una frazione che si trova al confine tra i comuni di Bacoli e Monte di Procida nella Citt\u00e0 metropolitana di Napoli . Essa si estende per circa 1\u00a0km, confina con il comune di Monte di Procida a ovest con quello di Bacoli a est, con le frazioni di Miliscola a sud e di Fusaro e Torregaveta a nord. Ci sono due parti di Cappella: la parte antica, o cappella Vecchia, con la chiesa del Casale ed una di pi\u00f9 recente urbanizzazione con diverse attivit\u00e0 commerciali lungo Viale olimpico. La popolazione censita \u00e8 di circa 6000 abitanti. Zona industriale \u00e8 la Torre di Cappella."}
{"id": "3490889", "revid": "1305887", "url": "https://it.wikipedia.org/wiki?curid=3490889", "title": "Episodi di Pretty Cure Splash Star", "text": "Lista degli episodi di \"Pretty Cure Splash\u2606Star\", terza serie anime di \"Pretty Cure\", trasmessa in Giappone su TV Asahi dal 5 febbraio 2006 al 28 gennaio 2007. In Italia \u00e8 stata trasmessa su Rai 2 dal 9 giugno all'8 agosto 2008.\nLa sigla originale di apertura, , \u00e8 cantata da Yuka Uchiyae, mentre quelle di chiusura, per gli ep. 1-30 e per gli ep. 31-49, da Mayumi Gojo. La sigla italiana, invece, \"Pretty Cure Splash\u2606Star\", \u00e8 interpretata da Giorgia Alissandri."}
{"id": "3490894", "revid": "1442080", "url": "https://it.wikipedia.org/wiki?curid=3490894", "title": "Movistar Open 1997 - Doppio", "text": "Il doppio del torneo di tennis Movistar Open 1997, facente parte dell'ATP Tour, ha avuto come vincitori Hendrik Jan Davids e Andrew Kratzmann che hanno battuto in finale Juli\u00e1n Alonso e Nicol\u00e1s Lapentti 7-6, 5-7, 6-4."}
{"id": "3490895", "revid": "765509", "url": "https://it.wikipedia.org/wiki?curid=3490895", "title": "Episodi di Pretty Cure Max Heart", "text": "Lista degli episodi di \"Pretty Cure Max Heart\", seconda serie anime di \"Pretty Cure\", trasmessa in Giappone su TV Asahi dal 6 febbraio 2005 al 29 gennaio 2006. In Italia \u00e8 stata trasmessa su Rai 2 dal 4 maggio al 30 luglio 2007.\nLa sigla originale di apertura, , \u00e8 cantata da Mayumi Gojo, mentre quelle di chiusura, per gli ep. 1-36 e per gli ep. 37-47, da Mayumi Gojo e Young Fresh. La sigla italiana, invece, \"Pretty Cure Max Heart\", \u00e8 interpretata da Giorgia Alissandri.\nIl terzo episodio, in Italia, ha raggiunto punte di 653.000 spettatori, mentre l'episodio 30 ha avuto uno share del 13,67%."}
{"id": "3490896", "revid": "767487", "url": "https://it.wikipedia.org/wiki?curid=3490896", "title": "Spike sorting", "text": "Spike sorting (letteralmente: \"ordinamento dei potenziali d'azione\") \u00e8 una classe di tecniche utilizzate nell'analisi di dati elettrofisiologici. Gli algoritmi di spike sorting sfruttano le forme d'onda registrate da uno o pi\u00f9 elettrodi nel cervello, in modo da distinguere l'origine dell'attivit\u00e0 di uno o pi\u00f9 neuroni dal resto del rumore elettrico di fondo.\nI neuroni producono il potenziale d'azione a cui ci si pu\u00f2 riferire con la parola inglese \"spike\". Questo termine \u00e8 frequentemente utilizzato per i segnali registrati nelle vicinanze di neuroni individuali con un elettrodo, con l'eccezione degli 'spike' dell'EEG che non sono affatto il potenziale d'azione di un singolo neurone. In queste registrazioni i potenziali d'azione appaiono come dei picchi (spike) tra tutta l'attivit\u00e0 elettrica intorno a quel punto. Questa \u00e8 formata da una componente dovuta al potenziale sinaptico e, per l'appunto, al potenziale d'azione. Il potenziale sinaptico ha una frequenza minore rispetto al potenziale d'azione. Per questo motivo pu\u00f2 essere separato facilmente tramite l'applicazione di un filtro; passa alto nel caso degli spike e passa basso nel caso della corrente sinaptica. La componente dovuta al potenziale sinaptico \u00e8 conosciuta con il nome di local field potential (LFP). Lo spike sorting si riferisce al processo dell'assegnazione degli spike ai differenti neuroni presenti nell'aerea. Questo pu\u00f2 essere effettuato grazie al fatto che il tempo esatto durante il quale lo spike \u00e8 registrato dipende dalla grandezza e dalla forma del neurone, dalla posizione relativa tra l'elettrodo e il neurone e da altri fattori fisici, come la forma dell'elettrodo, ecc. Gli elettrodi, per\u00f2, essendo posizionati fuori dalla cellula, spesso registrano gli spike prodotti da una grande variet\u00e0 di neuroni nella zona. Dal momento che la forma degli spike \u00e8 unica e abbastanza riconoscibile per ogni neurone, si pu\u00f2 sfruttare una registrazione simultanea per riconoscere la provenienza di ogni spike, ovvero distinguere l'attivit\u00e0 prodotta da ogni neurone.\nTecnicamente questo \u00e8 spesso ottenuto grazie alla semplice comparazione delle dimensioni degli spike (massimi), oppure, in modo pi\u00f9 accurato, con un'analisi che fa uso dell'intera forma d'onda, sfruttando strumenti quali l'analisi delle componenti principali o la trasformata Wavelet\nIn realt\u00e0, tutta questa procedura fornisce risultati migliori se effettuata con pi\u00f9 elettrodi che registrano gli stessi spike. Infatti, questo viene registrato contemporaneamente da diversi elettrodi e grazie alla conoscenza della geometria e della distanza di questi elettrodi \u00e8 possibile ricostruire l'origine dello spike. Il pi\u00f9 diffuso tipo di multi elettrodo \u00e8 il tetrode, formato da 4 elettrodi accoppiati, sebbene configurazioni con pi\u00f9 elettrodi possono essere sfruttate.\nCollegamenti esterni.\nSpike sorting Articolo in inglese su Scholarpedia\nSpike Sorting Portal Il software per Spike Sorting"}
{"id": "3490901", "revid": "1442080", "url": "https://it.wikipedia.org/wiki?curid=3490901", "title": "Kremlin Cup 1997 - Singolare maschile", "text": "Il singolare del Kremlin Cup 1997 \u00e8 stato un torneo di tennis facente parte dell'ATP Tour.\nGoran Ivani\u0161evi\u0107 era il detentore del titolo, ma quest'anno non ha partecipato.\nEvgenij Kafel'nikov ha battuto in finale 7\u201362, 6\u20134 Petr Korda."}
{"id": "3490904", "revid": "122587389", "url": "https://it.wikipedia.org/wiki?curid=3490904", "title": "Franco Ambrogio", "text": "Segretario regionale del PCI in Calabria dal 1970 al 1980 e capolista alla Camera per tre legislature. Vice-responsabile della commissione meridionale della direzione del PCI dal 1980 al 1983.\nGiovane studente nel 1960 aveva aderito al PCI di cui nel 1968 fu eletto segretario provinciale di Cosenza e componente il Comitato Centrale .\nEletto consigliere comunale di Cosenza nel 1965, viene rieletto nel 1970. Nel 1975 \u00e8 eletto consigliere regionale e nel 1976 \u00e8 eletto per la prima volta deputato alla Camera; sar\u00e0 rieletto nel 1979 e nel 1983. Alla Camera dei deputati \u00e8 stato componente delle commissioni affari costituzionali e bilancio e della commissione bicamerale per il Mezzogiorno. Il centro della sua attivit\u00e0 sono stati il meridionalismo e il rinnovamento politico, culturale e organizzativo della sinistra e del PCI.\nHa pubblicato numerosi articoli e saggi su giornali, quotidiani e riviste nazionali. Dal 2006 al 2011 \u00e8 stato vice-sindaco della citt\u00e0 di Cosenza.\nHa pubblicato nel 2005 il libro intervista \"La Calabria e la politica\", con la casa editrice Rubettino, insieme al giornalista Filippo Veltri. Nel 2018 e'uscito l'ultimo libro \"VENTI DI SPERANZA\nla Calabria fra guerra e ricostruzione 1943-1950\nPremessa di Rosario Villari\" Ed. Rubbettino \nNel 2021 \u00e8 stato pubblicato REGIONI 50 anni di fallimenti\nFRANCO AMBROGIO con Filippo Veltri\nRUBBETTINO ED."}
{"id": "3490905", "revid": "1442080", "url": "https://it.wikipedia.org/wiki?curid=3490905", "title": "Kremlin Cup 1997 - Doppio maschile", "text": "Il doppio maschile del torneo di tennis Kremlin Cup 1997, facente parte dell'ATP Tour, ha avuto come vincitori Martin Damm e Cyril Suk che hanno battuto in finale David Adams e Fabrice Santoro 6\u20134, 6\u20133."}
{"id": "3490911", "revid": "1379854", "url": "https://it.wikipedia.org/wiki?curid=3490911", "title": "Kagijin", "text": " \u00e8 un manga di Tanaka Yasuki pubblicato nel 2009 su \"Weekly Sh\u014dnen Jump\" della Sh\u016beisha e che si \u00e8 concluso con 17 capitoli, raccolti poi in due volumi. \nTrama.\nTsubame \u00e8 un Kagijin, uomini particolari dotati del potere di controllare le Chiavi, tramite serrature poste sul loro corpo. Il ragazzo \u00e8 a capo di una compagnia di ragazzini che si occupa di estrarre rottami dalle rovine dell'antica civilt\u00e0 che si trovano nel Mare di Sabbia, un vasto deserto, e rivenderli al miglior offerente. Un giorno trova svenuta sulla sabbia una ragazza di nome Jilda, che decide di salvare. Una volta tornata in s\u00e9, il gruppo di ragazzi scopre che Jilda non \u00e8 altro che un ufficiale dell'impero a Gabbia, venuta per uccidere Tsubame, un presunto delinquente evaso qualche anno prima. Tradir\u00e0 l'impero quando comprender\u00e0 che lo scopo del comandante dell'esercito consiste nell'eliminarla insieme al ricercato, e per questo si unir\u00e0 con Tsubame in una crociata contro il suo luogo di provenienza. "}
{"id": "3490917", "revid": "92723", "url": "https://it.wikipedia.org/wiki?curid=3490917", "title": "Lysenko", "text": ""}
{"id": "3490928", "revid": "22356", "url": "https://it.wikipedia.org/wiki?curid=3490928", "title": "Hahnodon", "text": "Hahnodon \u00e8 un genere di mammiferi estinti appartenente agli aramiidi e vissuto nel Cretaceo inferiore. Venne inizialmente considerato un membro dei multitubercolati all'interno del sottordine dei Plagiaulacida, considerati tra i pi\u00f9 antichi dei multitubercolati. Venne classificato D. Sigogneau Russell nel 1991, sulla base di pochi resti fossili ritrovati negli strati del sinclinale dell'alto Atlante di Annual, in Marocco. Successive scoperte di forme simili ma meglio note (\"Cifelliodon\") hanno permesso di comprenderne meglio le parentele, e di attribuire queste e altre forme (\"Denisodon\") all'enigmatico gruppo degli Haramiyida.\nL'unico campione ad oggi pervenutoci di \"Hahnodon\" (\"dente di Hahn\", in onore del paleontologo tedesco Gerhard Hahn) \u00e8 attribuito alla specie \"H. taqueti\" e consiste in un molare inferiore (M2) riferibile al Berriasiano."}
{"id": "3490929", "revid": "1186766", "url": "https://it.wikipedia.org/wiki?curid=3490929", "title": "Scareware", "text": "Nel gergo informatico scareware individua una classe di software dannosi o comunque di limitata utilit\u00e0 la cui installazione viene suggerita agli utenti attraverso tecniche di marketing scorretto o mediante i metodi dell'ingegneria sociale. Oggi vengono pi\u00f9 comunemente riuniti sotto la classe di malware nota come Rogueware o FraudTool.\nTecniche di diffusione.\nGli scareware vengono diffusi principalmente attraverso la rete grazie alla realizzazione di vere e proprie campagne di marketing. Anche lo spam contribuisce alla loro diffusione. Il software viene spesso presentato come strumento per la manutenzione del sistema operativo o per la risoluzione di comuni problemi informatici. Anche le denominazioni scelte richiamano tipicamente prodotti noti ed affidabili. Nelle pagine web messe a punto per la distribuzione di scareware \u00e8 frequente la presenza di certificazioni e riconoscimenti fasulli che servono a rassicurare gli utenti sulla qualit\u00e0 del software e sulla seriet\u00e0 di chi lo sviluppa. In questo scenario tutto \u00e8 pensato per far s\u00ec che sia l'utente stesso a scaricare ed installare volontariamente il software sul proprio computer. Questo software viene anche proposto, quando, per esempio si cerca di scaricare il programma che genera risorse per la nota app \"Clash of Clans\". Chi, malauguratamente, impartisce alcuni \"clic\" sui banner pubblicitari di quelle pagine, si ritrover\u00e0 immediatamente questi software sul pc, che in molti casi si tratta di programmi antivirus contraffatti o programmi per la manutenzione del computer (pulizia registro e altro) che tra l'altro richiedono l'avvio con privilegi di amministratore per installare nuovi programmi spyware o, in casi estremi, disinstallare il prodotto antivirus esistente, per installare a volont\u00e0 spyware, malware e programmi di ogni genere.\nA questa prima modalit\u00e0 di diffusione non \u00e8 raro se ne affianchino altre in cui, con tecniche pi\u00f9 o meno complesse, si induce l'utente a ritenere che il proprio sistema sia infetto da virus informatici o da gravi anomalie di funzionamento. In questi casi lo scareware (dal termine inglese to scare, 'spaventare') viene indicato come strumento per la risoluzione del problema.\nRogue security software.\nNumerosi programmi assimilabili a scareware appartengono alla categoria dei falsi software (di sicurezza e/o antivirus in particolare). In questi casi \u00e8 per\u00f2 generalmente preferito l'uso del termine Rogue (anche noti come FraudTool) o dell'espressione \"rogue security software\".\nFinalit\u00e0.\nUna volta installato nel sistema, uno scareware simula il comportamento di un programma legittimo ma a differenza di questo notifica la presenza di problemi inesistenti o di marginale importanza. Il software segnala infine all'utente che per la risoluzione dei problemi individuati \u00e8 necessario acquistare una licenza d'uso o un codice di attivazione che rappresenta l'ultimo passo per il concretizzarsi della truffa.\nNon sono rari i casi in cui uno scareware operi nella direzione paradossale di ridurre il livello di sicurezza del sistema in cui \u00e8 installato. In alcuni casi il software stesso non \u00e8 disinstallabile con i normali strumenti messi a disposizione dal sistema operativo. Alcuni produttori di antivirus hanno cominciato ad inserire scareware e rogueware nei loro database di definizioni virali anche se la classificazione di un software in queste categorie non sempre \u00e8 univoca."}
{"id": "3490935", "revid": "110157", "url": "https://it.wikipedia.org/wiki?curid=3490935", "title": "Le Bestiaire", "text": "Le Bestiaire \u00e8 il sesto album discografico in studio del gruppo musicale folk francese Malicorne, pubblicato nel 1979 dall'etichetta discografica Ballon Noir."}
{"id": "3490938", "revid": "594680", "url": "https://it.wikipedia.org/wiki?curid=3490938", "title": "Hahnodon taqueti", "text": ""}
{"id": "3490948", "revid": "729019", "url": "https://it.wikipedia.org/wiki?curid=3490948", "title": "Battaglia di Balikpapan (1942)", "text": "La battaglia di Balikpapan, avvenuta tra il 23 e 26 gennaio 1942 nell'area dell'omonima cittadina del Borneo, si svolse tra la forza d'invasione giapponese, la guarnigione olandese e un gruppo navale statunitense nelle fasi inziali della campagna delle Indie orientali olandesi.\nL'Impero giapponese, colpito da un embargo sul petrolio nell'estate 1941, decise di occupare le Indie orientali olandesi poich\u00e9 rappresentavano un ricco serbatoio di petrolio e altre materie prime: l'isola del Borneo in particolare era un obiettivo fondamentale. Per conquistarne la parte olandese le forze armate giapponesi radunarono una squadriglia di cacciatorpediniere, guidata dal contrammiraglio Sh\u014dji Nishimura, e un numeroso convoglio con a bordo una parte della 56\u00aa Divisione, capitanata dal maggior generale Shizuo Sakaguchi: pur tartassati da attacchi aerei e subacquei, i trasporti e le navi giapponesi cominciarono lo sbarco a Balikpapan il 23 gennaio; il comandante locale, Cornelius van den Hoogenband, aveva sabotato parte delle infrastrutture ed equipaggiamenti e oppose solo un'azione di retroguardia alla soverchiante fanteria nipponica, coprendosi la ritirata nell'interno. Nelle prime ore del 24, tuttavia, quattro cacciatorpediniere statunitensi colsero assolutamente di sorpresa i trasporti immobili e, approfittando della lontananza della squadriglia di Nishimura, ne affondarono tre insieme a un pattugliatore. In ogni caso le truppe giapponesi erano gi\u00e0 a terra e Balikpapan fu posta sotto controllo il 26. Risolti i danni cagionati dall squadre di demolizione olandesi e massacrate per rappresaglia alcune decine di occidentali, i giapponesi fecero di Balikpapan un importante centro di rifornimento per la macchina militare imperiale.\nContesto strategico.\nNel luglio 1941 l'Impero giapponese complet\u00f2 l'occupazione militare dell'Indocina francese, una mossa che preoccup\u00f2 notevolmente le potenze anglosassoni e le autorit\u00e0 delle Indie orientali olandesi. I governi di Washington, Londra e dei Paesi Bassi (quest'ultimo in esilio dal maggio 1940) decisero perci\u00f2 un embargo nei confronti del Giappone, che si ritrov\u00f2 privato d'improvviso degli approvvigionamenti esteri di greggio; le scorte di carburante accumulate negli anni sarebbero bastate per coprire un fabbisogno di solo due o tre anni, meno ancora in tempo di guerra. Nel settembre 1941 gli stati maggiori dell'Esercito e della Marina imperiale giapponese presentarono al Consiglio Supremo di guerra i piani definitivi per l'espansione nel Sud-est asiatico: obiettivo principale erano le Indie olandesi, ricche di materie prime e, in particolare, di pozzi petroliferi ad alto rendimento. Gran parte di questi giacimenti era situata sull'isola del Borneo, allora appartenente per due terzi circa agli olandesi, mentre la porzione nord-occidentale era un protettorato britannico. L'importanza dell'isola era anche strategica, come puntualizzarono gli ufficiali, poich\u00e9 eventuali forze degli Alleati avrebbero potuto adoperarla per minacciare le previste operazioni contro la Malesia britannica e Singapore.\nPiani e forze contrapposte.\nImpero giapponese.\nI piani nipponici di occupazione del Borneo rientravano nelle pi\u00f9 generali preparazioni per conquistare le Indie olandesi. La grande isola fu selezionata dai giapponesi come spartiacque tra due assembramenti di forze navali e terrestri trasportate su convogli numerosi, sotto il comando unico del viceammiraglio Nobutake Kond\u014d: a ovest del Borneo avrebbe operato la 2\u00aa Flotta, al diretto comando di Kond\u014d stesso e che si sarebbe concentrata specialmente contro i possedimenti britannici. A est, invece, la competenza ricadeva sotto la 3\u00aa Flotta del viceammiraglio Ib\u014d Takahashi, provvisoriamente alle dipendenze del collega. Takahashi doveva prima concludere le operazioni navali correlate alla prevista conquista delle Filippine, per le quali fu indicata la scadenza nel gennaio 1942, e quindi lanciare operazioni simultanee dalla costa orientale del Borneo sino alla Nuova Guinea olandese. Sulla grande isola i giapponesi avevano tre obiettivi: la piccola isola di Tarakan, Balikpapan e infine Banjarmasin sulla costa meridionale, tutt'e tre di cruciale importanza anche per le preziose infrastrutture petrolifere, che si doveva cercare di catturare intatte. La 3\u00aa Flotta e reparti della 14\u00aa Armata giapponese occuparono Davao, sull'isola di Mindanao, il 20 dicembre 1941: nell'ampia rada del porto Takahashi inizi\u00f2 a concentrare una \"Forza d'invasione centrale\" da lanciare contro il Borneo. La componente terrestre per gli sbarchi a Tarakan, Balikpapan e Bandjarmasin era il cosiddetto Distaccamento Sakaguchi, dal nome del suo comandante (maggior generale Shizuo Sakaguchi) che guidava il gruppo fanteria della 56\u00aa Divisione. Egli enucle\u00f2 il 146\u00ba Reggimento, alcune unit\u00e0 d'artiglieria, corazzate, di genieri e dei servizi per formare il distaccamento; inoltre integr\u00f2 la 2\u00aa Forza da sbarco speciale \"Kure\", al comando del capitano di corvetta Masanori Shiga e della consistenza di un battaglione: in totale uomini. Il trasporto e lo sbarco erano compito di un convoglio di sedici tra navi da carico e trasporti truppe e Takahashi ne affid\u00f2 la difesa alla 4\u00aa Squadriglia cacciatorpediniere del contrammiraglio Sh\u014dji Nishimura. Essa era costituita da un conduttore di flottiglia, l'incrociatore leggero sul quale era imbarcato Nishimura, e da tre divisioni di cacciatorpediniere: la 2\u00aa (\"Yudachi\", \"Samidare\", \"Harusame\", \"Murasame\"), la 9\u00aa (\"Minegumo\", \"Natsugumo\") e la 24\u00aa (\"Yamakaze\", \"Suzukaze\", \"Kawakaze\", \"Umikaze\") che era in prestito dalla 2\u00aa Squadriglia. Inoltre Nishimura pot\u00e9 contare sulle navi appoggio idrovolanti \"Sanyo Maru\" e \"Sanuki Maru\", fondamentali per godere di appoggio aereo in un teatro bellico dove i giapponesi non disponevano ancora di aeroporti. In ultimo furono messi a disposizione tre vecchi pattugliatori, quattro dragamine e tre cacciasommergibili. Sussistono, peraltro, leggere differenze tra le fonti sul numero dei cacciatorpediniere. Millot parla di nove unit\u00e0, ma d\u00e0 i nomi di solo sette di esse; Yenne, al contrario, afferma ci fossero undici cacciatorpediniere, ma non fornisce alcuna elencazione puntuale.\nIl viceammiraglio Takahashi doveva rimanere a Davao con la 5\u00aa Divisione incrociatori formata dall\"'Ashigara\" (ammiraglia), dal \"Nachi\", dal e dall', per intervenire in caso di necessit\u00e0. Tuttavia il \"Myoko\" fu colpito da una bomba il 4 gennaio 1942, nel corso di un'improvvisa incursione di dieci quadrimotori Boeing B-17 Flying Fortress, e dovette tornare a Sasebo per le riparazioni. Il piano giapponese era semplice. Dopo aver preso Tarakan, Nishimura doveva condurre il suo gruppo navale a sud nello stretto di Makassar e cominciare lo sbarco la sera del 23 gennaio, sfruttando l'oscurit\u00e0 per disorientare gli olandesi; i soldati giapponesi avrebbero messo piede a terra nelle immediate vicinanze di Balikpapan. Sembra che durante i preparativi Nishimura non tenesse in gran conto le forze navali di superficie degli Alleati e, al contrario, mostrasse molta pi\u00f9 preoccupazione per i sommergibili \u2013 tra olandesi, britannici e statunitensi ve ne erano una quarantina nelle Indie orientali.\nAlleati.\nIl 15 gennaio 1942 le potenze alleate costituirono il cosiddetto ABDACOM, sigla dell'American-British-Dutch-Australian Command, per meglio coordinarsi nella difesa di tutto il Sud-est asiatico, spartendosi i vari comandi. Questa nuova struttura ebbe una certa influenza sulla battaglia per Balikpapan dove, comunque, le forze terrestri schierate erano esclusivamente olandesi: si trattava del 6\u00ba Battaglione fanteria del Koninklijk Nederlandsch-Indisch Leger o KNIL (l'esercito coloniale dei Paesi Bassi) con effettivi. Il suo comandante, tenente colonnello Cornelius van den Hoogenband, poteva contare anche sulle difese del porto, sostanzialmente due cannoni costieri da 120\u00a0mm e quattro altri da 75\u00a0mm. Balikpapan disponeva di due aeroporti, a Sepinggang direttamente sulla costa cittadina e a Manggar, 21 chilometri a nord-est: sulle piste si trovavano diversi bombardieri Martin B-10, cos\u00ec come caccia Brewster F2A Buffalo e Curtiss P-36 Hawk del servizio aeronautico del KNIL, cui si aggiungevano alcuni idrovolanti dell'aviazione di marina. Proprio all'inizio del gennaio 1942, per\u00f2, tutti questi velivoli erano stati richiamati a Giava o a Sumatra, oppure spostati nell'aeroporto di Samarinda a nord-nord-est di Balikpapan che, perci\u00f2, non dispose di alcun immediato appoggio aereo. Pure le forze navali degli Alleati erano ripiegate in massa e la Koninklijke Marine aveva lasciato nelle acque del Borneo giusto la 3\u00aa Divisione sommergibili, oltre a qualche piccola unit\u00e0 ausiliaria di scarso valore bellico.\nSvolgimento della battaglia.\nL'11 gennaio 1942 i giapponesi conquistarono Tarakan. Sakaguchi e Nishimura prepararono le loro forze per l'assalto a Balikpapan, ma introdussero modifiche ai piani. Per prima cosa vollero evitare che il presidio neerlandese sabotasse le installazioni del porto, i serbatoi e i pozzi come accaduto a Tarakan: decisero cos\u00ec di inviare a Balikpapan due degli ufficiali appena fatti prigionieri, per avvertire van den Hoogenband che, in caso di distruzioni, sarebbero scattate sanguinose rappresaglie su qualsiasi abitante europeo in citt\u00e0. Il 16 gennaio i due olandesi, accompagnati da tre ufficiali nipponici, partirono da Tarakan a bordo di una motonave; il 20 un idrovolante olandese prese a bordo la curiosa ambasciata e la port\u00f2 a Balikpapan, dove van den Hoogenband ascolt\u00f2 il vero e proprio ultimatum. Egli oppose un netto rifiuto, anche perch\u00e9 gi\u00e0 da due giorni aveva ordinato di rendere inutilizzabili le strutture portuali; i tre giapponesi furono riportati alla loro nave (gli ufficiali neerlandesi rimasero in citt\u00e0) e tornarono la mattina del 23 a Tarakan. In secondo luogo Sakaguchi era preoccupato per la perdita dell'effetto sorpresa; dopo aver individuato due indonesiani del KNIL volenterosi di collaborare e che, in passato, erano stati guide proprio in Borneo, opt\u00f2 per inviare una piccola parte del Distaccamento su canoe lungo la costa, fittamente coperta di mangrovie. In questo modo, guidata dai due disertori, l'unit\u00e0 avrebbe catturato l'aeroporto di Manggar mentre avveniva lo sbarco principale e, poi, avrebbe permesso di chiudere gli olandesi in una morsa.\nA dispetto della trovata dell'ultimatum, l'unit\u00e0 su canoe aveva cominciato a muoversi gi\u00e0 il 20 gennaio e, pur localizzata una volta da un idrovolante olandese, riusc\u00ec a far perdere le proprie tracce. Nishimura salp\u00f2 con tutte le navi il 22 e, nel primo pomeriggio, fu a sua volta individuato da un ricognitore nemico, proprio mentre penetrava nello stretto di Makassar. Il giorno seguente, a dispetto delle condizioni meteorologiche non buone, si verific\u00f2 un primo attacco aereo: alle 15:25 tre B-17, decollati da Soerabaja, sganciarono numerose bombe e colpirono i trasporti \"Nana Maru\" e \"Tatsugami Maru\". Pi\u00f9 tardi arrivarono sette bombardieri B-10 e venti Buffalo, forse provenienti da Samarinda, che finirono il \"Nana Maru\" e infersero danni alla \"Sanyo Maru\" nonostante la copertura offerta dagli idrovolanti nipponici. Nishimura riordin\u00f2 la formazione, trasfer\u00ec i naufraghi sugli altri trasporti e prosegu\u00ec la navigazione, senza sapere che era pedinato dal sommergibile . Intanto il tempo aveva continuato a peggiorare, il mare era agitato e il cielo era oscurato da nubi temporalesche che, oltretutto, abbassavano di molto la visibilit\u00e0. Il convoglio e la scorta giapponesi arrivarono alle 19:45 del 23 dinanzi Balikpapan; Nishimura dispose i trasporti al chiarore di diversi incendi a riva: van den Hoogenband aveva perseverato nelle opere di sabotaggio, pur lasciando pressoch\u00e9 intatte le torri di trivellazione, i depositi e gli equipaggiamenti nell'entroterra. Non sono noti i motivi per i quali limit\u00f2 le distruzioni a Balikpapan ma, in ogni caso, egli rinunci\u00f2 a dar battaglia e si lasci\u00f2 dietro solo un velo di forze per coprirsi la ritirata. Ci\u00f2 spiega il facile sbarco del Distaccamento Sakaguchi che, per le 21:30, era quasi per intero sulla terraferma, impegnato a sopprimere le simboliche resistenze avversarie e ad aiutare nello scarico dei materiali pesanti dai trasporti. I comandanti giapponesi non sapevano per\u00f2 che l'ammiraglio Thomas C. Hart, responsabile delle operazioni navali dell'ABDACOM, era stato prontamente informato della situazione in Borneo e aveva inviato a contrastare le formazioni nipponiche due incrociatori leggeri (, ) e la 59\u00aa Divisione cacciatorpediniere (, , , ), sotto il comando del contrammiraglio William Glassford. Il 21 gennaio questa squadra lev\u00f2 le ancore da Kupang (Timor) ma, dopo poche ore di navigazione, il \"Boise\" urt\u00f2 una scogliera non segnalata e dovette tornare indietro; inoltre, mentre calava la sera del 23 gennaio, il \"Marblehead\" accus\u00f2 una serie di malfunzionamenti alle turbine: l'incrociatore poteva sviluppare al massimo 15 nodi e, pertanto, Glassford cedette il comando tattico al capitano di fregata Paul Talbot, il comandante della 59\u00aa Divisione. Decise per\u00f2 di continuare a navigare a bassa velocit\u00e0 verso nord nello stretto di Makassar, allo scopo di fornire un punto d'incontro ai cacciatorpediniere, i quali proseguirono a 27 nodi con rotta nord-nord-ovest.\nAlcune contingenze favorirono le unit\u00e0 statunitensi che, altrimenti, si sarebbero ritrovate in netta inferiorit\u00e0 contro la 4\u00aa Squadriglia nipponica. Per prima cosa le condizioni meteorologiche impedirono un uso proficuo degli apparecchi delle portaidrovolanti. Il contrammiraglio Nishimura, fedele alle sue valutazioni sull'eterogenea flotta ABDACOM chiamata oltretutto a coprire un fronte enorme, era decisamente pi\u00f9 pensieroso per gli attacchi di sommergibili, che avrebbero potuto sfruttare l'oscurit\u00e0. Le sue perplessit\u00e0 in proposito ebbero apparente conferma quando, attorno la mezzanotte del 24 gennaio, il \"K-XVIII\" si port\u00f2 in posizione di tiro e lanci\u00f2 alcuni siluri alle numerose navi giapponesi, le cui sagome immobili erano ben delineate dalla luce degli incendi a Balikpapan: un siluro centr\u00f2 lo \"Tsuruga Maru\", che affond\u00f2 in poco tempo. Nishimura, impressionato e seccato, provvide a radunare i suoi cacciatorpediniere per una caccia generale e si spinse molto al largo, lasciando la protezione del tormentato convoglio ai posamine, ai cacciasommergibili e ai pattugliatori superstiti. Attorno alle 02:45 il capitano Talbot cominci\u00f2 a vedere i bagliori dei fuochi e decise di attaccare con la formazione a colonna che aveva adottato, senza perdere tempo in ridispiegamenti; tra il fumo e il buio gli statunitensi arrivarono praticamente non visti e trovarono il campo sgombro. Sfilando parallelamente ai trasporti ancorati, lanciarono diversi siluri tra le 03:16 e le 03:25, ma senza colpirne alcuno: l'attacco frettoloso era stato suggerito a Talbot dalla sua ignoranza circa la posizione dei cacciatorpediniere giapponesi. Egli invert\u00ec allora la rotta e punt\u00f2 verso sud, sottoponendo i trasporti e le altre unit\u00e0 navali a un intenso cannoneggiamento e a ulteriori lanci. Alle 03:30 gli ordigni del \"Pope\" centrarono il \"Samonaura Maru\", che salt\u00f2 in aria e affond\u00f2 subito. Il \"Ford\" si accan\u00ec sui trasporti pi\u00f9 vicini con i pezzi e poi fece partire alcuni siluri, uno dei quali dette il colpo di grazia al \"Kuretake Maru\". Il \"Jones\" e il \"Parrott\" in coda collaborarono nella distruzione del \"Tatsugami Maru\", che inizi\u00f2 a sprofondare alle 03:35, prima di rivolgere il tiro dell'artiglieria contro due pattugliatori nipponici, giunti in ritardo e con quali si svilupp\u00f2 uno scambio di cannonate per un quarto d'ora circa prima che Talbot si disimpegnasse. Il frastuono della battaglia aveva ovviamente richiamato l'attenzione di Nishimura che, con la squadriglia al completo, si port\u00f2 dapprima a ovest e poi a sud nel vano tentativo di riagganciare le navi nemiche, dopodich\u00e9 si riposizion\u00f2 vicino a Balikpapan. I cacciatorpediniere statunitensi in ritirata si imbatterono verso le 04:30 solo nel pattugliatore giapponese \"No. 37\" che, male armato per uno scontro navale, spar\u00f2 solo alcune granate prima che due siluri del \"Parrott\" lo mettessero fuori combattimento alle 04:40.\nNonostante il coraggioso e fortunato intervento alleato, la tabella di marcia della 3\u00aa Flotta e del Distaccamento Sakaguchi non ne risent\u00ec. La piccola unit\u00e0 avviata tramite canoe da Tarakan era infatti riuscita ad assicurarsi, inosservata, l'aeroporto di Manggar prima dello sbarco e poi aveva marciato su Balikpapan. Nella notte tra il 23 e il 24 si era disposta fuori citt\u00e0 e aveva dunque colto alla sprovvista gli olandesi in ritirata, pressati dal contingente arrivato dal mare; i giapponesi riuscirono ad accerchiare, per\u00f2, solo pochi militari neerlandesi che si arresero dopo una breve resistenza. Il tenente colonnello van den Hoogenband e il grosso della guarnigione riuscirono invece ad abbandonare Balikpapan previa autorizzazione da Batavia e si diressero all'aeroporto di Ulin, 193 chilometri a ovest di Samarinda, dove gi\u00e0 l'ufficiale aveva fatto rendere inutilizzabili i locali impianti petroliferi. Gli ultimi combattimenti a Balikpapan, in realt\u00e0 pi\u00f9 simili a un rastrellamento, si conclusero il 26 gennaio. Van den Hoogenband e i suoi uomini furono a lungo braccati da unit\u00e0 dell'Esercito imperiale; alla fine riuscirono a bloccarli nei pressi del villaggio Muara Muntai, situato nella giungla a ovest di Samarinda, dove gettarono le armi l'8 marzo 1942.\nBilancio e conseguenze.\nL'Impero giapponese aveva conquistato Balikpapan nei tempi pronosticati ma la battaglia si era rivelata ben pi\u00f9 dura del previsto: cinque navi trasporto truppe erano andate perdute e vari altri mercantili, come il \"Kumagawa Maru\", il \"Toei Mru\" e lo \"Ashiyama Maru\", accusavano danni di varia entit\u00e0. L'equipaggio del pattugliatore \"No. 37\" era riuscito a contenere l'allagamento e a raddrizzare l'unit\u00e0, che sopravvisse con danni leggeri a una mezza dozzina di attacchi aerei tra il 24 e il 27 gennaio. Il pattugliatore era stato trainato nell'estuario del fiume Manggar vicino all'omonimo aeroporto, avendo le macchine fuori uso, ma i giapponesi rinunciarono a ripararlo dopo alcuni tentativi iniziali: abbandonato dall'equipaggio, tra febbraio e maggio fu progressivamente spogliato di tutte le armi o attrezzature utili. Fu spostato appena dentro la foce e lasciato affondare in acque basse. Le fonti consultate non forniscono numeri precisi su morti, feriti e prigionieri per nessuno dei due schieramenti. Per gli Stati Uniti l'intervento dei quattro cacciatorpediniere segn\u00f2 la prima battaglia navale combattuta dalla guerra del 1898 contro la Spagna, oltre a essere il primo combattimento di superficie con la Marina imperiale. L'attacco notturno della 59\u00aa Divisione fu comunque debolmente contrastato e doveva rimanere a lungo un successo isolato, visto che le formazioni giapponesi erano ben addestrate al combattimento notturno; solo durante la seconda met\u00e0 del 1943 questa superiorit\u00e0 cominci\u00f2 a essere seriamente intaccata. \u00c8 stato inoltre puntualizzato che l'utilizzo del siluro Mk 15, allora standard nella United States Navy ma difettoso, abbia giocato a sfavore del capitano Talbot.\nAnche se meno estese che a Tarakan, le distruzioni operate dagli olandesi a Balikpapan fecero infuriare i giapponesi e il generale Sakaguchi non lasci\u00f2 lettera morta le minacce contenute nell'ultimatum del 20 gennaio. I soldati nipponici scatenarono una caccia serrata e fecero prigionieri tutti gli europei e i bianchi che poterono, quindi li condussero sulla spiaggia vicino alla vecchia fortezza coloniale di Klandasan; a colpi di mitragliatrice e fucile, di baionetta e di spada li uccisero uno a uno, lasciando che i cadaveri fossero trascinati via dalle onde. Le fonti concordano sul \"modus operandi\" di questo crimine di guerra, ma non sul numero e sulla data: per Yenne \u00abcirca 80 prigionieri olandesi\u00bb furono trucidati gi\u00e0 il 26 gennaio 1942. Una fonte elettronica parla di \u00abalmeno 72 persone\u00bb, ma posticipa il giorno del massacro al 20 febbraio. Al processo di Tokyo un testimone oculare produsse un \"affidavit\" nel quale parl\u00f2 di 80-100 bianchi europei uccisi il 24 febbraio; il documento specific\u00f2 che diversi erano morti dissanguati a causa dell'amputazione di braccia e gambe e che le esecuzioni avvennero in mare. Lo storico Margolin afferma che le vittime, 80 di numero e sia uomini che donne, furono trucidate \u00aballa fine di febbraio\u00bb anche mediante decapitazione.\nA Balikpapan, come altrove nelle Indie orientali olandesi, i giapponesi trasferirono il pi\u00f9 in fretta possibile personale tecnico, specialisti e materiali per rimettere in funzione l'industria petrolifera danneggiata; durante il 1942 i flussi di naviglio cisterniero da e per le Indie olandesi (soprattutto il Borneo) furono regolari e le perdite contenute: in apparenza l'Impero giapponese aveva raggiunto l'obiettivo strategico della campagna nel Pacifico. Tuttavia i diffusi sabotaggi olandesi impedirono di tornare ai livelli produttivi d'anteguerra (65 milioni di barili annui) e soltanto nel corso del 1943 Balikpapan e gli altri giacimenti fornirono 50 milioni di barili. Le difficolt\u00e0 giapponesi furono poi decuplicate dall'efficace e pericolosa guerra sottomarina statunitense, che fece strage delle petroliere e dei trasporti, decurtando sensibilmente la quantit\u00e0 di olio combustibile, gasolio e benzina per la macchina militare nipponica. In ogni caso Balikpapan si ritrov\u00f2 lontana dai fronti principali della guerra nel Pacifico. Una riconquista delle Indie olandesi fu discussa tra gli Alleati occidentali dalla fine dell'estate 1944 che decisero di eliminare la presenza giapponese dal Borneo; a causa della sua importanza, Balikpapan fu tra le localit\u00e0 scelte per un'operazione anfibia. L'assalto si verific\u00f2 il 1\u00ba luglio 1945 da parte di una forza di spedizione alleata mista: fu infatti una divisione australiana a combattere per due settimane nella regione, liberando in ultimo la cittadina."}
{"id": "3490950", "revid": "1442080", "url": "https://it.wikipedia.org/wiki?curid=3490950", "title": "Stockholm Open 1997 - Doppio", "text": "Il doppio del torneo di tennis Stockholm Open 1997, facente parte dell'ATP Tour, ha avuto come vincitori Marc-Kevin Goellner e Richey Reneberg che hanno battuto in finale Ellis Ferreira e Patrick Galbraith 6-3, 3-6, 7-6."}
{"id": "3490960", "revid": "767487", "url": "https://it.wikipedia.org/wiki?curid=3490960", "title": "ESP - Fenomeni paranormali", "text": "ESP - Fenomeni paranormali (\"Grave Encounters\") \u00e8 un film del 2011 diretto dai The Vicious Brothers.\nPellicola horror girata in stile falso documentario (mockumentary). Il titolo italiano del film riprende l'acronimo inglese di \"percezione extrasensoriale\" (\"Extra-Sensory Perception\").\nTrama.\nUna troupe televisiva, composta dai reporter Lance Preston, Sasha Parker, T.C. Gibson, Houston Gray e Matt White, lavora a un reality in stile falso documentario dal titolo \"ESP - Fenomeni Paranormali\". Si decide di girare un episodio della serie all'interno del Collingwood Psychiatric Hospital, un vecchio ospedale psichiatrico abbandonato. La troupe gira interviste a testimoni che raccontano di fatti inspiegabili: in particolare si parla di un neurologo, tale Friedkin, che lavorando presso l'istituto in questione conduceva esperimenti sul cervello dei malati, effettuando lobotomie e che fin\u00ec per morire pugnalato da alcuni pazienti fuggiti dalle loro stanze.\nLa troupe decide cos\u00ec di restare nell'ospedale per la notte, chiusi nell'edificio, per verificare quanto di vero ci sia nei racconti narrati. Per rendere la situazione e quindi le riprese pi\u00f9 \"avvincenti\", decidono inoltre di lasciare che il custode sia l'unico ad avere le chiavi dell'edificio e danno appuntamento a questi per le 6 del mattino successivo.\nAlcuni strani fenomeni provocano la fuga dei reporter, instaurando nel gruppo la consapevolezza dell'esistenza di una qualche entit\u00e0. Eccitati da quanto accaduto, tentano di stabilire un ulteriore contatto con questa \"presenza\", senza tuttavia ottenere risultati.\nIl gruppo decide di andarsene, ma si rende conto di essersi inspiegabilmente perduto lungo la strada per l'atrio. Esasperati dal ritardo del custode che alle sei del mattino avrebbe dovuto aprire loro la porta principale, decidono di sfondarla ma scoprono che essa non conduce fuori, bens\u00ec lungo una serie di ulteriori corridoi, cos\u00ec come qualunque altra porta dell'edificio.\nI reporter, nel loro vagare per l'edificio, notano inoltre che i loro orologi segnano orari non compatibili con l'effettivo momento della giornata. Difatti, nonostante questi segnino le 8 del mattino, fuori risulta ancora notte fonda. Tornati nella hall, il gruppo rimane in possesso solo delle torce delle videocamere che utilizzano come fonti di illuminazione. Ogni tentativo di trovare un'uscita fallisce, portando il gruppo a uno stato di terrore e paranoia. Dopo essersi risvegliati da un breve sonno, notano con orrore che sulla schiena di Sasha qualcuno aveva inciso, con profondi tagli, la parola \"Hello\".\nI fenomeni col passare del tempo diventano sempre pi\u00f9 violenti; la troupe, nel suo girovagare nell'ospedale, \u00e8 testimone di ulteriori e sempre pi\u00f9 frequenti manifestazioni come quando, notando una figura correre da una camera all'altra e ritenendo potersi trattare dell'amico Matt, si recheranno verso una stanza nella quale vedono il fantasma di una giovane paziente. Lance, Sasha e T.C., nascostisi in uno sgabuzzino, si risvegliano con al polso un braccialetto riportante il loro nome, del tutto identico a quelli indossati dai pazienti della clinica quando questa era in attivit\u00e0.\nNel frattempo, Houston viene sorpreso dall'entit\u00e0 che dapprima tenta di strangolarlo e in seguito lo sbalza a terra colpendolo a morte, mentre Matt viene ritrovato dal gruppo in una camera con addosso una veste bianca e al polso un braccialetto identificativo bianco, oramai impazzito e del tutto somigliante a uno dei tanti pazienti che all'epoca dimoravano nella clinica.\nRifugiatisi in una stanza, la troupe cerca di capire in che condizioni si trovi Matt mentre, nei corridoi dell'ospedale, si odono riecheggiare le risate e le urla isteriche degli ormai defunti pazienti e dei loro spiriti. Con orrore, Matt dice agli altri che l'unica via d'uscita dall'ospedale \u00e8 nel farsi curare come pazienti. Presi dal panico, Lance, Sasha. T.C e un sempre pi\u00f9 delirante Matt si trovano in una sala con una vasca da bagno piena di sangue in cui, come riferito loro dal guardiano della struttura, tempo addietro una paziente si era tagliata i polsi suicidandosi. Qui, T.C. viene afferrato dal fantasma della paziente nella vasca e in essa sparisce misteriosamente.\nLance, Sasha e Matt decidono quindi di andare nelle gallerie sotterranee con la speranza che queste possano portarli verso l'uscita. Prima di riuscire a giungervi e dopo l'ennesimo attacco da parte dell'entit\u00e0 malvagia, Matt si suicida gettandosi nella tromba di un ascensore. Cos\u00ec Lance e Sasha, ormai soli, giungono presso le gallerie, disperati e affamati.\nProduzione.\n\u00c8 il primo film dei registi The Vicious Brothers e segue il genere dei predecessori \"Paranormal Activity\", \"Rec\" e \"The Blair Witch Project\".\nDistribuzione.\nIl film in Italia \u00e8 stato distribuito dalla Eagle Pictures il 1\u00ba giugno 2011.\nSeguito.\nUn seguito del film, \"ESP\u00b2 - Fenomeni paranormali\", \u00e8 stato prodotto nel 2012, e la sua distribuzione in Italia \u00e8 avvenuta il 1\u00ba agosto 2013."}
{"id": "3490967", "revid": "122938204", "url": "https://it.wikipedia.org/wiki?curid=3490967", "title": "Genova 1893 Circolo del Calcio 1928-1929", "text": "Questa voce raccoglie le informazioni riguardanti il Genova 1893 Circolo del Calcio nelle competizioni ufficiali della stagione 1928-1929.\nStagione.\nIl club cambia ragione societaria il 28 ottobre 1928, italianizzando il proprio nome in \"Genova 1893 Circolo del Calcio\".\nIn campionato ottenne il 4\u00ba posto del girone B, qualificandosi alla Coppa Europa Centrale per sorteggio, dopo due spareggi terminati in parit\u00e0.\nMaglie.\nLa maglia per le partite casalinghe presentava i colori attuali (anche se la dicitura ufficiale era rosso granato e blu) ma a differenza di oggi il blu era posizionato a destra.\nOrganigramma societario.\nArea direttiva\nArea tecnica"}
{"id": "3490971", "revid": "24989", "url": "https://it.wikipedia.org/wiki?curid=3490971", "title": "Feistritz", "text": ""}
{"id": "3490977", "revid": "71433", "url": "https://it.wikipedia.org/wiki?curid=3490977", "title": "Grave Encounters", "text": ""}
{"id": "3490987", "revid": "327495", "url": "https://it.wikipedia.org/wiki?curid=3490987", "title": "Pentossido di difosforo", "text": ""}
{"id": "3490988", "revid": "599013", "url": "https://it.wikipedia.org/wiki?curid=3490988", "title": "George Woods", "text": ""}
{"id": "3490998", "revid": "287204", "url": "https://it.wikipedia.org/wiki?curid=3490998", "title": "Prigionieri nel Texas", "text": "Prigionieri nel Texas \u00e8 un romanzo autobiografico del 1985 scritto da Gaetano Tumiati.\nTrama.\nIl romanzo racconta la storia personale dell'Autore, tenente di cavalleria, dal momento della cattura in Tunisia, nel maggio 1943, al ritorno in patria nel 1946.\nNella parte centrale e pi\u00f9 consistente del romanzo sono narrate varie vicissitudini vissute dallo scrittore e dai compagni detenuti nel campo di concentramento di Hereford in Texas.\nVarie.\nIl regista Giorgio Serafini ha realizzato nel 1991 un documentario TV sul campo di prigionia di Hereford dal titolo \"Les murs de sable\", e nel 2002, nello stesso ambiente, ha diretto un film con Luca Zingaretti e Roy Scheider dal titolo \"Texas 46\"."}
{"id": "3490999", "revid": "287204", "url": "https://it.wikipedia.org/wiki?curid=3490999", "title": "Rockefeller Street (album)", "text": "Rockfeller Street \u00e8 il primo album completo della cantante estone Getter Jaani, pubblicato il 1\u00ba maggio 2011 dall'etichetta discografica estone Moonwalk. L'album \u00e8 stato pubblicato fisicamente solo in Estonia, ma \u00e8 stato reso disponibile digitalmente a livello planetario.\nCon \"Rockefeller Street\", il brano che d\u00e0 il nome all'album, la cantante ha partecipato alla finale dell'Eurovision Song Contest 2011, giungendo 24\u00aa.\nNell'album sono state inserite anche tre tracce che erano contenute anche nel primo EP della cantante: Parim P\u00e4ev, Grammofon e Saladus. Le prime due sono stati proprio i due singoli estratti dall'EP, mentre la terza \u00e8 stata reinserita in una versione diversamente arrangiata.\nIl 23 maggio 2011 viene estratto il secondo singolo dall'album: \"Valged \u00d6\u00f6d\", cantata in duetto con Koit Toome. Mentre il 30 ottobre 2011 viene pubblicato il terzo singolo: \"Me K\u00f5ik J\u00e4\u00e4me Vanaks\", traccia dove \u00e8 presente la collaborazione come chitarrista di Mihkel Raud, giudice di Getter quando ha partecipato a Eesti otsib superstaari."}
{"id": "3491000", "revid": "22356", "url": "https://it.wikipedia.org/wiki?curid=3491000", "title": "Denisodon moroccensis", "text": "Denisodon \u00e8 un genere di mammiferi estinti appartenente agli aramiidi e vissuto nel Cretaceo inferiore. Venne inizialmente considerato un membro dei multitubercolati all'interno del sottordine dei Plagiaulacida, considerati tra i pi\u00f9 antichi dei multitubercolati. Venne classificato da G. Hahn e R. Hahn nel 2003, sulla base di pochi resti fossili ritrovati da D. Sigogneau Russell nel 1991 negli strati del sinclinale dell'alto Atlante di Annual, in Marocco. Successive scoperte di forme simili ma meglio note (\"Cifelliodon\") hanno permesso di comprenderne meglio le parentele, e di attribuire queste e altre forme (\"Hahnodon\") all'enigmatico gruppo degli Haramiyida.\nIl genere \"Denisodon\" (\"dente di Denise\", in onore della paleontologa Denise Sigogneau Russell) \u00e8 rappresentato dalla specie \"D. moroccensis\", classificata sulla base di resti fossili di un molare inferiore (M2)."}
{"id": "3491012", "revid": "631741", "url": "https://it.wikipedia.org/wiki?curid=3491012", "title": "Carlo Osmani", "text": "Biografia.\nDi professione sellaio, ma come molti giovani del suo tempo animato da spirito patriottico, part\u00ec per la sfortunata spedizione dei Fratelli Bandiera, alla quale presero parte anche i fratelli Tesei di Pesaro, marchigiani come Osmani. \nDopo lo sbarco in Calabria e la cattura da parte della polizia borbonica a seguito della denuncia del loro compagno Boccheciampe, i fratelli Bandiera ed altri sette compagni componenti la spedizione furono condannati a morte mediante fucilazione nel Vallone di Rovito (CS) il 25 luglio 1844, mentre ad alcuni condannati, tra i quali Carlo Osmani, la pena venne tramutata nel carcere a vita. "}
{"id": "3491025", "revid": "2158081", "url": "https://it.wikipedia.org/wiki?curid=3491025", "title": "Franz Hessel", "text": "Di famiglia agiata, figlio di un banchiere ebreo tedesco, non concluse gli studi universitari a Monaco. Dal 1906 al 1914, fino a poco prima della guerra, visse per gran parte del tempo a Parigi. Nella capitale francese si leg\u00f2 alla pittrice Helen Grund, che spos\u00f2 nel 1913 (e che divise, in un audace triangolo sentimentale, con l'amico francese Henri-Pierre Roch\u00e9). Il periodo parigino \u00e8 rievocato nel suo romanzo \"Pariser Romanze\" (uscito nel 1920).\nInsieme a Walter Benjamin, tradusse in tedesco alcuni volumi di \"\u00c0 la recherche du temps perdu\" di Marcel Proust. Tradusse inoltre opere di Stendhal, Giacomo Casanova e Honor\u00e9 de Balzac.\nRientrato a Berlino negli anni della Repubblica di Weimar, lavor\u00f2 per anni come consulente letterario per l'editore Rowohlt.\nConsiderato uno dei primi esponenti tedeschi della fl\u00e2nerie \"alla francese\", pubblic\u00f2 un libro di itinerari e passeggiate attraverso i quartieri di Berlino, \"Spazieren in Berlin\" (1929).\nRelativamente tardi, nel 1938, e dopo molte esitazioni, si convinse a lasciare la Germania hitleriana rifugiandosi a Parigi. Nel 1940, con la resa francese alla Wehrmacht e l'occupazione tedesca della Francia, decise di fuggire a sud, stabilendosi a Sanary-sur-Mer, tra Provenza e Costa Azzurra. Nel 1940 fu internato nel campo di Les Milles, vicino ad Aix-en-Provence, insieme al figlio primogenito Ulrich, e a numerosi scrittori, artisti e intellettuali mitteleuropei, tra cui Lion Feuchtwanger e Max Ernst. Mor\u00ec in esilio nel 1941, senza aver pi\u00f9 rivisto la Germania, poco tempo prima delle drammatiche deportazioni verso i campi di concentramento nazisti. \nIl secondogenito St\u00e9phane Hessel, che fu attivo nella R\u00e9sistance, assunse la nazionalit\u00e0 francese, in seguito entr\u00f2 nel servizio diplomatico e divenne, in tarda et\u00e0, uno scrittore di successo col sorprendente pamphlet \"Indignez-vous\"!\nFranz Hessel ha ispirato il personaggio di Jules nel romanzo \"Jules e Jim\" di Henri-Pierre Roch\u00e9, poi trasposto in film (1962) da Fran\u00e7ois Truffaut (dove il protagonista \u00e8 interpretato da Oskar Werner, e Helen da Jeanne Moreau)."}
{"id": "3491035", "revid": "36426", "url": "https://it.wikipedia.org/wiki?curid=3491035", "title": "Palazzo Arese Borromeo", "text": "Palazzo Arese Borromeo, \u00e8 uno storico palazzo nobiliare situato a Cesano Maderno, in provincia di Monza e della Brianza in Lombardia.\nStoria.\nL'ala nord del palazzo fu costruita nel cinquecento da Bartolomeo Senior, Giulio I Arese inizi\u00f2 un ampliamento intorno al 1620, ma la parte preponderante di questa esemplare residenza nobiliare suburbana fu fatta costruire dal 1654 al 1670 circa dall'allora presidente del Senato di Milano, il conte Bartolomeo III Arese.\nA lui si deve il merito di aver trasformato la villa di campagna di Cesano Maderno nella sontuosa residenza odierna.\nA questa politica di prestigio familiare contribuirono anche le iniziative del Conte Arese, di benefattore e di mecenate nonch\u00e9 la costruzione della cappella di famiglia in San Vittore al Corpo a Milano, del monastero domenicano di San Pietro martire a Seveso, dell'imponente Palazzo Arese ora Palazzo Litta a Milano, affidato a Francesco Maria Richino inoltre al rinnovamento della Chiesa di Santa Maria alla Porta a Milano e la Chiesa di San Nicolao (Milano).\nAttualmente il palazzo \u00e8 di propriet\u00e0 dell'amministrazione comunale.\nGli interni del palazzo sono visitabili grazie a visite guidate che si effettuano il sabato e la domenica. Il parco invece \u00e8 aperto tutti i giorni, con ingresso libero\nDescrizione.\nAnche se l'idea di costruire il palazzo di campagna a Cesano era stata del padre Giulio Arese, fu Bartolomeo a realizzarne il compimento. La residenza che ancora oggi \u00e8 possibile ammirare fu il frutto delle sue scelte, dei suoi gusti, della sua cultura.\nIl progetto del palazzo va letto all'interno di un pi\u00f9 complesso progetto urbanistico che aveva la funzione di dare il massimo risalto alla nobile dimora all'interno del borgo di Cesano.\nIl cuore del complesso \u00e8 il palazzo, in stile \"tardo-barocco lombardo\", ed intorno ad esso ruotano una serie di elementi che contribuiscono ad esaltarne la presenza, il valore simbolico oltre che architettonico. A partire dalla \"Piazza ad esedra\", gi\u00e0 concepita come in stretta relazione con il palazzo, ed agli inizi del Settecento perfezionata come una sfarzosa \"quinta scenografica\" e come luogo ove ambientarvi feste e intrattenimenti per gli ospiti. Successivamente quest'area venne destinata ad area di mercato ed ancora nel Novecento fu profondamente modificata. Solo a seguito dei restauri compiuti nel 1997 l'Esedra del palazzo ha riacquistato le forme e le funzioni originarie mettendo ben in luce le sue valenze di luogo scenico ispirato alla tipologia architettonica dei Teatri d'acqua.\nVerso ovest si allunga un viale rettilineo, ora corso Libert\u00e0, nel quale troviamo la chiesa di santo Stefano antica, ora sconsacrata, e quella nuova del 1937. Dalla parte opposta, ad est, si estende un vasto giardino, interamente recintato. Da notare l'asse prospettico che dalla loggia genovese del palazzo, va a terminare alla fontana e con una piccola deviazione con il grande portale del muro di cinta.\nNon \u00e8 chiaro a quale architetto possa essere attribuibile il progetto, n\u00e9 come si siano succedute le varie fasi della costruzione. Probabilmente fu avviato da Giulio Arese poi compiutamente realizzato grazie a Bartolomeo III Arese, che diede avvio al cantiere nel 1654. Dopo circa vent'anni il palazzo era pressoch\u00e9 finito.\nSi tratta di una struttura elegante ma semplice, quadrangolare, anche se l'affiancamento dei corpi di servizio ne complica il disegno. Il palazzo ha il suo centro nel cortile interno impreziosito da una loggia alla genovese sul lato opposto all'ingresso, che si affaccia su un vasto giardino all'italiana.\nLa facciata principale, quella che d\u00e0 sull'Esedra, \u00e8 impostata su tre corpi a sviluppo verticale collegati da altri un poco pi\u00f9 bassi, che si saldano con le ali adiacenti. Nell'ala nord troviamo la cappella, nell'ala sud vi \u00e8 la torre esagonale, costruita sui resti di una torre medievale.\nNel complesso la facciata si evidenzia come sobria, nobile, che caratterizza tutto l'edificio. Solo il portale maggiore spicca, con le sue lesene doriche sovrapposte a bugnato con un balcone settecentesco in ferro battuto.\nDopo l'ingresso a doppio porticato nel cortile si erge la facciata orientale che assume un carattere monumentale grazie a porte e finestre impreziosite da ricchi cornicioni e da nicchie con i busti dei Cesari. e soprattutto alla loggia superiore a tre doppie campate che vivacizza ed arricchisce l'intera struttura.\nLa loggia alla genovese superiore \u00e8 dunque la vera protagonista della scena nel cortile.\nInterno.\nLa struttura del palazzo \u00e8 organizzata a quartieri. Il pianterreno \u00e8 occupato da locali di servizio, mentre sul lato est si trovano i locali di rappresentanza, preceduti dal portico dei Cesari. Due scaloni poi collegano il pianterreno al piano nobile.\nTra le sale di questo piano spicca il \"Grande salone dei ricevimenti\" incentrale rispetto alla facciata occidentale. Accanto a questo, verso sud, le sale destinate alla cultura e alle scienze, collegate alla grande Galleria del lato meridionale mentre, verso nord, si apre la serie di sale che precedono l'oratorio, con accesso pubblico anche dalla strada, dedicato ai Santi Angeli Custodi e a Sant'Antonio da Padova.\nIl lato nord del cortile ospitava il \"quartiere delle donne\", con gli appartamenti e i locali destinati alla \"Contessa\" e alle figlie, mentre dalla parte opposta collegabile con la loggia genovese, vi era l'appartamento del conte Bartolomeo III Arese, adiacente alla biblioteca oltre la quale vi era l'appartamento del figlio Giulio II.\nNelle sale del lato sud erano concentrate le raccolte artistiche e librarie del casato Arese Borromeo e la \"cappella privata di san Pietro martire\", nonch\u00e9 la gi\u00e0 citata galleria, arricchita un tempo da opere e sculture. \nMentre al lato sud erano addossati il cortile e il \"Quartiere della servit\u00f9\", al lato nord si affiancavano altri edifici organizzati attorno a tre cortili e destinati ad accogliere i servizi e le cucine.\nApparato decorativo.\nL'apparato decorativo del palazzo, riportato recentemente all'antico splendore attraverso minuziosi restauri, fa del Palazzo uno dei casi di maggior interesse a livello regionale. Agli affreschi che interessarono trentatr\u00e9 ambienti lavorarono artisti del classicismo milanese del calibro di Ercole Procaccini il Giovane, i fratelli Montalto, Antonio Busca, Giovanni Ghisolfi, Giuseppe Nuvolone, Federico Bianchi. L'intero ciclo pittorico faceva parte di un ricco progetto complessivo che intendeva trasmettere messaggi di carattere politico-culturale. Gli affreschi del piano nobile rispondono, in particolare, ad un programma iconografico di esaltazione del potere economico politico del casato e l'impegno in campo culturale e scientifico. Caratteristiche del palazzo sono le Boscherecce, scene naturali che avvolgono lo spettatore attraverso un paesaggio ricreato e mitologico.\nSalone d'Onore dei Fasti Romani.\nL'ambiente pi\u00f9 importante sul piano decorativo \u00e8 certamente il \"Salone d'Onore\", detto anche dei \"Fasti Romani\". Nobilitato da una decorazione a due fasce: nella prima inferiore si hanno le scene della storia di Roma, e statue dipinte di re ed imperatori, mentre nella fascia superiore abbiamo dame e signori, musicisti, camerieri, mendicanti, che si affacciano idealmente da una balaustra dipinta ad osservare idealmente, come una sorta di pubblico virtuale, i festeggiamenti e gli sfarzi ai quali il salone soleva essere riservato.\nGiardino e ninfeo.\nAccenniamo brevemente ad un ambiente tutto speciale, ideale raccordo tra il palazzo e la natura del parco del Palazzo: il ninfeo, ricavato in un prolungamento a pian terreno dell'ala settentrionale del complesso. La decorazione musiva, l'acqua e le piante che un tempo arricchivano la struttura, ne facevano un luogo atto alla meditazione, alla contemplazione, in una ideale unione tra ragione e natura.\nOltre il lato meridionale del palazzo si estende, sull'asse loggia-fontana (o \"giochi d'acqua\",voluti dal conte e realizzati nel 1755), il giardino all'italiana e sul lato nord di questo aree prative del parco.\nGhiacciaia.\nUna scoperta \u00e8 stata quella della ghiacciaia, recentemente recuperata e valorizzata, nel pieno rispetto delle forme originali, con particolare attenzione alle caratteristiche funzionali della antica struttura, semplice ma raffinata."}
{"id": "3491048", "revid": "729019", "url": "https://it.wikipedia.org/wiki?curid=3491048", "title": "Isola Kanaga", "text": "Kanaga \u00e8 un'isola vulcanica che fa parte del gruppo delle isole Andreanof, nell'arcipelago delle Aleutine e appartiene all'Alaska (USA); si trova nel mare di Bering tra Tanaga (a ovest) e Adak.\nL'isola ha una superficie di 369\u00a0km\u00b2, \u00e8 lunga circa 48\u00a0km e larga dai 6 ai 13\u00a0km. nella parte nord-est si trova il monte Kanaga (1.307\u00a0m) uno stratovulcano la cui ultima eruzione risale al 1995."}
{"id": "3491054", "revid": "92723", "url": "https://it.wikipedia.org/wiki?curid=3491054", "title": "Jeremi Wisniowiecki", "text": ""}
{"id": "3491058", "revid": "466539", "url": "https://it.wikipedia.org/wiki?curid=3491058", "title": "Clarence G. Badger", "text": "Biografia.\nAttivo dal 1914 al 1941, Clarence G. Badger cominci\u00f2 la sua carriera cinematografica come sceneggiatore in un cortometraggio western. Pass\u00f2 quasi subito alla regia, affiancando Harry Williams in un film prodotto dalla Keystone Film Company. Uno dei suoi film pi\u00f9 famosi \u00e8 \"Cosetta\", interpretato da Clara Bow, un vero e proprio caso cinematografico che cre\u00f2 la moda di quello che in Italia venne chiamato \"un certo non so che\"."}
{"id": "3491066", "revid": "1419388", "url": "https://it.wikipedia.org/wiki?curid=3491066", "title": "Giuseppe Cangiano", "text": "Commissario di Pubblica Sicurezza a Firenze, cadde per mano di un anarchico durante alcuni scontri a carattere politico il 29 agosto 1920. Fu uno dei primi caduti delle forze dell'ordine durante il biennio rosso.\nBiografia.\nNato a Cittaducale (allora provincia de L'Aquila, oggi di Rieti) da una famiglia dell'alta borghesia locale, fu indirizzato dal padre Ludovico e dalla madre Prassede Costantini agli studi classici. A fine secolo si trasfer\u00ec a Roma per gli studi in legge. Nella capitale fu, tra l'altro, segretario personale dell'on. Roselli e giornalista in alcune riviste. Entr\u00f2 nell'Amministrazione di Pubblica Sicurezza nel 1905, e dopo il corso di polizia scientifica, sempre a Roma, nominato delegato di III classe, fu assegnato alla Questura di Firenze. Nel 1907 spos\u00f2 Argia Cipriani, figlia del noto scultore Adolfo Cipriani, dalla quale ebbe tre figli, Matilde, Bianca e Renzo.\nDalle note biografiche riportate dalle cronache giornalistiche si evince una carriera brillante: a Firenze prest\u00f2 servizio al gabinetto del Questore, al Commissariato Santo Spirito e fu responsabile della Squadra mobile, della Squadra provinciale annonaria e della Squadra del buon costume. All'epoca della morte dirigeva il Commissariato centrale di San Giovanni, il pi\u00f9 importante del capoluogo toscano, dove, con tre promozioni al merito e dodici encomi, era ritenuto una delle figure pi\u00f9 autorevoli del Ministero dell'Interno della regione.\n\u00c8 sepolto al cimitero monumentale delle Porte Sante di San Miniato al Monte in Firenze.\nL'uccisione.\nSi era all'alba dell'occupazione delle fabbriche che sarebbe avvenuta nel settembre di quell'anno, in un periodo di forti tensioni sociali che dalla campagna non erano ancora transitate nel resto del tessuto sociale.\nSecondo le cronache del tempo, nel pomeriggio di domenica 29 agosto 1920 piazza S. Maria Novella era gremita per una manifestazione del Partito Socialista e della locale Camera del lavoro. Il comizio ebbe inizio alle 17.00; il dispiegamento di forze dell'ordine era esiguo per la decisione degli organizzatori di non effettuare alcun corteo.\nAl termine del comizio, un gruppo di facinorosi si diresse verso l'odierna piazza della Repubblica (allora piazza Vittorio Emanuele) transitando per piazza del Duomo e raccogliendo lungo il percorso un gruppo consistente di manifestanti (secondo alcune stime tra le 200 e le 300 persone). Essendo l'improvvisato corteo in vista di piazza Vittorio Emanuele, gremita di cittadini nel pomeriggio domenicale, il commissario Cangiano ritenne di intervenire per parlamentare con il gruppo di manifestanti. Le cronache riportano che, malgrado alcuni cenni di malcontento e qualche fischio, i manifestanti si fossero convinti a dirigersi verso la Camera del lavoro e poi sciogliere il corteo non autorizzato. La cautela mostrata sin dal primo momento dal funzionario era motivata dalla consapevolezza del delicato momento politico e sociale, caratterizzato da tensioni che trovavano poche risposte nel governo Giolitti, sostenuto da una maggioranza parlamentare sofferta e litigiosa.\nAll'improvviso, testimoni oculari riportarono che alcuni facinorosi, probabilmente infiltratisi all'interno del corteo, cominciarono a farsi sotto al commissario. Alle sue spalle venne sferrato un colpo di bastone che lo colp\u00ec alla testa, facendogli cadere il cappello. Non appena si volt\u00f2 gli venne sparato un colpo alla fronte a bruciapelo, e un secondo colpo al volto gli fu esploso quando era a terra. \nNel fuggi fuggi generale fu soccorso da un brigadiere dei Reali Carabinieri in borghese e da alcune guardie regie, che lo adagiarono in una vettura pubblica dirigendosi al vicino ospedale di Santa Maria Nuova, dove il commissario giunse cadavere. Nel frattempo, nella piazza scoppiarono disordini che impegnarono a lungo i carabinieri e le guardie presenti.\nL'uccisione di Cangiano ebbe eco nazionale, e scosse profondamente l'opinione pubblica, suscitando una risposta ancor pi\u00f9 indecisa da parte del governo, gi\u00e0 in bilico tra posizioni conservatrici e maldestri tentativi di riforma. L'episodio \u00e8 ricordato con una lapide all'interno del sacrario ai caduti della Questura di Firenze, dov'\u00e8 commemorato annualmente.\nIl figlio Renzo, ufficiale dell'Esercito, cadr\u00e0 in combattimento in Jugoslavia nel dicembre del 1943 alla testa del proprio reparto, che dopo l'armistizio dell'8 settembre si era unito alla resistenza contro il nazifascismo.\nOnorificenze.\nMedaglia d'argento al valor civile alla memoria concessa in data 23 ottobre 1924 (G.U. 258 del 5 novembre 1924, parte prima), con la seguente motivazione: \u00ab\"Allo scopo di evitare un conflitto, che avrebbe potuto causare vittime innocenti, affrontava da solo una turba scalmanata di sovversivi in procinto di commettere atti di violenza e mentre tentava con la persuasione d'indurre i pi\u00f9 facinorosi alla calma, veniva colpito a morte da un colpo di rivoltella sparatogli a bruciapelo da un anarchico\"\u00bb.\nA consegnare la decorazione alla vedova fu il sindaco di Firenze, sen. Antonio Garbasso, nel corso della solenne cerimonia che si tenne in Palazzo Vecchio il 21 aprile 1925, alla presenza di un ministro del Regno, di autorit\u00e0 istituzionali e della cittadinanza."}
{"id": "3491068", "revid": "1573940", "url": "https://it.wikipedia.org/wiki?curid=3491068", "title": "Pinheirodontidae", "text": "I Pinheirodontidae sono una famiglia di mammiferi estinti poco conosciuta. I resti fossili provengono dal Giurassico superiore e dal Cretaceo inferiore di Inghilterra, Portogallo e Spagna, e sono limitati a pochi denti. Questi piccoli erbivori vissero durante l'era dei dinosauri. Sono membri dell'ordine dei multitubercolati e del sottordine 'plagiaulacida'. Sono quindi alcuni tra i pi\u00f9 antichi rappresentanti dell'ordine.\nLa famiglia Pinheirodontidae, il cui nome deriva da Porto Dinheiro, Lourinh\u00e3, Portogallo (la localit\u00e0 principale dei ritrovamenti fossili), venne classificata da G. Hahn e R. Hahn nel 1999.\nTassonomia.\nSottoclasse \u2020Allotheria "}
{"id": "3491073", "revid": "599013", "url": "https://it.wikipedia.org/wiki?curid=3491073", "title": "Chandra Cheeseborough", "text": ""}
{"id": "3491079", "revid": "729019", "url": "https://it.wikipedia.org/wiki?curid=3491079", "title": "Kagalaska", "text": "Kagalaska (in lingua aleutina \"Qigalaxsix\") \u00e8 un'isola che fa parte del gruppo delle isole Andreanof, nell'arcipelago delle Aleutine; si trova nel mare di Bering e appartiene all'Alaska (USA).\nL'isola ha una superficie di 164\u00a0km\u00b2; \u00e8 lunga circa 14\u00a0km e larga 11\u00a0km. \u00c8 separata, a ovest, dall'isola di Adak dallo stretto di Kagalaska (\"Aakayuudax\" in aleutino), che \u00e8 largo circa 400\u00a0m nel punto pi\u00f9 stretto. A est, a 1,9\u00a0km, si trova l'isola Little Tanaga, al di l\u00e0 dello stretto omonimo."}
{"id": "3491087", "revid": "120401703", "url": "https://it.wikipedia.org/wiki?curid=3491087", "title": "Giovanni Zucchi (calciatore)", "text": "Carriera.\nEsordisce con il di Genova nella Terza Divisione 1922-1923 con cui vince il proprio girone in Liguria ed accede agli spareggi promozione, in cui supera l'Entella Chiavari ottenendo la promozione in categoria superiore.\nNel 1923 \u00e8 ingaggiato dalla , club nel quale militer\u00e0 sino al 1928. Con gli \"arancioni\" vince il campionato toscano della Terza Divisione 1923-1924, ottenendo la promozione in Seconda Divisione 1924-1925.\nNella prima stagione in cadetteria il club toscano ottiene il quinto posto del girone C, come in quella seguente mentre nella stagione 1926-1927 il suo club ottiene il terzo posto. Nella Prima Divisione 1927-1928 Zucchi ed i suoi giungono secondi nel Girone finale dopo aver perso lo spareggio con l'Atalanta ma ottengono comunque la promozione in massima serie.\nOttenuta la promozione Zucchi \u00e8 ingaggiato dal Genova 1893 con cui esordisce il 10 febbraio 1929 nel pareggio a reti bianche con la Fiumana. Con i \"rossoblu\" ottiene il quarto posto del girone B e l'accesso alla Coppa dell'Europa Centrale 1929.\nLa stagione seguente, nella neonata Serie A, gioca con il , club con cui esordisce il 6 ottobre 1929 nella vittoria esterna dei \"canarini\" sul per 3-1. Con i modenesi ottiene il dodicesimo posto finale.\nNel 1931 passa all'Andrea Doria in terza serie, con cui ottiene il quinto posto nel girone D nelle stagioni 1931-1932 e 1932-1933."}
{"id": "3491096", "revid": "110157", "url": "https://it.wikipedia.org/wiki?curid=3491096", "title": "Puerto de Canencia", "text": "Il Puerto de la Canencia \u00e8 un passo di montagna situato nella Sierra de Guadarrama (appartenente al Sistema Centrale), nella Comunit\u00e0 di Madrid (Spagna). Il passo \u00e8 situato a un'altitudine di 1.524\u00a0m ed \u00e8 attraversato dalla strada M-629 che collega i comuni di Miraflores de la Sierra e Canencia, distanti 16\u00a0km. La strada prosegue verso l'alta Valle del Lozoya dove si unisce alla M-604. La strada fu costruita tra il 1941 e il 1954, per migliorare l'accesso a Canencia, che, in quel periodo, speriment\u00f2 un timido sviluppo grazie all'installazione dei servizi di illuminazione elettrica e acqua corrente.\n\u00c8 situato ai piedi della Sierra de la Morcuera, allineamento appartenente al massiccio della Sierra de Guadarrama che \u00e8 attraversato da un altro passo, il Puerto de la Morcuera, nella parte occidentale. A est del passo si situano cime come la Cabeza de Bra\u00f1a, di 1.782\u00a0m di altitudine, o il Mondalindo, di 1.833\u00a0m.\n\u00c8 uno dei passi pi\u00f9 bassi della Sierra de Guadarrama e, allo stesso tempo, tra i meno transitati, per il suo carattere locale. Ci\u00f2 nonostante, \u00e8 un sito molto frequentato nei fine settimana per il suo valore paesaggistico e ambientale. La zona \u00e8 popolata da pini.\nIl Rally Shalymar solitamente fa tappa in questo passo."}
{"id": "3491117", "revid": "1711941", "url": "https://it.wikipedia.org/wiki?curid=3491117", "title": "Misteri di Roma", "text": "Misteri di Roma (\"Roman Mysteries\") \u00e8 una serie televisiva britannica trasmessa nel 2007 da BBC One. La serie \u00e8 basata sulla collana di romanzi per bambini \"Avventure nell'antica Roma\" di Caroline Lawrence.\nTrama.\nQuattro ragazzi del 79 d.C. che vivono nell'antica Roma, sono impegnati a risolvere diversi . Un'ossessione per loro. I ragazzi sono Flavia (Francesca Isherwood), Jonathan (Eli Machover), Nubia (Rebekah Brookes-Murrell), e Lupus (Harry Stott), ragazzi con caratteri diversi ma uniti dal risolvere i misteri."}
{"id": "3491119", "revid": "123344450", "url": "https://it.wikipedia.org/wiki?curid=3491119", "title": "Dimetilcarbonato", "text": "Il dimetilcarbonato, indicato spesso DMC in forma abbreviata, \u00e8 un liquido incolore dall'odore caratteristico. Rappresenta l'estere metilico dell'acido carbonico e tra i suoi utilizzi figura quello come agente metilante, con il vantaggio rispetto ad altri analoghi reagenti, quali lo iodometano e il dimetilsolfato, di essere biodegradabile e molto meno tossico.\nSintesi.\nIl dimetilcarbonato pu\u00f2 essere sintetizzato facendo reagire il metanolo con fosgene o metilcloroformiato in soluzione concentrata di idrossido di sodio. Sono stati sviluppati anche altri metodi di sintesi che fanno a meno dell'utilizzo su vasta scala del fosgene, tra i quali la carbonilazione ossidativa del metanolo in presenza di CuCl quale catalizzatore, la transesterificazione tra metanolo e propilene (o etilene) carbonato, e la metanolisi dell'urea catalizzata da ossidi metallici (con formazione di un carbammato quale intermedio).\nUsi.\nIl dimetilcarbonato viene utilizzato in miscela con il carbonato di etilene per produrre soluzioni non acquose di elettroliti usate nelle batterie al litio. Nella sintesi organica viene utilizzato come reagente verde per la metilazione e la metossicarbonilazione: \u00e8 in grado di metilare aniline, fenoli e acidi carbossilici, ma molte di queste reazioni richiedono l'utilizzo di un'autoclave. Un'alternativa si basa sull'utilizzo di DBU come catalizzatore. Viene utilizzato anche come solvente in sostituzione di solventi alogenati come il clorobenzene, ed inoltre permette di produrre policarbonato senza ricorrere al fosgene altamente tossico."}
{"id": "3491121", "revid": "729019", "url": "https://it.wikipedia.org/wiki?curid=3491121", "title": "Seguam", "text": "Seguam (in lingua aleutina \"Sa\u011duugamax\") \u00e8 una piccola isola vulcanica che fa parte del gruppo delle isole Andreanof, nell'arcipelago delle Aleutine; si trova nel mare di Bering e appartiene all'Alaska (USA).\nL'isola, montagnosa e di forma ovale, ha una superficie di 207,3 km\u00b2; \u00e8 lunga 26 km e larga 10,9 km. Si trova a nord-est di Amlia. Il censimento del 2000 indicava che aveva un solo abitante.\nL'isola \u00e8 costituita da diversi stratovulcani sovrapposti. Storicamente sono state registrate circa 10 eruzioni a partire dal tardo XVIII secolo, la pi\u00f9 recente nel 1993. Tutte le attivit\u00e0 recenti si sono verificate al Pyre Peak, il cono all'interno della caldera occidentale che \u00e8 il punto pi\u00f9 alto dell'isola, e hanno prodotto eruzioni esplosive e colate di lava basaltica."}
{"id": "3491122", "revid": "81195", "url": "https://it.wikipedia.org/wiki?curid=3491122", "title": "Dimetil carbonato", "text": ""}
{"id": "3491130", "revid": "525063", "url": "https://it.wikipedia.org/wiki?curid=3491130", "title": "WAMP (piattaforma)", "text": ""}
{"id": "3491138", "revid": "767487", "url": "https://it.wikipedia.org/wiki?curid=3491138", "title": "The Great Vacuum Robbery", "text": "The Great Vacuum Robbery \u00e8 un cortometraggio muto del 1915 diretto da Harry H. Williams e da Clarence G. Badger, qui al suo esordio nella regia.\nProduzione.\nIl film fu prodotto da Mack Sennett per la Keystone Film Company.\nDistribuzione.\nDistribuito dalla Triangle Distributing, il film - un cortometraggio di venti minuti - usc\u00ec nelle sale cinematografiche statunitensi il 21 novembre 1915.\nNon si conoscono copie ancora esistenti della pellicola che viene considerata presumibilmente perduta."}
{"id": "3491139", "revid": "1494169", "url": "https://it.wikipedia.org/wiki?curid=3491139", "title": "Dryas (disambigua)", "text": "Dryas (dal greco per \"quercia\") pu\u00f2 riferirsi a:"}
{"id": "3491149", "revid": "124808", "url": "https://it.wikipedia.org/wiki?curid=3491149", "title": "Roman Mysteries", "text": ""}
{"id": "3491150", "revid": "716642", "url": "https://it.wikipedia.org/wiki?curid=3491150", "title": "Ashley Bayes", "text": "Carriera.\nNella stagione 2002-2003 ha vinto il campionato irlandese con la maglia dei Bohemians."}
{"id": "3491152", "revid": "122842965", "url": "https://it.wikipedia.org/wiki?curid=3491152", "title": "Roy Atwell", "text": "Biografia.\nInizi\u00f2 a recitare attorno al 1920 in numerosi film.\nLavor\u00f2 anche come doppiatore nel film \"Biancaneve e i sette nani\" del 1937 in cui d\u00e0 la parte di Dotto.\nSi spos\u00f2 tre volte: prima nel 1907 con l'attrice Blanche West; poi dal 1913 al 1916 con Dorothy Young e dal 1916 al 1936 con l'organista Ethel Smith. I suoi matrimoni finirono con i divorzi.\nDalla terza moglie ha avuto una figlia, June Carol, nata nel 1920.\nMor\u00ec il 6 febbraio 1962 all'et\u00e0 di 83 anni."}
{"id": "3491160", "revid": "15756", "url": "https://it.wikipedia.org/wiki?curid=3491160", "title": "Caridemo", "text": "Biografia.\nNascita e prime esperienze militari.\nCaridemo era originario dell'Eubea: un'iscrizione greca informa che il padre si chiamava Filosseno e proveniva da Oreo, la stessa citt\u00e0 di cui era originaria la madre.\nNacque probabilmente nel primo decennio del IV secolo a.C.; dopo aver compiuto azioni di pirateria verso gli alleati ateniesi, intorno al 367 a.C. Caridemo fu arruolato nell'esercito di Ificrate durante la guerra contro Anfipoli ma, quando circa 3 anni dopo il comandante fu sostituito da Timoteo, Caridemo consegn\u00f2 agli anfipolitani gli ostaggi loro concittadini che Ificrate aveva preso da Arpalo e che invece avrebbe dovuto condurre ad Atene, impedendo agli ateniesi di conquistare Anfipoli. In seguito Timoteo gli propose di arruolarsi con i propri uomini nel suo esercito, ma Caridemo rifiut\u00f2 e, salpando con alcune galee ateniesi, cerc\u00f2 riparo presso Cotys I, re di Tracia e nemico di Atene. Dopo aver offerto il proprio servizio alla citt\u00e0 di Olinto, che aveva il controllo di Anfipoli ed era quindi anch'essa nemica di Atene, fu catturato dalle navi ateniesi mentre era diretto ad Anfipoli per combattere in difesa della citt\u00e0; gli ateniesi decisero per\u00f2 di non punirlo, ma anzi di arruolarlo come ausiliario, avendo bisogno di soldati per la guerra contro la citt\u00e0 tracia.\nPassaggio in Asia Minore e attivit\u00e0 contro Atene.\nRitiratosi da Anfipoli intorno al 362, pass\u00f2 in Asia Minore e si pose al servizio di Mentore e Memnone di Rodi, generi di Artabazo di Frigia, il quale era stato intanto catturato da Autofradate, satrapo di Lidia; nonostante gli accordi, Caridemo conquist\u00f2 Scepsi, Cebrene e Ilio, che erano sotto il controllo di Artabazo. Quando fu liberato da Autofradate, Artabazo riusc\u00ec a raggiungere Caridemo e a cingerlo d'assedio in una di queste citt\u00e0: quest'ultimo, trovandosi presto con scarsi viveri, decise allora di chiedere aiuto agli ateniesi, ed invi\u00f2 una lettera allo stratego Cefisodoto con la quale prometteva che se lo avessero salvato in Asia, li avrebbe in cambio aiutati a riconquistare il Chersoneso Tracico; per convincerli, aggiunse che aveva rifiutato di incontrare gli inviati di Alessandro di Fere, che volevano proporgli di aggregarsi nell'esercito di Alessandro, all'epoca uno dei principali nemici di Atene. Tuttavia l'intervento di Cefisodoto si rivel\u00f2 superfluo, poich\u00e9 Artabazo fu convinto ad abbandonare l'assedio dai suoi generi e Caridemo riusc\u00ec a salpare da Abido e a raggiungere Sesto, nel Chersoneso; qui entr\u00f2 al servizio di Cotys (intorno al 360/359 a.C., anno in cui Cefisodoto era stratego) e, alla sua morte, di uno dei suoi successori, Cersoblette, contrariamente a quanto aveva promesso nella lettera agli ateniesi, ed attacc\u00f2 Critote ed Eleunte, due citt\u00e0 del Chersoneso rimaste sotto il controllo ateniese.\nCaridemo continu\u00f2 a dimostrare ostilit\u00e0 verso Atene anche quando Cefisodoto arriv\u00f2 a Perinto, nel Chersoneso, credendo che Caridemo fosse ancora in difficolt\u00e0 in Asia Minore: attacc\u00f2 infatti le navi ateniesi, uccise alcuni marinai e ne insegu\u00ec alcuni fino in mare; quando poi Cefisodoto si spost\u00f2 ad Alopeconneso, un'altra citt\u00e0 ateniese del Chersoneso, Caridemo lo insegu\u00ec e lo attacc\u00f2, finch\u00e9 non lo convinse a firmare un accordo. Questo accordo fu per\u00f2 ritenuto troppo dannoso dagli ateniesi, che per punizione destituirono Cefisodoto dal comando, lo multarono di cinque talenti e solo per pochi voti non lo condannarono a morte. Caridemo stipul\u00f2 successivi trattati con Cabria, che fu costretto a firmare un accordo molto negativo per Atene, e con Carete, che invece firm\u00f2 un trattato pi\u00f9 equilibrato dei due precedenti. Nei vari trattati, riserv\u00f2 sempre al suo controllo la citt\u00e0 di Cardia, che era in una posizione tale da permettere di controllare il Chersoneso e raggiungerlo rapidamente con un esercito, se necessario.\nCittadinanza ateniese e spedizioni in Tracia.\nNel 357 a.C. ottenne la cittadinanza ateniese e fu insignito della corona, e allo stesso periodo risale l'iscrizione nel demo di Acarne. I possibili motivi dell'assegnazione della cittadinanza furono due: o si tratt\u00f2 di un riconoscimento a seguito della cessione ad Atene da parte di Cersoblette del Chersoneso Tracico oppure, meno probabilmente, fu un segno di riconoscenza per il servizio prestato sotto Timoteo nella guerra contro Anfipoli. Verso la fine del 352 a.C. ad Atene giunse la notizia che Filippo II stava assediando Heraion Teichos (presso Perinto), alleata di Atene, durante una campagna che stava conducendo in Tracia contro Cersobelette insieme alle citt\u00e0 di Bisanzio, Perinto e col supporto di Amadoco II; gli ateniesi decisero di inviare una spedizione di 40 triremi contro Filippo ma solo nel successivo mese di boedromione (circa settembre 351) la spedizione fu effettivamente approntata ed affidata alla guida di Caridemo: composta di 10 navi \"vuote\", invece delle 40 triremi inizialmente previste, presto fu abbandonata non appena si diffuse la voce che Filippo si era ammalato o che era morto; pi\u00f9 probabilmente, per\u00f2, ci\u00f2 avvenne perch\u00e9 gli ateniesi non pensavano di poter fronteggiare le forze alleate di Filippo, per di pi\u00f9 in un territorio piuttosto lontano.\nNello stesso periodo, un certo Aristocrate propose ad Atene una legge a tutela di Caridemo: se fosse stato ucciso all'estero, in territorio controllato da Atene o ad essa alleato, il suo assassino sarebbe stato punito in citt\u00e0 (questa fa supporre che in quel periodo Caridemo fosse effettivamente all'estero); contro questa proposta si schier\u00f2 Demostene pronunciando l'orazione \"Contro Aristocrate\" (352/351 a.C.), nella quale ripercorse l'attivit\u00e0 di Caridemo e dimostr\u00f2 la mancanza di validi motivi a supporto di questa legge.\nTra il 351 ed il 350 fu eletto stratego di Atene su proposta di Cersoblette, di cui era diventato cognato avendone sposato la sorella; tra il 349 ed il 348 fu inviato in aiuto di Olinto con 18 triremi, 4.000 peltasti e 150 cavalieri; si trattava della seconda spedizione ateniese in soccorso di Olinto, che si trovava assediata da Filippo e che tuttavia intorno al 347 fu conquistata dai Macedoni.\nNel 340 a.C. Caridemo fece parte di una spedizione con Carete e Focione in qualit\u00e0 di stratego presso Oronte di Misia per l'acquisto di grano; anche se non \u00e8 certo, \u00e8 molto probabile che negli anni successivi rimase una figura di rilievo ad Atene.\nEsilio da Atene.\nNel 335 a.C., a seguito della presa di Tebe, Alessandro Magno ordin\u00f2 l'esilio di Caridemo da Atene. Lasciata la Grecia, Caridemo si rifugi\u00f2 presso Dario III in Persia, dove i militari greci di professione erano particolarmente apprezzati. Durante l'invasione dell'impero persiano ad opera dei Macedoni, Caridemo sostenne che il sovrano persiano dovesse rimanere al sicuro in Persia, ad occuparsi della gestione dell'impero, e di affidare ad un generale professionista il comando di un esercito di 100.000 uomini, dei quali un terzo mercenari greci, assicurando che in tal modo l'invasione sarebbe stata respinta. Il consiglio di Caridemo era saggio, ma poich\u00e9 alcuni consiglieri ventilarono l'ipotesi che fosse proprio il Greco a voler assumere il comando dell'esercito, per stipulare una pace separata con i Macedoni, questi fin\u00ec coll'essere accusato di tradimento e nel 333 a.C. fu ucciso per ordine di Dario. Secondo altre fonti, Caridemo fu invece ucciso per aver espresso un'opinione troppo libera e non adulatoria dell'esercito del Gran re, a differenza di quanto usavano fare i protetti di Dario; in quest'occasione preannunci\u00f2 al sovrano la fine imminente del suo impero, predizione che di l\u00ec a poco sarebbe divenuta realt\u00e0.\nEbbe tre figli dalla sorella di Cersoblette: Eurimedonte, Filaco e Troilo, ricordati da un'iscrizione greca.\nCaridemo nella letteratura storica.\nVari storici antichi si sono occupati delle attivit\u00e0 militari di Caridemo. La fonte principale \u00e8 l'orazione \"Contro Aristocrate\" di Demostene, che ricorda molti episodi della sua carriera dagli esordi fino all'anno in cui fu composta (molto probabilmente il 352 a.C.), mettendo in luce soprattutto il suo opportunismo e la sua ostilit\u00e0 nei confronti di Atene. Fozio informa che Demostene compose un'altra orazione contro Caridemo, \"Per Satiro\", che per\u00f2 \u00e8 andata perduta e di cui non sono rimaste altre notizie. Giudizi negativi su Caridemo furono espressi anche da altri storici, in particolare da Teopompo e da Eliano, per i quali era un beone che amava la vita dissoluta.\nNell\"'Oeconomia\" dello Pseudo-Aristotele sono raccontati due episodi che mettono in luce il suo opportunismo. Mentre si trovava in Asia Minore e stava per essere attaccato da Artabazo, scarseggiando il denaro per pagare i suoi soldati, ordin\u00f2 agli abitanti di una delle citt\u00e0 pi\u00f9 ricche in suo controllo di trasportare i propri beni presso una fortezza dove sarebbero stati pi\u00f9 sicuri e per convincerli organizz\u00f2 un servizio di scorta e lui per primo diede l'esempio; tuttavia quando gli abitanti si misero in viaggio e furono abbastanza lontani dalla citt\u00e0, Caridemo li obblig\u00f2 a fermarsi, requis\u00ec il denaro che gli serviva ed ordin\u00f2 loro di tornare in citt\u00e0. In un'altra occasione, eman\u00f2 un proclama che impediva agli abitanti delle citt\u00e0 che controllava di tenere armi in casa; poich\u00e9 inizialmente questa norma non era fatta rispettare, le persone non se ne preoccuparono e non si disfecero delle armi che possedevano, ma quando Caridemo all'improvviso ordin\u00f2 controlli casa per casa, tutti coloro che ne furono trovati in possesso furono multati.\nEnea Tattico ricorda l'astuzia con cui riusc\u00ec a conquistare Ilio: venuto a conoscenza che uno schiavo del comandante della citt\u00e0 spesso di notte usciva a cavallo dalla citt\u00e0 per catturare prigionieri e fare bottino, si accord\u00f2 con lui affinch\u00e9 una notte uscisse fingendo di voler agire secondo la sua usanza; mentre era all'esterno, Caridemo gli diede 30 dei suoi soldati, travestiti da prigionieri ma armati, ed un cavallo, che lo schiavo port\u00f2 in citt\u00e0: per far entrare il cavallo la porta della citt\u00e0 fu aperta completamente e, appena dentro le mura, i soldati travestiti uccisero le guardie e con l'aiuto degli altri soldati che nel frattempo erano entrati riuscirono a prendere la citt\u00e0. Atenodoro di Imbro, alleato di Ilio, accorse in aiuto non appena seppe della sua caduta e, nonostante i gruppi di soldati che Caridemo aveva disposto lungo le strade temendo proprio che arrivassero degli alleati di Ilio, riusc\u00ec a giungere in citt\u00e0; qui i suoi soldati si mescolarono con gli occupanti, ma furono traditi da un dettaglio: mentre i soldati di Caridemo portavano come contrassegno \"Dioscuri\", quelli di Atenodoro portavano \"Tindaridi\" e furono cos\u00ec riconosciuti ed uccisi."}
{"id": "3491163", "revid": "767487", "url": "https://it.wikipedia.org/wiki?curid=3491163", "title": "A Modern Enoch Arden (film 1916)", "text": "A Modern Enoch Arden \u00e8 un cortometraggio muto del 1916 diretto da Charles Avery e da Clarence G. Badger, qui alla sua seconda regia. La storia \u00e8 tratta liberamente da \"Enoch Arden\", il poema di Alfred Tennyson pubblicato nel 1864.\nProduzione.\nIl film fu prodotto da Mack Sennett per la Keystone Film Company. Sennett compare nei titoli anche come supervisore della Triangle Film Corporation, la casa di produzione di cui la Keystone faceva parte.\nDistribuzione.\nIl copyright del film, richiesto dalla Triangle Film Corp., fu registrato nel gennaio 1916 con il numero LP8838 LU7530.\nIl film - un cortometraggio in due bobine - usc\u00ec nelle sale cinematografiche degli Stati Uniti il 16 gennaio 1916, distribuito dalla Triangle Distributing.\nNon si conoscono copie ancora esistenti della pellicola che viene considerata presumibilmente perduta."}
{"id": "3491164", "revid": "474175", "url": "https://it.wikipedia.org/wiki?curid=3491164", "title": "Massacro di Novi Sad", "text": "Il massacro di Novi Sad \u00e8 stato un eccidio avvenuto nella citt\u00e0 di Novi Sad, all'epoca in Ungheria, svolto dalla gendarmeria ungherese il 23 gennaio 1942.\nL'Ungheria era sotto la reggenza di Mikl\u00f3s Horthy, con posizioni molto vicine alle potenze dell'Asse. Durante l'aggressione alla Jugoslavia da parte della Germania, l'Ungheria collabor\u00f2 e annesse il territorio sotto il suo controllo, compresa la citt\u00e0 di Novi Sad. La forte resistenza dei partigiani locali, fece scattare la rappresaglia il 23 gennaio 1942, con l'ordine di pulizia etnica e politica della citt\u00e0 da \"rifiuti e spazzatura\".\nS\u00e1ndor K\u00e9p\u00edr\u00f3 era a capo della locale Magyar Kiralyi Csendors\u00e8g, la gendarmeria magiaria, e ricevette l'ordine di intervenire nella pulizia etnica di Novi Sad: con il pretesto di combattere i partigiani, l'esercito invase la citt\u00e0 e vennero catturate e trucidate migliaia di persone tra uomini, donne, anziani e bambini (ci furono anche dei sacerdoti tra le vittime): lo storico Zvonimir Golubovi\u0107 stima in 3.809 il numero delle vittime, mentre altre fonti parlano di 4.116 o 4.211 morti.\nGolubovi\u0107 classific\u00f2 le vittime per genere, et\u00e0 ed etnia: su 3.809 v'erano 1.965 uomini, 927 donne, 477 bambini e 440 anziani; 2.578 erano serbi, 1.068 ebrei, 64 rom, 31 ruteni, 21 ungheresi e 15 russi."}
{"id": "3491170", "revid": "1048993", "url": "https://it.wikipedia.org/wiki?curid=3491170", "title": "Angel Tom Karumathy", "text": "Biografia.\nNato a Roma da genitori indiani, esordisce al cinema nel 2007 come protagonista in \"Lezioni di volo\" di Francesca Archibugi accanto a Giovanna Mezzogiorno. Nel 2011 viene scelto per interpretare il ruolo di \"Jamal Kira\" nella serie televisiva \"I liceali 3\"."}
{"id": "3491173", "revid": "117431404", "url": "https://it.wikipedia.org/wiki?curid=3491173", "title": "Collettore Padano", "text": "Il collettore padano polesano \u00e8 un canale artificiale che scorre nel territorio del Polesine, pi\u00f9 esattamente nella provincia di Rovigo, tra Canalbianco ed il Po, emissario della Fossa Polesella e arrivando nei pressi di Porto Levante, nel comune di Porto Viro.\nStoria.\nLa situazione idrografica del territorio polesano, che benefici\u00f2 dell'intervento e delle bonifiche iniziate durante il dominio della Repubblica di Venezia, nel XIX secolo presentava ancora la difficolt\u00e0 di far defluire le acque di scolo nei terreni. Il Po risultava troppo elevato ed il Canalbianco gi\u00e0 era interessato dal deflusso delle acque provenienti dalla bassa veronese e dalla zona di Ostiglia, quindi per risolvere il problema si ritenne necessario pianificare la realizzazione di un nuovo canale.\nIl progetto, curato dal genio civile di Rovigo ed affidato ad un gruppo diretto dall'ingegnere Carlo Veronese, prevedeva lo scavo di un canale collegato a monte con la fossa Polesella ed a valle presso Volta Grimana, dove situare un adeguato impianto idrovoro in grado di sollevare un notevole volume. Sottoposto al competente Ministero del Regno venne approvato l'8 marzo 1887. La costruzione venne avviata nel 1894 ed i lavori riuscirono ad essere ultimati dieci anni pi\u00f9 tardi, nel 1904."}
{"id": "3491175", "revid": "124825551", "url": "https://it.wikipedia.org/wiki?curid=3491175", "title": "Alano IV di Bretagna", "text": "Origine.\nAlano, secondo il \" Ex Chronico Briocensi\", era il figlio primogenito del Conte di Cornovaglia, conte di Nantes, poi anche conte di Rennes e duca di Bretagna, Hoel II e della moglie (come ci conferma ancora il \" Ex Chronico Briocensi\"), la duchessa di Bretagna e contessa di Rennes, Havoise, che, secondo la \"Genealogiae comes Flandriae\" era figlia del conte di Rennes e duca di Bretagna, Alano III e della moglie (come ci conferma la \"Ex Chronicon Kemperlegiense\", Berta di Blois.Hoel II di Bretagna, sempre secondo il \"Ex Chronico Briocensi\" era figlio del conte di Cornovaglia, Alano Canhiart e della moglie, Giuditta di Nantes, che, sempre secondo il \"Ex Chronico Briocensi\" , era figlia del conte di Nantes, Judicael di Nantes, discendente dai conti di Nantes; infatti Judicael di Nantes, secondo \"La chronique de Nantes\", era il figlio illegittimo primogenito del conte di Vannes e di Nantes e duca di Bretagna (dal 960 al 981), Hoel I, a sua volta figlio illegittimo primogenito del conte di Vannes e di Nantes e duca di Bretagna, Alano II Barbatorta, e della sua amante (come ci conferma anche lo storico bretone, Guy Alexis Lobineau, nel suo \"Histoire de Bretagne, Tome I\"), Giuditta (\u2020 dopo il 952), di cui non si conoscono gli ascendenti, come ci conferma anche il documento n\u00b0 XXXIX de \"La chroniques de nantes\".\nBiografia.\nVerso il 1072, Alano viene citata nel documento n\u00b0 CCCXXXIII del \"Cartulaire de l'abbaye de Redon en Bretagne\", assieme al padre Hoel, alla madre Havoise ed ai due fratelli: Mattia e Oddone.\nAlano viene citato anche nel documento n\u00b0 LXXV del \"Cartulaire de l'abbaye de Sainte-Croix de Quimperl\u00e9\", in cui sua nonna materna, Berta di Blois, nel 1075, fece una donazione all'abbazia di Sainte-Croix de Quimperl\u00e9, in suffragio della propria anima e di quelle dei suoi discendenti, tra cui Alano.\nLa \"Ex Chronico Britannico\" riporta la morte di suo padre, Hoel II, il 15 aprile 1084. L'anno della morte viene confermato, sia dal \"Cartulaire de l'abbaye de Sainte-Croix de Quimperl\u00e9\", che dal \"Chronicon Kemperlegiense\" che conferma anche il giorno: 15 aprile (\"Idibus April\").A Hoel II, nei titoli di Conte di Cornovaglia, conte di Rennes e duca di Bretagna succedette il figlio primogenito Alano come Alano IV di Bretagna; mentre nel titolo di conte di Nantes, sempre secondo il \" Ex Chronico Briocensi\", col permesso del fratello Alano IV, succedette il secondogenito, Mattia, come Mattia II.Nel documento n\u00b0 XIX del \"Recueil d'actes in\u00e9dits des ducs et princes de Bretagne (XIe, XIIe, XIIIe si\u00e8cles)\", datato 1084, Alano, rammentando che suo padre Hoel II \u00e8 morto, conferma i diritti che Hoel II aveva concesso all'abbazia di Sainte-Croix di Quimperl\u00e9.\nIl titolo di conte di Rennes, ereditato dal padre, era solo formale, in quanto la contea era posseduta dallo zio (fratellastro di sua madre, Havoise), Goffredo Grenonat, allora Alano IV appena ebbe ereditato il titolo dal padre, secondo il \"Ex Chronico Britannico Altero\",invase la contea di Rennes e dopo che Goffredo (\"Gaufredus Comes bastardus\") fu fatto prigioniero nelle vicinanze di Rennes (\"apud Redonensem urbem\") si appropri\u00f2 della contea; mentre il \"Ex Chronico Kemperlegiensis\" ci informa che, in quello stesso anno (1084), Goffredo conte di Rennes (\"Gaufridus Comes Redonensis nothus\") mor\u00ec il 25 ottobre, in prigionia (\"in captione\").\nIn questo periodo, nei documenti, mentre suo fratello Mattia veniva definito conte di Nantes, Alano IV veniva definito \"totius Britannie consule\", come nel documento n\u00b0 CCC del \"Cartulaire de l'abbaye de Redon en Bretagne\", del 1092, inerente a una donazione fatta da Alano al monastero di Redon.\nNel 1096, secondo il monaco e storico inglese, Orderico Vitale, Alano IV partecip\u00f2 alla prima crociata, partendo al seguito del duca di Normandia, Roberto II.La presenza di Alano IV alla crociata viene confermato anche dal cronista della prima crociata, Alberto di Aquisgrana, nel capitolo XXIII del libro II della \"Historia Hierosolymitana espeditionis\" , che lo cita (\"domnus Alens cognomine Fercans\") tra i partecipanti all'assedio di Nicea, del 1097.Durante la crociata svolse anche, con poco tatto diplomatico, una missione presso l'imperatore bizantino Alessio I Comneno.\nDopo essere ritornato dalla Terra santa, Alano a seguito della morte di suo fratello, Mattia, tra il 1003 ed il 1004 che, secondo il \" Ex Chronico Briocensi\", era senza discendenza diretta, eredit\u00f2 la contea di Nantes.\nNel 1115 circa, Alano abdic\u00f2 in favore del figlio Conan III il Grosso e si ritir\u00f2 nell'abbazia di Saint-Sauveur di Redon, abbracciando la vita monastica; infatti, nel ricordarne la morte, il \"Cartulaire de l'abbaye de Redon en Bretagne\", ne riporta la morte, nel capitolo VII: \"Sepultur\u00e6 Insigniores\", citandolo come monaco (\"Alanus Fergent, ex Britonum duce rotonensis monachus\") e ci informa che Alano fu tumulato nell'abbazia stessa. La morte di Alano IV viene confermato anche dal \"Ex Chronico Britannico Altero\" e dal \"Ex Chronico Kemperlegiensis\" che riporta la morte nel 1120.\nMatrimoni e discendenza.\nDopo un iniziale periodo conflittuale, con scontri armati tra ducato di Normandia e ducato di Bretagna, Alano cerc\u00f2 un'alleanza matrimoniale con Guglielmo il Conquistatore, duca di Normandia e re d'Inghilterra, sposandone la figlia; e, come ci conferma il monaco e cronista normanno, Guglielmo di Jumi\u00e8ges, nella sua \"Histori\u00e6 Normannorum Scriptores Antiqui\", tra il 1086 e il 1088. spos\u00f2 Costanza di Normandia, che come riporta Orderico Vitale era figlia di Guglielmo il Conquistatore, duca di Normandia (Guglielmo II) e re d'Inghilterra (Guglielmo I) e della moglie, Matilde, che, secondo la \"Genealogica Comitum Flandri\u00e6 Bertiniana\", era figlia di Baldovino V, conte delle Fiandre, e di Adele di Francia. Costanza mor\u00ec pochi anni dopo (secondo Guglielmo di Malmesbury fu avvelenata), senza aver generato figli.\nRimasto vedovo nel 1095 Alano, come risulta dal \"Chronica Albrici Monachi Trium Fontium\" (non la nomina la moglie, ma la cita come contessa di Rennes), si rispos\u00f2 con Ermengarda d'Angi\u00f2, che, come conferma l'arcivescovo, Guglielmo, della citt\u00e0 di Tiro, nell'odierno Libano, nel suo \"Historia rerum in partibus transmarinis gestarum\" e anche secondo la gi\u00e0 citata \"Chronica Albrici Monachi Trium Fontium\", era figlia del Conte di Angi\u00f2 e conte di Tours, Folco IV il Rissoso e, come ci conferma la \"Chronica de Gesta Consulum Andegavorum, Chroniques d'Anjou\", dalla sua prima moglie Hildegarde di Beaugency ( \u2020 1070), figlia del signore di Beaugency, Lancillotto II, uno dei pi\u00f9 fedeli vassalli dello zio di Ermengarda, Goffredo II \"Martello\". Alano da Ermengarda ebbe tre figli:\nDa una o due amanti di cui non si conoscono n\u00e9 i nomi n\u00e9 gli ascendenti ebbe due figli:"}
{"id": "3491176", "revid": "229", "url": "https://it.wikipedia.org/wiki?curid=3491176", "title": "Piazza della Rotonda", "text": "Piazza della Rotonda, nota anche come piazza del Pantheon, \u00e8 una piazza pedonale situata tra via della Rotonda e via del Pantheon a Roma, nei rioni Colonna, Sant'Eustachio e Pigna.\nStoria.\nDominata dalla presenza del Pantheon, il toponimo deriva dal nome popolare dato dai romani al grande monumento giunto intatto dall'antica Roma: \"la Rotonna\".\nAl centro della piazza si trova una fontana rinascimentale progettata intorno al 1575 da Giacomo Della Porta, nel luogo che dai tempi di papa Eugenio IV (prima met\u00e0 del XV secolo) era occupato da una conca di porfido e due leoni in pietra.\nNel XVIII secolo la fontana fu modificata dal progetto di Filippo Barigioni e sormontata dal cosiddetto \"obelisco macuteo\", un piccolo monolite dell'epoca di Ramses II ritrovato nel XIV secolo in piazza San Macuto.\nLa piazza venne usata sino al 1847, nonostante i ripetuti divieti delle autorit\u00e0 pontificie, come mercato del pesce e degli ortaggi."}
{"id": "3491178", "revid": "1543377", "url": "https://it.wikipedia.org/wiki?curid=3491178", "title": "Super Meat Boy", "text": "Super Meat Boy \u00e8 un videogioco a piattaforme sviluppato da Edmund McMillen e Tommy Refenes con il nome collettivo di \"Team Meat\", inizialmente uscito per Xbox Live Arcade e in seguito pubblicato anche per Microsoft Windows; versioni per Mac OS e per Linux sono uscite rispettivamente nel novembre e dicembre 2011. \nIl gioco \u00e8 il successore di \"Meat Boy\", flash game del 2008 sviluppato dallo stesso McMillen e da Jonathan McEntee.\nTrama.\nLa storia parla di Meat Boy, un cubo di carne, che deve salvare la sua fidanzata, Bandage Girl (fatta perci\u00f2 di cerotti), rapita dal malvagio Dr. Fetus (un feto in un'incubatrice robotica) attraverso livelli dalle piattaforme sopraelevate e pieni di trappole mortali.\nSviluppo.\nL'idea di \"Super Meat Boy\" nasce nell'ottobre 2008, dopo che Edmund McMillen sviluppa \"Meat Boy\" tramite la tecnologia Adobe Flash. Grazie all'ottimo successo ottenuto (dal momento della pubblicazione \u00e8 stato giocato da 8 milioni di persone), viene contattato da Nintendo e Microsoft con lo scopo di realizzare un gioco per i loro servizi di distribuzione digitale WiiWare e Xbox Live Arcade. Inizialmente McMillen pensa di realizzare un seguito di \"Gish\" o \"Aether\", ma alla fine decide di realizzare il seguito di \"Meat Boy\" insieme a Tommy Refenes, con il quale stava gi\u00e0 lavorando ad un altro gioco in Flash. Viene cos\u00ec formato il \"Team Meat\" che include il compositore Danny Baranowsky e l'ingegnere sonoro Jordan Fehr. La versione Wiiware del gioco \u00e8 stata annullata a causa della limitazione della grandezza dei file scaricabile dal servizio.\nSequel.\n\u00c8 stato sviluppato un seguito, chiamato \"Super Meat Boy Forever\", uscito il 23 Dicembre 2020."}
{"id": "3491182", "revid": "298055", "url": "https://it.wikipedia.org/wiki?curid=3491182", "title": "Martha Logan", "text": ""}
{"id": "3491191", "revid": "767487", "url": "https://it.wikipedia.org/wiki?curid=3491191", "title": "Lauren\u021biu Iorga", "text": "Carriera.\nClub.\nCresciuto nelle giovanili dell'O\u021belul Gala\u021bi, nel 2007 viene promosso in prima squadra.\nEsordisce in Liga I il 15 settembre 2007 giocando da titolare la quinta partita di campionato, vinta per 3-1 contro il CS Mioveni. Conclude la stagione con 18 presenze.\nNella stagione 2008-2009, il 17 agosto, realizza la sua prima rete nella partita vinta per 2-1 contro il . Conclude la stagione con 27 presenze e tre reti.\nNella stagione 2010-2011 la sua squadra vince per la prima volta la Liga I. Iorga contribuisce giocando 28 partite e segnando tre gol. Vince anche la Supercoppa di Romania. Il 18 ottobre 2011 esordisce in UEFA Champions League quando, nel finale di partita, l'allenatore Dorinel Munteanu lo manda in campo al posto di Bratislav Puno\u0161evac nella partita del Girone C persa per 0-2 contro il Manchester United. Il 6 novembre 2011 gioca per 90' e realizza il gol della vittoria in occasione della tredicesima giornata di campionato vinta per 1-0 in trasferta contro il Pandurii Targu Jiu. Si ripete nella giornata successiva, il 18 novembre, permettendo alla sua squadra di vincere nuovamente per 1-0 contro lo Sportul Studentesc. In occasione della quindicesima giornata porta in vantaggio l'O\u021belul Gala\u021bi segnando su rigore dopo 15' nella partita pareggiata per 1-1 in casa dell'Universitatea Cluj. Il 22 novembre gioca per la prima volta da titolare in Champions League nella partita persa per 2-3 contro il .\nNazionale.\nHa giocato diverse partite con la Romania Under-21."}
{"id": "3491192", "revid": "287204", "url": "https://it.wikipedia.org/wiki?curid=3491192", "title": "Laurentiu Iorga", "text": ""}
{"id": "3491197", "revid": "228587", "url": "https://it.wikipedia.org/wiki?curid=3491197", "title": "Miss Mondo 1987", "text": "Miss Mondo 1987, la trentasettesima edizione di Miss Mondo, si \u00e8 tenuta il 12 novembre 1987, presso il Royal Albert Hall di Londra. Il concorso \u00e8 stato presentato da Peter Marshall e Alexandra Bastedo. Ulla Weigerstorfer, rappresentante dell'Austria \u00e8 stata incoronata Miss Mondo 1987."}
{"id": "3491198", "revid": "4252", "url": "https://it.wikipedia.org/wiki?curid=3491198", "title": "Arcidiocesi di Canterbury", "text": ""}
{"id": "3491217", "revid": "713168", "url": "https://it.wikipedia.org/wiki?curid=3491217", "title": "Alarc\u00f3n (disambigua)", "text": ""}
{"id": "3491225", "revid": "287204", "url": "https://it.wikipedia.org/wiki?curid=3491225", "title": "Cronomacchina molto lenta", "text": "Cronomacchina molto lenta (\"The Very Slow Time Machine\") \u00e8 una raccolta di racconti di fantascienza dello scrittore britannico Ian Watson pubblicata nel 1979. Il titolo \u00e8 ripreso da quello di uno dei racconti contenuti, candidato al Premio Hugo per il miglior racconto breve nel 1979.\nLa raccolta \u00e8 stata pubblicata in italiano nel giugno 1980 dalla collana di fantascienza Urania, volume numero 838. "}
{"id": "3491231", "revid": "400518", "url": "https://it.wikipedia.org/wiki?curid=3491231", "title": "De Negri Distilleria", "text": ""}
{"id": "3491235", "revid": "1305772", "url": "https://it.wikipedia.org/wiki?curid=3491235", "title": "Don't Stop the Party (Black Eyed Peas)", "text": "Don't Stop the Party \u00e8 un singolo del gruppo musicale statunitense The Black Eyed Peas, pubblicato il 10 maggio 2011 come terzo estratto dal sesto album in studio \"The Beginning\".\nDescrizione.\nScritto dai quattro componenti del gruppo con la collaborazione di Joshua Alvarez e LeRoy, questo \u00e8 uno dei tre brani dell'album ad essere stati prodotti da DJ Ammo, insieme a \"The Time (Dirty Bit)\" e \"Do It Like This\". Il brano \u00e8 per la maggior parte di genere hip house ed \u00e8 stato annunciato come terzo singolo dell'album sul sito ufficiale dei Black Eyed Peas il 9 maggio 2011. Durando oltre sei minuti, \u00e8 la traccia pi\u00f9 lunga dell'album.\nPromozione.\nIl gruppo ha cantato il brano a \"The Paul O'Grady Show\" il 13 maggio 2011. Quattro giorni dopo, lo ha presentato anche a \"X Factor\". La canzone \u00e8 inclusa nella scaletta del loro tour promozionale chiamato \"The Beginning Massive Stadium Tour\".\nVideo musicale.\nIl videoclip, diretto da Ben Mor, \u00e8 stato pubblicato il 10 maggio 2011 e mostra il gruppo ripreso durante il \"The Beginning Massive Stadium Tour\" in Brasile, sul palco e nel backstage. Inoltre sono state effettuate delle riprese dal jet privato del gruppo."}
{"id": "3491243", "revid": "599013", "url": "https://it.wikipedia.org/wiki?curid=3491243", "title": "Jonas L\u00f6ssl", "text": "Carriera.\nClub.\nMidtjylland.\nFa il suo debutto il 6 marzo 2010 nella partita giocata dal Midtjylland contro l'Odense e terminata 2-2. Al suo primo campionato da professionista totalizza 12 presenze, incassando appena 8 reti. La stagione successiva \u00e8 promosso titolare fisso, con il Midtjylland che chiude il campionato al quarto posto si qualifica al secondo turno preliminare di Europa League. Nelle prime gare della stagione 2011-2012 gli viene preferito Kasper Jensen, ma da met\u00e0 settembre ritorna titolare e contribuisce al terzo posto in classifica del Midtjylland che vale una nuova qualificazione in Europa League, stavolta direttamente ai play-off. L\u00f6ssl \u00e8 titolare in entrambi gli incontri, ma ad accedere ai gironi \u00e8 la squadra svizzera dello Young Boys. In campionato il Midtjylland non mantiene le aspettative e termina sesto. Nella stagione 2013-2014 scende in campo tutte le partite, chiudendo in terza posizione.\nGuingamp.\nIl 5 giugno 2014 firma un quadriennale con i francesi del Guingamp che versano 500.000 euro nelle casse del Midtjylland. Riserva di Mamadou Samassa nelle prime partite, debutta in Ligue 1 il 21 settembre nella sconfitta sul campo del Monaco. Titolare pressoch\u00e9 inamovibile fino al termine della stagione, chiusa dal Guingamp al decimo posto in campionato e con l'eliminazione ai gironi in Europa League, competizione dove L\u00f6ssl gioca titolare cinque partite su sei. Nella stagione 2015-2016 disputa quasi tutte le partite stagionali, saltando solamente la seconda giornata di campionato contro l'Olympique Lione.\nMainz.\nIl 16 giugno 2016 passa ai tedeschi del Mainz con cui firma un contratto triennale.\nNazionale.\nDopo aver fatto tutta la trafila nelle giovanili dall'under-17 all'under-21, debutt\u00f2 in Nazionale maggiore il 29 marzo 2016, subentrando al 46\u00ba minuto (inizio ripresa) a Kasper Schmeichel nella gara persa per 1-0 a Glasgow contro la Scozia, e mantenedo la porta inviolata (il gol decisivo per la vittoria degli scozzesi lo sub\u00ec Schmeichel all'ottavo minuto del primo tempo da Matt Ritchie).\nViene convocato per il Mondiale 2018.\nStatistiche.\nPresenze e reti nei club.\n\"Statistiche aggiornate al 1\u00ba febbraio 2020\""}
{"id": "3491246", "revid": "1442080", "url": "https://it.wikipedia.org/wiki?curid=3491246", "title": "Miss International 1987", "text": "Miss International 1987, ventisettesima edizione di Miss International, si \u00e8 tenuta presso Tokyo, in Giappone, il 13 settembre 1987. La portoricana Laurie Tamara Simpson \u00e8 stata incoronata Miss International 1987."}
{"id": "3491247", "revid": "767487", "url": "https://it.wikipedia.org/wiki?curid=3491247", "title": "Str\u00e1\u017ea", "text": "Str\u00e1\u017ea (in ungherese \"Nemes\u0151r\") \u00e8 un comune della Slovacchia facente parte del distretto di \u017dilina, nella regione omonima."}
{"id": "3491249", "revid": "767487", "url": "https://it.wikipedia.org/wiki?curid=3491249", "title": "Cupid the Cowpuncher", "text": "Cupid the Cowpuncher \u00e8 un film muto del 1920 diretto da Clarence G. Badger. Il soggetto \u00e8 tratto dal romanzo \"Cupid: The Cowpunch\" di Eleanor Gates, una scrittrice molto nota all'epoca, autrice anche della commedia di grande successo \"The Poor Little Rich Girl\" da cui vennero i film con Mary Pickford e Shirley Temple.\nWill Rogers, il \"figlio prediletto dell'Oklahoma\", dal 1919 al 1921 gir\u00f2 una quindicina di film diretti da Badger.\nTrama.\nAlec Lloyd \u00e8 un cowboy che riesce a combinare matrimoni e storie d'amore per gli altri mandriani. Ma incontra grossi problemi nel metter ordine nella sua vita privata.\nProduzione.\nIl film fu prodotto dalla Goldwyn Pictures Corporation. Venne girato in California, a Lone Pine, alle Alabama Hills.\nDistribuzione.\nDistribuito dalla Goldwyn Distributing Company, il film usc\u00ec nelle sale cinematografiche USA il 25 luglio 1920.\nDate di uscita.\nIMDb\nAlias"}
{"id": "3491250", "revid": "86343", "url": "https://it.wikipedia.org/wiki?curid=3491250", "title": "Straza", "text": "Il termine Straza, con differenti grafie, pu\u00f2 riferirsi a:"}
{"id": "3491257", "revid": "205250", "url": "https://it.wikipedia.org/wiki?curid=3491257", "title": "Lilia Landi", "text": "Biografia.\nDiplomatasi nel 1950 al Centro Sperimentale di Cinematografia, era stata finalista di Miss Italia nel 1946.\nDopo alcune piccole partecipazioni, fu scelta nel 1952 da Federico Fellini per il ruolo di una diva dei fotoromanzi nel suo film \"Lo sceicco bianco\", con Alberto Sordi e Giulietta Masina. L'anno successivo fu sempre con Fellini ne \"I vitelloni\". In quel film interpret\u00f2 la parte di se stessa come ex-reginetta di bellezza che incoronava una nuova miss. Se si eccettuano queste due partecipazioni - e la successiva del 1956 ne \"Il ferroviere\" di Pietro Germi - la filmografia della Landi non si \u00e8 poi distinta per altre opere di rilievo, limitandosi piuttosto a prodotti b-movie.\nAccanto all'attivit\u00e0 cinematografica va tuttavia segnalata anche quella di attrice di teatro di rivista in compagnie di rilievo, come quelle di Wanda Osiris e Ugo Tognazzi o con registi di rilievo come Mario Landi e Daniele D'Anza."}
{"id": "3491263", "revid": "287204", "url": "https://it.wikipedia.org/wiki?curid=3491263", "title": "Stre\u010dno", "text": "Stre\u010dno (in ungherese \"Sztrecs\u00e9ny\") \u00e8 un comune della Slovacchia facente parte del distretto di \u017dilina, nella regione omonima."}
{"id": "3491265", "revid": "287204", "url": "https://it.wikipedia.org/wiki?curid=3491265", "title": "Strecno", "text": ""}
{"id": "3491268", "revid": "92723", "url": "https://it.wikipedia.org/wiki?curid=3491268", "title": "Svedern\u00edk", "text": "Svedern\u00edk (in ungherese \"Szedernye\") \u00e8 un comune della Slovacchia facente parte del distretto di \u017dilina, nella regione omonima.\nHa dato i natali al pittore Vincent Hlo\u017en\u00edk (1919-1997). "}
{"id": "3491269", "revid": "287204", "url": "https://it.wikipedia.org/wiki?curid=3491269", "title": "Svedernik", "text": ""}
{"id": "3491270", "revid": "287204", "url": "https://it.wikipedia.org/wiki?curid=3491270", "title": "Suja", "text": ""}
{"id": "3491272", "revid": "729019", "url": "https://it.wikipedia.org/wiki?curid=3491272", "title": "Castello d'Albio", "text": " \nIl castello d'Albio o \"di Sessa\" era una fortezza sita nel comune di Monteggio (fino al 1819 chiamato Albio) nel Canton Ticino. Posto in cima ad una collina dominante la valle del fiume Tresa, al confine con l'Italia, esso era l'antichissima dimora della famiglia Sessa, di stirpe longobarda, che prende nome dal vicino comune di Sessa, dominante la valle il cui accesso era controllato dal castello d'Albio; di quest'ultimo oggi sopravvive intatta solo una torre.\nStoria.\nOrigini.\nPosto nell\u2019odierna frazione di \"Castello\", al confine col comune di Sessa, si suppone che i primi a porre le basi della fortezza siano stati i Franchi, per fronteggiare le espansioni prima bizantine poi longobarde, ma \u00e8 senza dubbio con la famiglia Sessa che si ha la certezza della sua esistenza.\nQui i castellani furono inizialmente nominati \"capitanei\", secondo alcuni addirittura da Berengario del Friuli nel X secolo, ma secondo altri dal vescovo di Como Landolfo da Carcano, con cui erano imparentati, nel XII secolo, in seguito alla guerra decennale tra Milano e Como. Successivamente assursero al rango di feudatari di diretta dipendenza imperiale: si conserva infatti un atto del 1240 dove l'Imperatore Federico II di Svevia ordina di restituire il castello ai \"capitanei di Sessa\" a patto che questi ultimi offrissero valide garanzie di fedelt\u00e0 all'Impero. Dal XIII al XVI secolo i \"capitanei di Sessa\" formarono una corporazione nobiliare con sede al castello.\nImportanza strategica.\nSituato nella via che collegava le due parti del Sacro Romano Impero, Italia e Germania, il castello fu ritenuto sempre fondamentale nella sua posizione. Questo fu dimostrato non solo dalla diretta dipendenza imperiale della signoria, ma ad esempio dalla considerazione che in tempi seguenti Ottone Visconti tenne per i Sessa nella lotta che lo vide vincitore sui Della Torre per il dominio su Milano: delle famiglie pi\u00f9 in vista nel Canton Ticino, come ad esempio i Mesenzana, i capitanei di Locarno e i Sessa, solo questi ultimi furono inclusi tra le famiglie patrizie milanesi nella Matricula Nobilium stilata dal Visconti nel 1277.\nFine.\nIl possesso feudale dei Sessa fece per lungo tempo da argine all'espansione dei cantoni svizzeri sul Ticino, ma anche al grande potere dei vescovi di Como. Tuttavia, prima le lotte a met\u00e0 del XIII secolo tra Como e Milano, con cui i Sessa si erano schierati insieme a Luino e tutta la Valtravaglia, che videro la vittoria di Como e, in seguito, il dono da parte di Francesco I di Francia del territorio ai Confederati Svizzeri nel 1512 con la pace di Friburgo, determinarono il declino politico e territoriale del castello d'Albio e dei suoi signori, che lo abbandonarono dopo il saccheggio perpetrato nel 1511 dagli Svizzeri.\nIl destino del castello d'Albio fu segnato definitivamente dopo quella data, giacch\u00e9 gli Svizzeri diedero l'ordine di smantellare tutti i castelli del Malcantone, primo fra tutti il castello d'Albio appunto, caposaldo delle fortificazioni: nessuno dei discendenti Sessa, rivendic\u00f2 il castello o torn\u00f2 ad abitarvi. La famiglia, nelle sue ramificazioni di Sessa, Valtravaglia e Daverio, anche senza pi\u00f9 abitare nelle antiche pertinenze, continu\u00f2 comunque per un certo tempo a detenere il giuspatronato della cappella di Sant'Orsola presso la Chiesa di San Martino a Sessa: nel 1525 infatti \u00e8 eletto dai consorti \"de Sessa\" in qualit\u00e0 di cappellano del beneficio Don Giovanni Giacomo Sessa, gi\u00e0 Chierico della Diocesi di Milano; tuttavia a fine secolo la famiglia non \u00e8 pi\u00f9 attestata n\u00e9 a Sessa n\u00e9 a Monteggio. Il ramo di Valtravaglia si spense in povert\u00e0 nel 1781 a Ticinallo, quello di Daverio continu\u00f2 la sua esistenza nella nobilt\u00e0 milanese e la sua discendenza arriva sino ai giorni nostri, mentre i Sessa di Sessa si estinsero a fine del Cinquecento nella famiglia Bianchi: il sacerdote Don Ercole Bianchi Sessa, forse in memoria dell'antico patronato dei suoi antenati presso la cappella di Sant'Orsola nella Chiesa di San Martino, nel 1602 volle edificare una chiesa vera e propria dedicata a Sant'Orsola a Sessa.\nOggi del castello sopravvivono solo lacerti e una torre. La popolazione locale, contenta dell'ordine dato dai nuovi signori Svizzeri, lo utilizz\u00f2 come cava di pietre. Il castello and\u00f2 cos\u00ec distruggendosi, e con esso la cappella di Sant'Adalberto, di antico possesso dei signori Sessa."}
{"id": "3491274", "revid": "1719883", "url": "https://it.wikipedia.org/wiki?curid=3491274", "title": "Trasmutazione (disambigua)", "text": ""}
{"id": "3491276", "revid": "767487", "url": "https://it.wikipedia.org/wiki?curid=3491276", "title": "\u0160uja (Slovacchia)", "text": "\u0160uja (in ungherese \"Suja\") \u00e8 un comune della Slovacchia facente parte del distretto di \u017dilina, nella regione omonima."}
{"id": "3491281", "revid": "92920", "url": "https://it.wikipedia.org/wiki?curid=3491281", "title": "Tepli\u010dka nad V\u00e1hom", "text": "Tepli\u010dka nad V\u00e1hom (in ungherese \"V\u00e1gtapolca\") \u00e8 un comune della Slovacchia facente parte del distretto di \u017dilina, nella regione omonima."}
{"id": "3491282", "revid": "287204", "url": "https://it.wikipedia.org/wiki?curid=3491282", "title": "Teplicka nad Vahom", "text": ""}
{"id": "3491283", "revid": "767487", "url": "https://it.wikipedia.org/wiki?curid=3491283", "title": "Erogami no onry\u014d", "text": " \u00e8 un cortometraggio del 1930 diretto da Yasujir\u014d Ozu, oggi perduto.\nDistribuzione.\nIl film \u00e8 stato distribuito esclusivamente in Giappone, essendo andato perduto nel corso dei bombardamenti della seconda guerra mondiale."}
{"id": "3491288", "revid": "287204", "url": "https://it.wikipedia.org/wiki?curid=3491288", "title": "Terchov\u00e1", "text": "Terchov\u00e1 (in ungherese \"Terhely\", in polacco \"Tierchowa\") \u00e8 un comune della Slovacchia facente parte del distretto di \u017dilina, nella regione omonima.\nDomina l'abitato una statua dell'eroe popolare slovacco Juraj J\u00e1no\u0161\u00edk, nato a Terchov\u00e1, opera di J\u00e1n Kulich (1988)."}
{"id": "3491289", "revid": "287204", "url": "https://it.wikipedia.org/wiki?curid=3491289", "title": "Terchova", "text": ""}
{"id": "3491299", "revid": "767487", "url": "https://it.wikipedia.org/wiki?curid=3491299", "title": "Turie", "text": "Turie (in ungherese \"H\u00e1romudvar\") \u00e8 un comune della Slovacchia facente parte del distretto di \u017dilina, nella regione omonima."}
{"id": "3491302", "revid": "1514393", "url": "https://it.wikipedia.org/wiki?curid=3491302", "title": "Kruje", "text": ""}
{"id": "3491306", "revid": "113149354", "url": "https://it.wikipedia.org/wiki?curid=3491306", "title": "\u00c9clair (personaggio)", "text": " \u00e8 un personaggio immaginario della serie manga e anime \"Kiddy Grade\" creata dallo studio Gonzo e g\u00edmik.\nIl personaggio.\n\u00c9clair lavora per la GOTT (Galactic Organization of Trade and Tariffs). Anche se la sua occupazione principale \u00e8 lavorare come receptionist, il suo impiego include anche l'essere inviata in missione in qualit\u00e0 di membro ES della cosiddetta \"Unit\u00e0 ombra\", al fine di garantire la normale gestione economica dei vari pianeti della galassia. \u00c9clair opera con la collaborazione della sua partner pi\u00f9 giovane, e collega Lumi\u00e8re, il suo robot guardiano Donnerschlag e l'astronave \"La Muse\".\nConosciuta per la sua natura infantile, spesso indossa abiti striminziti o costumi divertenti, ma in stretta relazione all'incarico che le viene affidato. Per esempio, quando viene mandata a prendere una lettera di delega al governo Faunusian, indossa un abito da consegna pizza, e mette la lettera in un cartone da pizza. Ha anche la tendenza a gridare \"Ta-da!\" (\u3058\u3083\u3063 \u3058\u3083 ~ \u3093!) Ogni volta che entra in scena per arrestare qualcuno, o nelle occasioni in cui si trova a sorprendere o salvare Lumi\u00e8re.\n\u00c8 dotata di una natura piuttosto chiassosa e di modi poco raffinati, per i quali spesso viene ripresa da Lumi\u00e8re, che le consiglia sistematicamente di comportarsi in maniera pi\u00f9 femminile. \u00c8 inoltre dotata di un fortissimo senso della giustizia che spesso al spinge ad azioni sconsiderate che finiscono sempre per mettere lei e la sua collega nei guai. Il suo potere speciale in qualit\u00e0 di ES \u00e8 chiamato semplicemente \"Power,\" ed \u00e8 in grado di donarle forza e velocit\u00e0 sovrumana.\nNel corso della serie, si riveleranno i motivi ed i misteri che si celano dietro l'amnesia del personaggio. Quando, tramite alcuni flashback, \u00c9clair recuperer\u00e0 i ricordi del proprio passato, si scoprir\u00e0 la sua vera natura di cyborg di oltre 250 anni, morta e \"rinata\" numerose volte nel corso degli anni, madre adottiva di Chevalier D'Autriche, capo dell'Unione Galattica. Una volta che \u00c9clair avr\u00e0 preso pieno possesso del proprio passato, il suo potere potenziale sar\u00e0 completamente sbloccato."}
{"id": "3491307", "revid": "1186766", "url": "https://it.wikipedia.org/wiki?curid=3491307", "title": "Var\u00edn", "text": "Var\u00edn (in ungherese \"V\u00e1rna\") \u00e8 un comune della Slovacchia facente parte del distretto di \u017dilina, nella regione omonima."}
{"id": "3491308", "revid": "287204", "url": "https://it.wikipedia.org/wiki?curid=3491308", "title": "Maatkara Mutemhat", "text": "Biografia.\nMaatkara fu figlia del \"Primo Profeta di Amon\" Pinedjem I (che \"de facto\" controllava l'Alto Egitto durante il regno nominale di Smendes) e di Henuttaui, probabilmente figlia di Ramesse XI, ultimo sovrano della XX dinastia.\nRicevette il titolo di \"Divina Sposa di Amon\" durante il regno del padre e fu la prima tra le Divine Spose ad adottare un \"praenomen\", fino ad allora prerogativa faraonica.\nDi lei sono note alcune rappresentazioni: \u00e8 ritratta come giovinetta nel Tempio di Luxor insieme a due sorelle, ed anche come sacerdotessa sulla facciata del tempio di Khonsu a Karnak.\nEbbe vari fratelli che ricoprirono tutti altissime cariche: il futuro sovrano della XXI dinastia Psusennes I e poi altri 2 (forse 3) fratelli che furono \"Primi Profeti di Amon\" in successione: Masuharte, forse Djedkhonsuefankh e Menkheperra.\nDopo di lei assunse il suo ruolo sua nipote Henuttawy, figlia del fratello Menkheperra.\nNon \u00e8 noto il luogo originale di sepoltura; il prezioso sarcofago di Maatkara contenente la sua mummia fu rinvenuto con altri 13 durante gli scavi del Servizio delle Antichit\u00e0 nel 1881 nella \"cachette\" o nascondiglio di Deir el-Bahari, nella tomba contrassegnata come DB320 dove un'intera stanza fu riservata alla famiglia di Menkheperra.\nIl sarcofago in legno di cedro e acacia \u00e8 interamente dipinto e ricoperto con foglia d'oro e la defunta \u00e8 raffigurata con il volto largo e sereno, con occhi a mandorla e parrucca blu.\nIl ritrovamento nel sarcofago della piccola mummia di un neonato lasci\u00f2 erroneamente dedurre che Maatkara fosse morta di parto, contravvenendo al voto di castit\u00e0 fatto al dio Amon; solo successivi accertamenti rivelarono che la piccola mummia in realt\u00e0 era quella di una scimmietta, di cui forse Maatkara era la padrona e della quale volle la compagnia anche nell'ultimo viaggio.\nCollegamenti esterni.\nMaatkare's Mummy"}
{"id": "3491310", "revid": "287204", "url": "https://it.wikipedia.org/wiki?curid=3491310", "title": "Varin", "text": ""}
{"id": "3491311", "revid": "287204", "url": "https://it.wikipedia.org/wiki?curid=3491311", "title": "Antonio Giannelli", "text": "Biografia.\nAntonio Giannelli fu un patriota liberale di Ancona, funzionario e poi commerciante, dedic\u00f2 la sua vita alla libert\u00e0 dall'oppressione oscurantista del potere temporale della Chiesa, si rendeva conto che le insurrezioni per avere successo necessitavano dell'appoggio dei militari, che Giannelli cerc\u00f2 di ottenere nonostante le gravissime vicissitudini familiari che lo avevano costretto ad abbandonare prematuramente gli studi. Divenne impiegato alla dogana di Ancona, in sostituzione del padre Luigi deceduto.&lt;br&gt;\nFu collaboratore di Carlo Faiani organizzando corsi serali ad Ancona, abbracciando fina da giovane gli ideali liberali.\nA seguito della sua attivit\u00e0 cospiratrice fu arrestato pi\u00f9 volte. Nel 1846 venne condotto in carcere nella Rocca di Cingoli, dove resta fino al 23 agosto 1846, con Giannelli fu arrestato anche il nobile Lorenzo Bucci, originario di Montecarotto, entrambi accusati di guidare una setta segreta avversaria di Gregorio XVI. Con loro fin\u00ec in manette anche un numero elevato di militari che i due settari erano riusciti a corrompere. Ritorn\u00f2 in libert\u00e0 grazie all'amnistia del nuovo pontefice, il senigalliese Pio IX. &lt;br&gt;\nSu di lui cadde per\u00f2 il sospetto di tradimento che lo mise in cattiva luce tra i borghesi liberali e la base dell'esercito. Nel 1848 si sposa con Maria Sozzi, dalla quale avr\u00e0 tre figli maschi. &lt;br&gt;\nDurante il periodo della Repubblica Romana collabor\u00f2 con Felice Orsini per combattere la cosiddetta \"Lega sanguinaria\", composta di estremisti anticlericali che utilizzavano metodi violenti, tali estremisti erano chiamati anche \"ammazzarelli\".&lt;br&gt;\nSempre durante il periodo della repubblica Romana, nel 1849 fu capitano della 2\u00aa compagnia del 2\u00ba battaglione della Guardia Nazionale, partecipando a Porta Calamo ad un attacco contro le forze assedianti.&lt;br&gt;\nCon la caduta della Repubblica Romana e il ritorno del potere pontificio la dura reazione austriaca successiva alla caduta della Repubblica romana del 1849 cadde rovinosamente su larga parte del mondo liberale e democratico dorico, Giannelli incluso, che venne arrestato perdendo il suo impiego.&lt;br&gt;\nScarcerato nel 1853, inizier\u00e0 nuovamente la sua opera patriottica liberale e anti-pontificia tentando di coinvolgere i militari asburgici-ungheresi in una sollevazione anti-governativa, ma viene nuovamente arrestato e condannato, inizialmente a morte, poi la pena venne commutata in sei anni di carcere.&lt;br&gt;\nNelle terribili condizioni di prigionia austriaca, durante un interrogatorio ebbe un cedimento, che per\u00f2 non ne indebol\u00ec la figura patriottica. Mor\u00ec di colera durante la prigionia nelle carceri anconetane di Santa Palazia, oggi non pi\u00f9 esistenti, perch\u00e9 gravemente lesionate nel sisma del 1972 e poi demolite per riportare alla luce le rovine dell'anfiteatro romano sottostante.&lt;br&gt;\nAd Antonio Giannelli \u00e8 intitolata una via di Ancona e la sua tomba \u00e8 una delle prime che si incontrano nel cimitero di Tavernelle di Ancona, dove le ossa furono traslate dopo la caduta del papato, accanto alle tombe di altri patrioti cittadini, come Carlo Faiani e Antonio Elia."}
{"id": "3491312", "revid": "1563111", "url": "https://it.wikipedia.org/wiki?curid=3491312", "title": "Epistulae morales ad Lucilium", "text": "Le Epistulae morales ad Lucilium (\"Lettere morali a Lucilio\") sono una raccolta di 124 lettere, suddivise in 20 libri, scritte da Lucio Anneo Seneca negli ultimi mesi di vita. L'opera venne messa a punto negli anni del disimpegno politico del filosofo, tra il 62 e il 65, ed \u00e8 giunta a noi incompleta.\nIl destinatario delle missive \u00e8 Lucilio Iuniore, governatore della Sicilia oltrech\u00e9 poeta e scrittore. L'epistolario costituisce un caso unico nel panorama letterario latino, sebbene Seneca abbia quasi certamente tratto l'idea di comporre lettere filosofiche da Platone e da Epicuro.\n\u00c8 un'opera sulla quale si discute se siano davvero lettere inviate da Seneca a Lucilio oppure una mera finzione letteraria, ma \u00e8 assai probabile che si tratti di un epistolario reale, dato che in varie lettere si chiede una risposta dell'amico.\nRispetto alla tradizione epistolare, rappresentata in particolare da Cicerone, il filosofo distingue le lettere filosofiche dalla comune pratica epistolare.\nStruttura e temi dell'opera.\nLe missive indirizzate a Lucilio vogliono essere uno strumento di crescita morale: Seneca sostiene infatti che lo scambio epistolare permetta di istituire un dialogo con l'amico, fornendo un esempio di vita pedagogicamente pi\u00f9 efficace del tradizionale insegnamento dottrinale. Ritiene inoltre che la lettera sia il mezzo pi\u00f9 appropriato per la prima fase dell'educazione, la quale richiede l'acquisizione di alcuni principi basilari, ma in seguito, ottenute le capacit\u00e0 analitiche necessarie, si debba arrivare a ottenere strumenti di conoscenza pi\u00f9 complessi e impegnativi. Perci\u00f2 l'epistolario, nel procedere, assume una struttura sempre pi\u00f9 simile a quella di un trattato filosofico.\nSeneca, proponendo di volta in volta un nuovo tema, semplice e di apprendimento immediato, alla meditazione dell'amico discepolo, guida costui al perfezionamento interiore; per lo stesso motivo, nei primi tre libri, Seneca conclude ogni lettera con una sentenza che offre uno spunto di meditazione. Le sentenze riprendono come modello Epicuro, malgrado Seneca non si dichiari suo seguace.\nOltre all'aspetto teoretico, si aggiunge anche l'intento esortativo, con il quale Seneca intende non solo dimostrare la verit\u00e0, ma altres\u00ec invitare al bene; quindi il genere epistolario risulta consono ad accogliere un tipo di filosofia priva di sistematicit\u00e0 e incline alla trattazione di aspetti parziali o singoli temi etici.\nGli argomenti delle lettere sono molteplici e suggeriti per lo pi\u00f9 dall'esperienza quotidiana, e in alcuni punti sono evidenti le affinit\u00e0 con la satira, soprattutto oraziana. Seneca parla anche delle norme cui il saggio deve attenersi nella sua indipendenza e autosufficienza: egli, per perseguire una vita dedicata al raccoglimento, e dunque al perfezionamento tramite la meditazione sulle debolezze proprie e altrui, deve imparare a disprezzare le opinioni correnti, rinunciando alle seduzioni del mondo.\nLa riflessione sulla condizione umana che accomuna tutti gli esseri viventi lo porta ad esprimere una forte condanna del trattamento comunemente riservato agli schiavi, accomunabile per certi versi al sentimento di carit\u00e0 cristiana, malgrado l'etica di Seneca rimanga aristocratica ed egli esprima il suo disprezzo per le masse popolari imbruttite dagli spettacoli del circo.\nAlcuni passi fanno ben comprendere l'idea senechiana della condizione umana, dello scorrere del tempo e dell'importanza del vivere con pienezza la propria esistenza rifuggendo le tentazioni sociali:"}
{"id": "3491313", "revid": "174925", "url": "https://it.wikipedia.org/wiki?curid=3491313", "title": "Local field potential", "text": "Il local field potential (LFP) \u00e8 una particolare classe di segnali elettrofisiologici, composta in gran parte dalla corrente elettrica prodotta da un gruppo di sinapsi dendritiche in un certo volume di tessuto. Il voltaggio \u00e8 prodotto dalla somma della corrente sinaptica che scorre attraverso lo spazio extracellulare locale. In questo caso, il termine \"potential\" si riferisce al potenziale elettrico, o voltaggio, e in particolare a quello registrato con un microelettrodo impiantato nel tessuto neuronale."}
{"id": "3491317", "revid": "1442080", "url": "https://it.wikipedia.org/wiki?curid=3491317", "title": "Ignition (videogioco)", "text": "Ignition \u00e8 un videogioco per PC pubblicato nel 1997 da Virgin Interactive e sviluppato da Unique Development Studios. \u00c8 un videogioco di automobilismo, nonostante la componente sportiva sia stata ampiamente surclassata dalla vena comica e spensierata che costituisce le basi del gioco.\nCaratteristiche tecniche.\nEsistono tre versioni del gioco: per MS-DOS, Windows e 3dfx. Tutte e tre le versioni erano incluse nella stessa confezione, nonostante l'ultima delle tre richiedesse di scaricare degli aggiornamenti dal sito (oggi inesistente) della societ\u00e0 per incompatibilit\u00e0 con la scheda grafica Voodoo 2.\nLe risoluzioni video supportate sono 320x240, 640x480 e 800x600, mentre tra gli effetti grafici di rilievo ci sono il fumo, le sgommate, il fuoco, le scintille.\nDurante il gioco si possono ascoltare le tracce audio di un cd inserito nel lettore del proprio computer e si pu\u00f2 giocare con tastiera, joystick o joypad. \u00c8 supportata la modalit\u00e0 a due giocatori (con il sistema split screen) e la modalit\u00e0 multigiocatore in linea con una connessione LAN.\nIl gioco \u00e8 disponibile in inglese, spagnolo, italiano e svedese.\nGioco.\n\"Ignition\" comprende 4 modalit\u00e0 di gioco, 11 veicoli e 7 piste. Ogni pista ha una variante riflessa nella difficolt\u00e0 \"Specchio\". Il tema del gioco \u00e8 molto umoristico per cui il realismo della corsa \u00e8 pesantemente sacrificato per far emergere tratti comici o grotteschi. Spesso capita che il veicolo del giocatore (o degli avversari) esploda, si abissi, o venga spiattellato temporaneamente. Nei primi due casi riapparir\u00e0 magicamente entro qualche secondo cadendo dalle nuvole, nel terzo si \"rigonfier\u00e0\" entro poco. Ambientazioni, colori e suoni sono tutti improntati alla resa comica e allegra del gioco.\nModalit\u00e0 di gioco.\nLe modalit\u00e0 di gioco sono \"Gara singola\", \"Campionato\", \"Sfida al tempo\" e \"Inseguimento\".\nTutte le modalit\u00e0 possono essere giocate in multigiocatore.\nVeicoli.\nTutti i veicoli hanno differenti valori di 4 caratteristiche: velocit\u00e0, accelerazione, turbo, tenuta di strada. Il \"turbo\" consiste in un'accelerazione addizionale (accompagnata da scia di stelle e un rumore identificativo personale) effettuabile dal giocatore quando la relativa barra \u00e8 piena. Velocit\u00e0 e durata dell'accelerazione, cos\u00ec come la velocit\u00e0 di ricarica della barra, dipendono dal veicolo.\nI veicoli selezionabili subito sono i seguenti:\nI veicoli sbloccabili superando il relativo livello di difficolt\u00e0 sono:\nPiste.\nI tracciati del gioco non sono veri circuiti automobilistici, ma piuttosto piste improvvisate in diverse ambientazioni, pi\u00f9 simili al concetto del \"Rally\". Ogni pista presenta diversi ostacoli per il giocatore, alcuni dei quali causano lo schianto del veicolo, e almeno una scorciatoia o bivio. Generalmente le scorciatoie riservano maggiore difficolt\u00e0 o il rischio di incontrare un ostacolo.\nLe piste giocabili subito sono:\nAltre due piste sono sbloccabili completando i primi due livell di difficolt\u00e0 rispettivamente:\nMusica.\nTutte le tracce originali del gioco sono state composte da Christian Bj\u00f6rklund."}
{"id": "3491318", "revid": "838137", "url": "https://it.wikipedia.org/wiki?curid=3491318", "title": "Genova 1893 Circolo del Calcio 1933-1934", "text": "Questa pagina raccoglie i dati riguardanti il Genova 1893 Circolo del Calcio nelle competizioni ufficiali della stagione 1933-1934.\nStagione.\nNella stagione 1933-1934 il Genova 1893 con 24 punti finisce il campionato in penultima posizione. \u00c8 retrocesso in Serie B con Casale e Padova.\nMaglie.\nLa maglia per le partite casalinghe presentava i colori rossoblu.\nOrganigramma societario.\nArea direttiva\nArea tecnica\nRiserve.\nLa squadra riserve del Genova ha disputato nella stagione 1933-1934 il girone E del campionato di Prima Divisione."}
{"id": "3491319", "revid": "72396", "url": "https://it.wikipedia.org/wiki?curid=3491319", "title": "Dyou", "text": "DYou \u00e8 un periodico italiano prodotto dalla Disney e in commercio dal settembre 2010. Si rivolge ad un pubblico femminile di pre adolescenti.\nDYou tratta i temi della bellezza, del trucco, della moda, delle star, dei problemi sociali, delle novit\u00e0 e degli spettacoli. Ha anche sezioni dedicate ai fans con posta, fanart, disegni e concorsi. DYou esce il 28 o 29 di ogni mese.\n\"DYou\" \u00e8 una rivista italiana, ma da marzo 2011 \u00e8 presente anche in Repubblica Ceca, Belgio, Spagna, America, Inghilterra, Polonia e altri Paesi."}
{"id": "3491320", "revid": "767487", "url": "https://it.wikipedia.org/wiki?curid=3491320", "title": "Ve\u013ek\u00e1 \u010cierna", "text": "Ve\u013ek\u00e1 \u010cierna (in ungherese \"Nagycserna\") \u00e8 un comune della Slovacchia facente parte del distretto di \u017dilina, nella regione omonima."}
{"id": "3491323", "revid": "287204", "url": "https://it.wikipedia.org/wiki?curid=3491323", "title": "Velka Cierna", "text": ""}
{"id": "3491324", "revid": "47767", "url": "https://it.wikipedia.org/wiki?curid=3491324", "title": "Deidre Morrow", "text": ""}
{"id": "3491328", "revid": "301422", "url": "https://it.wikipedia.org/wiki?curid=3491328", "title": "Batsegnale", "text": ""}
{"id": "3491329", "revid": "47767", "url": "https://it.wikipedia.org/wiki?curid=3491329", "title": "Deirdre (nome)", "text": "Origine e diffusione.\nDeriva dall'antico nome gaelico \"Derdriu\", poi divenuto \"Deirdri\" e \"Deirdre\"; \u00e8 portato, nella mitologia celtica, da Deirdre, protagonista di una tragica vicenda insieme al suo amato Naoise.\nLa sua etimologia e il suo significato sono ignoti, e sono state proposte varie spiegazioni, molte delle quali piuttosto fantasiose; tra le pi\u00f9 probabili si possono segnalare:\nVi sono alcune prove che il nome fosse gi\u00e0 usato nel XII secolo, almeno in Scozia, ma la sua vera e propria entrata in scena nell'onomastica inglese avviene durante il revival celtico degli anni dieci e venti. Parte del successo \u00e8 dovuto probabilmente anche alle opere ispirate al mito di Deirdre, come le \"Deirdre\" di William Butler Yeats e Fiona MacLeod e la \"Deirdre of the Sorrows\" di John Millington Synge. Le varianti \"Dierdre\" e \"Deidre\" sono frutto di moderni errori di scrittura del nome.\nOnomastico.\nIl nome non \u00e8 portato da alcuna santa ed \u00e8 quindi adespota. L'onomastico ricade perci\u00f2 il 1\u00ba novembre, giorno di Ognissanti."}
{"id": "3491330", "revid": "47767", "url": "https://it.wikipedia.org/wiki?curid=3491330", "title": "Deidre", "text": ""}
{"id": "3491332", "revid": "92723", "url": "https://it.wikipedia.org/wiki?curid=3491332", "title": "Vi\u0161\u0148ov\u00e9 (\u017dilina)", "text": "Vi\u0161\u0148ov\u00e9 (in ungherese \"Fels\u0151visny\u00f3\") \u00e8 un comune della Slovacchia facente parte del distretto di \u017dilina, nella regione omonima."}
{"id": "3491338", "revid": "767487", "url": "https://it.wikipedia.org/wiki?curid=3491338", "title": "Zby\u0148ov", "text": "Zby\u0148ov (in ungherese \"Zeb\u00e9ny\") \u00e8 un comune della Slovacchia facente parte del distretto di \u017dilina, nella regione omonima."}
{"id": "3491340", "revid": "287204", "url": "https://it.wikipedia.org/wiki?curid=3491340", "title": "Zbynov", "text": ""}
{"id": "3491357", "revid": "52736888", "url": "https://it.wikipedia.org/wiki?curid=3491357", "title": "Locomotiva FS 814", "text": ""}
{"id": "3491362", "revid": "2163589", "url": "https://it.wikipedia.org/wiki?curid=3491362", "title": "Henry Tingle Wilde", "text": "Fu tenente di vascello della Royal Naval Reserve e, nominato all'ultimo minuto, comandante in seconda sul RMS \"Titanic\" nel viaggio inaugurale del transatlantico.\nBiografia.\nPrimi anni.\nHenry Tingle Wilde fu battezzato nella \"Loxley Congregational Chapel\", di Bradfield, nello Yorkshire, il 24 ottobre 1872. Suo padre era Henry Wilde sr., un assicuratore di Ecclesfiel, South Yorkshire; sua madre era Elizabeth Tingle di Loxley, Bradfield.\nHenry si avvicin\u00f2 alla vita marinaresca fin dall'et\u00e0 adolescenziale, frequentando la \"James Chambers &amp; Co.\", a Liverpool. Cominci\u00f2 il 23 ottobre 1889, a bordo della 1835-ton \"Greystoke Castle\", finendo quattro anni pi\u00f9 tardi, il 22 ottobre 1893. Segu\u00ec immediatamente un servizio come terzo ufficiale, a bordo della \"Greystoke Castle\", passando poi alla 1374-ton \"Hornsby Castle\", sempre come Terzo. Serv\u00ec, in seguito, sul piroscafo \"Brunswick\", nel 1895, dove prest\u00f2 servizio prima come terzo ufficiale, poi come secondo ufficiale di coperta. Nel 1896 si trasfer\u00ec sul P/S \"Europa\" con la medesima qualifica. Nel luglio 1897 si un\u00ec alla White Star Line.\nImbarcatosi come giovane ufficiale, crebbe costantemente in carriera prestando servizio su diverse navi della White Star Line tra cui \"Covic\", \"Cufic\", \"Tauric\" e la \"Delphic\". \nUna tragedia familiare lo colp\u00ec nel dicembre 1910, quando la moglie ed i figli gemelli, Archie e Richard, morirono improvvisamente. \nNell'agosto 1911, Wilde divenne comandante in seconda della nave gemella del \"Titanic\", la \"Olympic\", dove serv\u00ec sotto il futuro comandante del \"Titanic\", Edward John Smith.\n\"Titanic\".\nA Wilde fu ordinato di lasciare l\"'Olympic\" a Southampton, il 3 aprile 1912, rimanendo in attesa di ordini; inizialmente sembrava che la White Star Line avesse dato l'incarico allo stesso Wilde di comandare una nave pi\u00f9 piccola, ma infine gli venne assegnato, all'ultimo minuto, il ruolo di comandante in seconda sul \"Titanic\", anche su richiesta del comandante Smith. Questa sua undicesima assegnazione caus\u00f2 il cosiddetto \"rimpasto degli ufficiali\", per cui William McMaster Murdoch e Charles Lightoller vennero retrocessi rispettivamente alle qualifiche di primo e secondo ufficiale di coperta, mentre David Blair, inizialmente secondo ufficiale, venne scartato per il viaggio. Il giorno che il \"Titanic\" part\u00ec per gli Stati Uniti, il 10 aprile 1912, Wilde s'imbarc\u00f2 intorno alle 6 del mattino e inizi\u00f2 il suo turno come assistente del collega Lightoller, nel levare i cavi di ormeggio ed i fissanti delle linee di tiro.\nSi presume che Wilde dal \"Titanic\" abbia scritto una lettera indirizzata alla sorella in cui le avrebbe confidato di avere avuto \"una strana sensazione sulla nave\".\nAlle 23:40 del 14 aprile, il \"Titanic\" urt\u00f2 violentemente un enorme iceberg, causando una falla sulla murata di dritta del transatlantico. Wilde non era di servizio in quel momento e a tutt'oggi non sono chiari i suoi movimenti durante il naufragio. Di certo s'incaric\u00f2 di abbordare le lance di salvataggio sul lato di sinistra della nave. Alle ore 01:40, la maggior parte delle lance venne messa in acqua e Wilde si trasfer\u00ec a dritta. Venne visto l'ultima volta nel tentativo di aprire le zattere pieghevoli A e B, dalla tolda della tuga alloggi ufficiali. Nel libro \"The Night Lives On\", Walter Lord menzion\u00f2, oltre che un minor numero di sopravvissuti rispetto a quanti ne potesse trasportare una lancia, una possibile testimonianza del comandante Smith o del primo ufficiale di coperta Murdoch (se non addirittura di tutti e due) di aver visto Wilde togliersi la vita negli ultimi minuti del naufragio, fatto segnalato anche da alcuni sopravvissuti.\nIl suo corpo non fu mai ritrovato.\nNella cultura di massa.\nHenry Tingle Wilde \u00e8 stato ritratto da diversi attori nei diversi film dedicati al disastro del \"Titanic\":\nNel film \"Titanic\" del 1997 si pu\u00f2 notare Wilde alle prese con le scialuppe di salvataggio pieghevoli, vicino al ponte prossimo all'affondamento; \u00e8 possibile vederlo aggrappato ad una sedia a sdraio rotta nell'acqua gelida e utilizzare un fischietto di soccorso, per poi morire poco dopo per ipotermia. Dopo la sua morte, Rose DeWitt Bukater (interpretata da Kate Winslet) prende il suo fischietto per chiamare in aiuto la scialuppa pi\u00f9 vicina."}
{"id": "3491364", "revid": "110157", "url": "https://it.wikipedia.org/wiki?curid=3491364", "title": "Abito cigno di Bj\u00f6rk", "text": "L'abito cigno di Bj\u00f6rk \u00e8 il celebre abito a foggia di \"cigno\" indossato dalla cantante islandese Bj\u00f6rk in occasione della 73\u00aa edizione della cerimonia di premiazione degli Oscar, il 25 marzo 2001. Un sondaggio organizzato da Debenhams e pubblicato sul \"Daily Telegraph\" l'ha votato come il nono abito maggiormente ricordato di tutti i tempi.\nDesign.\nL'abito, disegnato dallo stilista macedone Marjan Pejoski, \u00e8 a forma di un cigno, e durante la cerimonia di premiazione degli oscar Bj\u00f6rk ha mimato la deposizione di un uovo sul tappeto rosso. Il vestito \u00e8 stato descritto da Emanuel Levy come \"Un abito da cigno gigante, una calzamaglia coperta da un enorme cigno la cui testa e becco sono adagiati sul suo [di Bj\u00f6rk] petto\". La cantante aveva due copie del vestito, dato che per la sua stessa realizzazione esso non poteva essere lavato. In seguito Bj\u00f6rk ha utilizzato quell'abito anche per la copertina dell'album discografico del 2001 \"Vespertine\" ed in numerose occasioni durante il \"Vespertine Tour\".\nAccoglienza.\nPer settimane dopo la cerimonia degli oscar si \u00e8 parlato dell'abito cigno nel mondo della moda e dell'intrattenimento: esso \u00e8 stato ampiamente criticato perch\u00e9 considerato scandaloso, stravagante o destinato a \"diventare la gaffe della moda dell'anno\". Altri invece lo hanno considerato sufficientemente strano da essere pi\u00f9 di una semplice mossa pubblicitaria, come confermato da Bj\u00f6rk. Jay Carr del \"Boston Globe\" ha scritto, \"L'avvolgente abito cigno di Bj\u00f6rk... la fa sembrare una profuga proveniente dalla peggiore compagnia di balletto provinciale\", mentre Steven Cojocaru ha definito l'abito \"probabilmente una delle cose pi\u00f9 stupide che io abbia mai visto\". Joan Rivers ha sottolineato \"In seguito ho visto Bj\u00f6rk nella toilette delle donne seminare carta igienica sul pavimento; questa ragazza dovrebbe essere chiusa in un manicomio.\" Tuttavia, l'abito \u00e8 stato anche lodato da alcuni per la sua originalit\u00e0: \"The New York Observer\" ha espresso il giudizio \"totale complessivo: j'adore\", ed anche Melissa Etheridge ha espresso apprezzamento per l'abito.\nIn risposta al clamore mediatico, Bj\u00f6rk ha dichiarato \"\u00c8 soltanto un abito\". Ha poi specificato, riguardo alla scelta del cigno, \"Non so davvero perch\u00e9 sono ossessionata dai cigni ma, come ho gi\u00e0 detto, tutto ci\u00f2 che riguarda il mio nuovo album ha a che fare con l'inverno e loro [i cigni] sono bianchi, una specie di uccelli dell'inverno. Ovviamente molto romantici, essendo monogami. \u00c8 una di quelle cose in cui sono troppo coinvolta per poterla descrivere. Quando sei ossessionata da qualcosa, puoi spiegarla solo cinque anni dopo, ma al momento, non sai esattamente perch\u00e9. Attualmente, i cigni sembrano rappresentare per me tante cose.\" \nL'abito \u00e8 stato successivamente emulato da Ellen DeGeneres in occasione della cerimonia di consegna degli Emmy Awards del 2001. Nel 2007 \u00e8 stato proposto di rendere l'abito parte della sfilata di moda degli oscar organizzata quell'anno per ricordare gli abiti pi\u00f9 celebri presentati nelle precedenti edizioni della cerimonia; tuttavia, secondo quanto comunicato dalla produttrice Laura Ziskin, il team di Bj\u00f6rk ha rifiutato l'offerta.\nValentino ha realizzato un vestito simile nel 2014."}
{"id": "3491368", "revid": "121100883", "url": "https://it.wikipedia.org/wiki?curid=3491368", "title": "Enzo Di Pisa", "text": "Laureatosi in Medicina, consegu\u00ec la specializzazione in odontoiatria nel 1972. Fu assistente universitario presso l'ateneo palermitano. Dotato di spiccate doti artistiche, realizz\u00f2 insieme a Michele Guard\u00ec (suo cugino) una serie di spettacoli teatrali, radiofonici e televisivi di successo.\nBiografia.\nDopo aver mosso l\u00ec i primi passi nel mondo del teatro ed in seguito, nel proprio capoluogo di provincia dove dar\u00e0 vita nel 1966 al cabaret satirico \"il Punicipio\", si trasferisce a Roma. Nel periodo che separa queste due fasi della sua esistenza, nel 1969 inizia a collaborare con la sede di Rai Sicilia, occupandosi delle trasmissioni \"L'altosparlante\", \"La domenica del villaggio\", \"Per\u00f2 che bella gita...\" ed altri, come autore dei testi.\nNel 1977 viene assunto in RAI dove partecipa alla stesura del variet\u00e0 televisivo \"Secondo voi\" abbinato alla lotteria di Capodanno, diviso in due programmazioni - anteprima e prima serata - assieme ad Adolfo Perani, Michele Guard\u00ec e Pippo Baudo, che ne sar\u00e0 anche il conduttore, per la regia di Antonio Moretti. Inoltre lavorer\u00e0 come autore del programma \"Due come noi\" insieme a Michele Guard\u00ec, Pino Caruso e Antonello Falqui che ne curer\u00e0 anche la regia.\nLa sua carriera fu stroncata la notte tra il 22 ed il 23 dicembre del 1978 nella sciagura aerea di Punta Raisi in cui perse la vita assieme alla moglie e alla figlia.\nRiconoscimenti.\nGli \u00e8 stato intitolato il Cineteatro di Casteltermini nell'anno 2000 e, dal 1996 ogni mese di agosto si svolge una rassegna teatrale dove si aggiudica una targa che porta il suo nome, chiamata premio Enzo Di Pisa.\nNel 2010, in occasione del decennale della riapertura del teatro, si \u00e8 tenuto uno spettacolo in memoria di Enzo Di Pisa, organizzato dall'Associazione Culturale \"La Compagnia del Nove\" di Casteltermini."}
{"id": "3491372", "revid": "339392", "url": "https://it.wikipedia.org/wiki?curid=3491372", "title": "Locomotiva FS 822 (II)", "text": ""}
{"id": "3491376", "revid": "181699", "url": "https://it.wikipedia.org/wiki?curid=3491376", "title": "Michal Miloslav Hod\u017ea", "text": "Fu un esponente del movimento nazionale slovacco: un membro della cosiddetta \"trinit\u00e0\" insieme con \u013dudov\u00edt \u0160t\u00far e Jozef Miloslav Hurban. Era zio del politico Milan Hod\u017ea.\nBiografia.\nPrima della rivoluzione.\nMichal Miloslav Hod\u017ea proveniva da una famiglia di allevatori-mugnai. Hod\u017ea studi\u00f2 a Rak\u0161a, a Mo\u0161ovce e successivamente nei licei di Bansk\u00e1 Bystrica e di Ro\u017e\u0148ava. Fra il 1829 e il 1832 continu\u00f2 gli studi, dedicandosi alla teologia, presso il collegio evangelico di Pre\u0161ov. Fra il 1832 e il 1834 prosegu\u00ec gli studi di teologia al liceo evangelico di Presburgo, l'odierna Bratislava. A Presburgo inizi\u00f2 a collaborare con la \"Spolo\u010dnosti re\u010di a literat\u00fary \u010deskoslovenskej\" (\"Societ\u00e0 di lingua e letteratura cecoslovacche\"), di cui divenne vicepresidente. Fra il 1834 e il 1836 lavor\u00f2 come insegnante a Rak\u0161a e a Podre\u010dany. Nel frattempo e fino al 1837 continu\u00f2 gli studi teologici a Vienna, dove ricevette il presbiterato nel 1837. Nella seconda met\u00e0 degli anni 1830 scriveva su giornali educativi e didattici come \"Krasomil\", \"Vedomil tatransk\u00fd\", \"Slovensk\u00e9 noviny\" e \"Slovensk\u00e1 v\u010dela\". Fu anche coautore della supplica \"Prosbopis liptovsk\u00e9ho senior\u00e1tu\" per ripristinare il Dipartimento di lingua e letteratura cecoslovacche al liceo di Bratislava. Nel 1840 divenne decano del seniorato di Liptov e inviato ai conventi del distretto. Solo un anno dopo divenne membro della redazione del giornale evangelico \"Sp\u011bvn\u00edk\". Nel 1842, Hod\u017ea si stabil\u00ec nella parrocchia di Liptovsk\u00fd Mikul\u00e1\u0161 dove rimase salvo brevi interruzioni fino al 1866. Nello stesso 1842 divenne membro della deputazione degli studiosi evangelici slovacchi presso l'imperatore. Nell'estate del 1843 Hod\u017ea incontr\u00f2 \u013dudov\u00edt \u0160t\u00far e Jozef Miloslav Hurban presso la parrocchia rurale di Hlbok\u00e9: decisero allora di dare vita al moderno slovacco letterario e di pubblicare giornali slovacchi. Un secondo incontro si tenne l'anno successivo, questa volta ospitato da Hod\u017ea a Liptovsk\u00fd Mikul\u00e1\u0161, dal 26 al 28 agosto 1844. In questa riunione il terzetto composto da Hurban, \u0160t\u00far e Hod\u017ea fond\u00f2 un'associazione culturale ed educativa, chiamata \"Tatr\u00edn\", di cui Hod\u017ea divenne il primo presidente.\nGli anni della Rivoluzione.\nDurante il periodo rivoluzionario (1848\u20131849), Hod\u017ea partecip\u00f2 attivamente al raduno dei patrioti (10\u201312 maggio 1848) a Liptovsk\u00fd Mikul\u00e1\u0161. Durante l'incontro, a cui erano presenti anche \u0160t\u00far e Hurban furono approvati tutti i 14 punti delle Petizioni del popolo slovacco, che contenevano proposte per assegnare agli Slovacchi lo \"status\" di nazione all'interno del Regno di Ungheria. Dopo la proclamazione della legge marziale, che fu la risposta alle Petizioni, Hod\u017ea decise di partire per Praga per evitare di essere incriminato come \"leader\" del movimento rivoluzionario. A Praga Hod\u017ea prese parte attiva alle negoziazioni del Congresso slavo (\"Slovansk\u00fd zjazd\") e nei preparativi all'insurrezione armata che ebbero luogo nell'estate. Fu membro del Consiglio nazionale slovacco e fu un volontario nell'insurrezione armata degli anni 1848-1849, combattendo a fianco dell'esercito imperiale austriaco, sebbene disapprovasse una risoluzione della questione nazionale mediante un conflitto armato. L'approccio militare era invece sostenuto apertamente da \u0160t\u00far e da Hurban.\nDopo la Rivoluzione.\nDopo la sconfitta della ribellione ungherese torn\u00f2 a Liptovsk\u00fd Mikul\u00e1\u0161 e fra il 1849 e il 1850 fu notaio nel comitato di Liptov. Si rifiut\u00f2 di appoggiare la fazione ungherese, cos\u00ec che scelse di dimettersi dall'ufficio e di proseguire l'attivit\u00e0 patriottica in campo ecclesiastico, sociale e culturale. Ci\u00f2 lo condusse a nuovi conflitti e anche ad affrontare personalmente episodi di violenza. Fra il 1863 e il 1867 fu uno dei fondatori della Matica slovensk\u00e1. Nel 1866 divenne vicario della chiesa evangelica di Martin. Tuttavia, in seguito alla sua partecipazione alla cosiddetta \"guerra delle patenti\" un conflitto interno alla Chiesa evangelica circa il rapporto con il potere dell'imperatore, fu sospeso e costretto a lasciare la sua parrocchia. Dal 1867 alla morte rimase in esilio a Cieszyn, dove si dedic\u00f2 unicamente all'attivit\u00e0 letteraria. Nei primi mesi del 1870 si ammal\u00f2 e mor\u00ec in breve tempo. Fu sepolto a Cieszyn, ma nel 1922 le sue spoglie furono traslate a Liptovsk\u00fd Mikul\u00e1\u0161.\nL'attivit\u00e0 di linguista.\nAttese alla riforma della lingua slovacca come era stata codificata da \u013dudov\u00edt \u0160t\u00far, difendendo l'impostazione basata sui dialetti della Slovacchia centrale. La riforma, nota con il nome di Hod\u017ea-Hattala, introdusse il principio etimologico nella linguistica slovacca. La sua opera principale in campo linguistico \u00e8 \"Dobruo slovo Slov\u00e1kom, s\u00facim na slovo\".\nMemoria.\nGli \u00e8 dedicata una grande piazza di Bratislava, \"Hod\u017eovo n\u00e1mestie\"."}
{"id": "3491385", "revid": "1342360", "url": "https://it.wikipedia.org/wiki?curid=3491385", "title": "Armando Passalacqua", "text": "Carriera.\nEsordisce con il Gruppo Sportivo Acciaierie di Novi Ligure e passa poi al Derthona, club con cui gioca nella Serie B 1930-1931 retrocedendo in Prima Divisione.\nLa stagione seguente passa al Savona con cui ottiene il secondo posto del girone D della Prima Divisione 1932-1933.\nNel 1933 passa al Genova 1893, club con cui esordisce in Serie A il 4 febbraio 1934 nella vittoria casalinga per 5-0 contro il . Con i \"rossoblu\" incappa nella prima retrocessione in cadetteria del sodalizio genovese.\nNel gennaio 1935 \u00e8 ingaggiato dalla , club con cui retrocede nella serie inferiore al termine della Prima Divisione 1934-1935.\nDopo una stagione nella Sanremese, nel 1936 passa ai Vigevanesi, club con cui vince il Girone B della Serie C 1936-1937, ottenendo la promozione in Serie B. Non riconfermato, passa all'Acqui, dove rimane per una stagione nuovamente in Serie C."}
{"id": "3491388", "revid": "767487", "url": "https://it.wikipedia.org/wiki?curid=3491388", "title": "Marjan Pejoski", "text": " \u00c8 conosciuto per il suo stile moderno, originale e trasgressivo.\nHa fondato il proprio marchio di abbigliamento nel 2000, ed divenuto celebre nel 2001 dopo aver realizzato il celebre abito cigno indossato dalla cantante islandese Bj\u00f6rk alla 73\u00aa edizione della cerimonia di premiazione degli Oscar, e numerose altre occasioni, principalmente legate alla promozione dell'album \"Vespertine\".\nSuccessivamente ha anche realizzato abiti per Lady Gaga e per M\u00edsia."}
{"id": "3491396", "revid": "466539", "url": "https://it.wikipedia.org/wiki?curid=3491396", "title": "Nina Hoss", "text": "Biografia.\nFiglia di Will Hoss, sindacalista e uomo politico tedesco, membro del Bundestag tedesco, e di Heidemarie Rohweder, attrice al teatro nazionale di Stoccarda, ha iniziato la carriera dopo essersi diplomata al \"Ernst Busch\" di Berlino. Il suo primo successo fu in un film di Bernd Eichinger, \"Girl Called Rosemarie\". Componente del \"Deutsches Theater a Berlino\" dal 1998 \u00e8 stata interprete di Medea. Nel 2000 viene eletta tra le Shooting Stars.\nLa collaborazione con il regista Christian Petzold le \u00e8 stata di grande successo; nel 2003 vince il Premio Adolf Grimme per il ruolo nel film \"Something to remind me\" e ancora nel 2005 per \"Wolfsburg\", nel 2007 vince l'Orso d'argento al Festival internazionale del cinema di Berlino come migliore attrice per \"Yella\", mentre nel 2008 vince il premio del cinema tedesco. Nel 2009 fa parte della giuria al Festival del film Locarno e nel 2011 al Festival internazionale del cinema di Berlino, mentre nel 2016 alla Mostra internazionale d'arte cinematografica di Venezia. Nel 2014 partecipa all'album \"Futurology\" della band gallese Manic Street Preachers, interpretando la canzone \"Europa geht durch mich\".\nImpegno sociale.\nSostiene la campagna Make Poverty History e le battaglie contro le mutilazioni genitali femminili. In continuit\u00e0 ideale con l'attivit\u00e0 paterna, \u00e8 impegnata come Goodwill Ambassador dello Stato del Par\u00e1 in Brasile, dove si batte contro la distruzione della foresta pluviale e per migliorare le condizioni di vita degli indigeni."}
{"id": "3491403", "revid": "1305772", "url": "https://it.wikipedia.org/wiki?curid=3491403", "title": "Direzione centrale dei servizi elettorali", "text": "La Direzione centrale dei servizi elettorali \u00e8 una struttura del Dipartimento per gli affari interni e territoriali del Ministero dell'Interno.\n\u00c8 diretta dal prefetto Caterina Amato.\nStoria.\nLa Direzione nasce con decreto del presidente della Repubblica numero 398 del 6 novembre 2001.\nFunzioni.\nHa il compito di coordinare e gestire la preparazione e l'organizzazione dello svolgimento delle consultazioni elettorali e referendarie (es.: stampa e distribuzione del materiale elettorale, ordinamento dei collegi elettorali) quali le elezioni politiche, europee, regionali (in assenza di normativa regionale), provinciali e comunali (nelle regioni a statuto ordinario), nonch\u00e9 i referendum abrogativi, costituzionali e per distacco territoriale.\nDisciplina anche le modalit\u00e0 di svolgimento della propaganda elettorale (convocazione dei comizi, candidature) e della consultazione stessa, emanando direttive circa l'orario di votazione, la normativa regolatoria delle operazioni di voto, la nomina degli scrutatori, l'ammissione al seggio di rappresentanti delle liste e degli elettori, la tempistica e la regolarit\u00e0 dello scrutinio, la trasmissione al Ministero dell'Interno dei relativi dati.\nPresso i suoi uffici vengono depositati i simboli dei partiti che prenderanno parte alla consultazione elettorale: successivamente ha il compito di valutare la congruit\u00e0 di immagini e nomi dei simboli stessi.\nCura anche la compilazione dell'elenco degli italiani aventi diritto di voto residenti all'estero.\nGrazie all'Ufficio III - Servizi informatici elettorali, in occasione di qualsiasi consultazione, pubblica in tempo reale i dati relativi alle operazioni di spoglio elettorale.\nInoltre, gestisce anche l'archivio storico-statistico e l'anagrafe degli eletti a cariche locali e regionali costituita dai loro dati anagrafici, lista o gruppo di appartenenza o di collegamento, titolo di studio e professione esercitata. Viene sistematicamente aggiornata, a seguito di ogni consultazione elettorale inserendo i nominativi di sindaci, presidenti di regione e di provincia neo eletti: riceve anche dagli uffici territoriali di Governo tutti gli elementi relativi ad assessori e consiglieri e a tutte le variazioni che intervengono in corso di mandato."}
{"id": "3491404", "revid": "292162", "url": "https://it.wikipedia.org/wiki?curid=3491404", "title": "Piazza del Pantheon", "text": ""}
{"id": "3491406", "revid": "339392", "url": "https://it.wikipedia.org/wiki?curid=3491406", "title": "Ioannis Maniatis", "text": ""}
{"id": "3491408", "revid": "292162", "url": "https://it.wikipedia.org/wiki?curid=3491408", "title": "Piazza Bocca della Verit\u00e0", "text": ""}
{"id": "3491417", "revid": "287204", "url": "https://it.wikipedia.org/wiki?curid=3491417", "title": "9555 Frejakocha", "text": "9555 Frejakocha \u00e8 un asteroide della fascia principale. Scoperto nel 1986, presenta un'orbita caratterizzata da un semiasse maggiore pari a 2,3609149\u00a0UA e da un'eccentricit\u00e0 di 0,0834296, inclinata di 7,17908\u00b0 rispetto all'eclittica.\nL'asteroide \u00e8 dedicato a \"Freja Koch Augustesen\", nipote di uno degli scopritori."}
{"id": "3491420", "revid": "1543377", "url": "https://it.wikipedia.org/wiki?curid=3491420", "title": "Debenhams", "text": "Debenhams \u00e8 una catena di grande distribuzione organizzata britannica che ha negozi nel Regno Unito, in Irlanda e Danimarca, ed altri in franchise in altre nazioni. L'azienda \u00e8 stata fondata nel diciottesimo secolo come negozio singolo a Londra, crescendo negli anni in centosessanta filiali. \u00c8 quotato presso la London Stock Exchange e fa parte del FTSE 250 Index.\nStoria.\nL'azienda \u00e8 stata fondata nel 1778 da Flint e Clark che iniziarono il proprio commercio presso il 44 di Wigmore Street a Londra, aprendo un negozio di drappeggiatori con il nome \"Flint &amp; Clark\". Nel 1813 William Debenham divenne partner dell'azienda ed il nome dell'attivit\u00e0 fu cambiato in \"Clark and Debenham\". Nel 1818 l'azienda apr\u00ec un secondo negozio a Cheltenham e nel 1851 Clement Freebody si un\u00ec alla sosciet\u00e0 ed il nome fu nuovamente cambiato, questa volta in \"Debenham &amp; Freebody\". L'azienda fu infine ribattezzata in \"Debenhams Limited\" nel 1905.\nL'attivit\u00e0 continu\u00f2 a crescere negli anni successivi, grazie all'acquisizione di vari grandi magazzini in molte citt\u00e0 del Regno Unito, sotto la guida di Ernest Debenham, presidente dell'azienda. Il primo di questi acquisti, \"Marshall &amp; Snelgrove\" ad Oxford Street a Londra, fu effettuato nel 1919. La maggior parte dei negozi acquisiti conservarono la propria identit\u00e0 precedente, finch\u00e9 l'azienda non decise di promuovere un'operazione di unificazione dell'immagine dei negozi del gruppo. nel 1928 la compagnia fu quotata per la prima volta presso la London Stock Exchange.\nNel 1985 la compagnia \u00e8 stata rilevata dal gruppo Burton. Debenhams si separ\u00f2 dal gruppo nel 1998 e fu nuovamente quotato come societ\u00e0 autonoma presso London Stock Exchange. La compagnia viene ampliata sotto la guida di Belinda Earl che viene nominata nuovo amministratore delegato nel 2000.\nIl 4 settembre 2003, Debenhams apre il suo pi\u00f9 grande negozio presso il centro commerciale Bull Ring a Birmingham, esattamente venti anni dopo aver chiuso l'originale centro Bebenhams della citt\u00e0 per il cattivo andamento degli affari.\nLa societ\u00e0 \u00e8 stata acquistata di nuovo alla fine del 2003 questa volta da un consorzio privato che comprende CVC Capital Partners, Texas Pacific Group, Merrill Lynch Global Private Equity e management. la compagnia \u00e8 ritornata presso il London Stock Exchange nel 2006.\nNel novembre 2009, la compagnia ha rilevato il gruppo di grande distribuzione danese Magasin Du Nord.\nNell'ottobre 2010, la compagnia ha lanciato un'applicazione per iPhone, che permette agli utilizzatori di fare shopping online.\nNel 2018 Debenhams ha annunciato una perdita netta di 491 milioni di Pound, la chiusura di cinquanta negozi e il possibile licenziamento di 4.000 dipendenti. Il 9 aprile 2019 la societ\u00e0 \u00e8 entrata in amministrazione controllata e ha annunciato la chiusura di altri 22 punti vendita. Il 9 aprile 2020 Debenhams \u00e8 entrata nuovamente in amministrazione controllata adducendo come ragioni anche la pandemia di Coronavirus. Con l'annuncio la compagnia ha chiuso con effetto immediato ulteriori 11 negozi in Irlanda, 7 nel Regno Unito e annunciato la chiusura di altri 5 punti vendita nel Regno Unito."}
{"id": "3491429", "revid": "292162", "url": "https://it.wikipedia.org/wiki?curid=3491429", "title": "Piazza Cavalieri di Malta", "text": ""}
{"id": "3491431", "revid": "767487", "url": "https://it.wikipedia.org/wiki?curid=3491431", "title": "Durone nero di Vignola", "text": "Durone nero di Vignola \u00e8 un prodotto ortofrutticolo italiano, una variet\u00e0 di ciliegia, diffusa in Emilia-Romagna tra le provincie di Modena e Bologna, in particolare nella citt\u00e0 di Vignola.\nIl raccolto avviene a met\u00e0 giugno. Il frutto si caratterizza per avere una dimensione medio-grande, con un picciolo lungo e con il colore della buccia molto scuro, quasi nero, che le conferisce il tipico nome attribuitole.\nIl sapore \u00e8 molto dolce, la polpa molto consistente (da l\u00ec il nome \"durone\").\nBibliografia.\nAntonio Leonardo Favero, \"Il posto delle ciliegie\" in IL - Intelligence in lifestyle, Il sole 24 ore (maggio 2011)"}
{"id": "3491434", "revid": "767487", "url": "https://it.wikipedia.org/wiki?curid=3491434", "title": "The Tree of Life", "text": "The Tree of Life \u00e8 un film del 2011 diretto da Terrence Malick. Quinta opera del regista statunitense, ha per protagonisti Brad Pitt, Sean Penn e Jessica Chastain, oltre ad aver segnato l'esordio di Hunter McCracken, Laramie Eppler e Tye Sheridan.\nIl film \u00e8 stato distribuito dopo un'attesa di quasi due anni (la sua uscita era inizialmente prevista per il dicembre 2009), venendo presentato in concorso al 64\u00ba Festival di Cannes, nel maggio 2011, dove ha vinto la Palma d'oro per il miglior film.\nTrama.\nJack O'Brien \u00e8 un ragazzo del Texas. Gli O'Brien sono una famiglia di ceto medio e rigorosamente cristiana degli anni cinquanta. Il padre d\u00e0 ai figli un'educazione severa per insegnar loro ad avere successo nella vita, pretendendo da loro che non abbiano comportamenti che, a suo parere, solo gli adulti possono avere.\nEgli impone duramente il proprio modello educativo ai figli e, spesso, li punisce fisicamente, causando profondo scontento alla moglie con cui pure discute violentemente, accusandola di essere una donna debole. La madre, invece, insegna continuamente ai figli il valore dell'amore e dei sentimenti, condivide con loro momenti di struggente dolcezza. Nella mente di Jack i genitori simboleggiano la Natura (il padre), che \u00e8 violenta e vive solo per dominare, e la Grazia (la madre), che invece \u00e8 la via dell'obbedienza e del sacrificio.\nJack, divenuto adolescente, rinnega l'esistenza di Dio, giunge a desiderare la morte del padre ed intraprende un percorso interiore naturalmente confuso. La morte del fratello alla prematura et\u00e0 di diciannove anni determina un ulteriore disagio nel suo stato di angoscia e incertezza. Una volta divenuto adulto, Jack non riesce a trovare il senso della propria esistenza: il suo tormentato pensiero fluisce come un \"io narrante\" continuamente in cerca di risposte.\nTematiche.\nAlla signora O'Brien viene fatta ripetere la frase di Tommaso D'Aquino secondo la cui filosofia \"vi \u00e8 una via della Natura e una via della Grazia\". Il tema fondamentale del film, all'interno del quale il regista texano utilizza ancora una volta la voce fuori campo, diventata un suo segno distintivo, \u00e8 la ricerca del senso della vita. Esso viene affrontato giustapponendo immagini e riprese di accadimenti dello spazio (pianeti, stelle e galassie), scenari naturali incontaminati dall'uomo (deserti, oceani, vulcani, persino l'evoluzione della terra primigenia e i dinosauri, che Dio avrebbe fatto estinguere per fare posto all'amato uomo), ricostruzioni dell'\"infinitamente piccolo\" (immagini al microscopio elettronico di movimenti cellulari) e le vicende della famiglia protagonista.\nA detta di alcuni critici, l'opera sarebbe confrontabile e affiancabile a \"\" di Stanley Kubrick. La verosimiglianza di questo paragone \u00e8 legata, oltre che all'impiego del tecnico Douglas Trumbull, all'impostazione strutturale e ritmica del film. Entrambi inseriscono una vicenda umana particolare nel quadro dell'evoluzione dell'Universo. Entrambi si giovano di una fotografia e un impatto visivo notevole e di un commento musicale particolarmente accurato e si caratterizzano per la prevalenza della suggestione visiva e sonora su dialoghi e trama. Mentre tuttavia l'opera di Kubrick appare concentrata sull'aspetto dell'evoluzione tecnologica, in una prospettiva sostanzialmente materialista se non nichilista, il film di Malick \u00e8 prevalentemente incentrato sulla dimensione delle emozioni e apertamente orientato a lasciare dischiuse risposte, o quantomeno dubbi, metafisici.\nNel corso del film compaiono riferimenti alla religione cristiana e in particolare al Libro di Giobbe nel quale l'uomo si interroga sul senso del dolore. A tal proposito \u00e8 significativa la frase di apertura \u201cDov'eri tu quand'io ponevo le fondamenta della Terra?\u201d (Gb 38,4), che rimanda a questo testo sacro e l'omelia al funerale dell'amico, nella quale il sacerdote fa riflettere i fedeli proprio sul significato e la ineluttabilit\u00e0 della sofferenza nella vita umana. La sequenza della storia dell'universo con la lotta per la sopravvivenza dei primi animali (e un primo episodio di piet\u00e0, quando l'animale preistorico \"grazia\" la sua preda) si mette a confronto con la storia di alcuni esseri umani (in questo caso la famiglia O'Brien) che nei tempi antichi si sono evoluti da una situazione primordiale. Il film infatti, oltre a trattare temi come la morte, l'aldil\u00e0, la nascita, l'infanzia, l'adolescenza e la mentalit\u00e0 del mondo contemporaneo, mette in luce una riflessione sull'evoluzione del macrocosmo dell'universo e dei microcosmi costituiti dal nucleo familiare e dalla mente di Jack.\nIl film si conclude con la riconciliazione non solo di Jack con la lezione del padre e della madre e la elaborazione del lutto per la morte del fratello, ma anche con l'armonizzazione di Natura e Tecnologia, simboleggiate dalle tre immagini finali in sequenza dei girasoli nel silenzio, delle vetrate dei grattacieli di Houston che riflettono un cielo puro e delle nubi e in un ponte, che idealmente conduce verso il tramonto. L'ultima immagine sui titoli di coda, quella di una fiamma nell'oscurit\u00e0 (\"Opus 161\" di Thomas Wilfred, immagine realizzata con l'ausilio del clavilux) e che lascia aperta la porta alla interpretazione dello spettatore (si potrebbe interpretare come l'immagine di Dio, lo Spirito, la Speranza, la Via di uscita, la Meta).\nCinema e filosofia.\nLa formazione filosofica del regista, legata in particolare agli scritti di Heidegger, ha giustificato studi e ricerche improntate alla comparazione fra il pensiero del filosofo tedesco e \"The Tree of Life\". Tuttavia, quanto vi pu\u00f2 essere di heideggeriano in Malick non deve essere individuato comparatisticamente sulla superficie della trama, rilevando ad esempio un \"riuso\" di suggestioni o concetti filosofici; piuttosto, il legame dev'essere intravisto nel movimento di fondo di tutto il film, nella sua struttura fondante. \"Concentrarsi sulla trama dell'opera [filmica] trascurando il fondamento attraverso cui la trama stessa si manifesta, significa sostare in superficie all'episodicit\u00e0 del contenuto.\"\"La [...] sinossi dimostra [infatti] quale sia l\u2019autentico fondamento di\" The Tree of Life\". Bench\u00e9 i temi del dolore e della morte siano pressanti, restano per\u00f2 limitati al piano esistentivo, cio\u00e8 al dato episodico che il protagonista si trova a vivere. Ci\u00f2 non significa che le problematiche mostrate dalla storia non siano importanti: sono il problema capitale dell\u2019opera, ma non ne costituiscono il fondo autentico e originario. Questo fondo originario e ontologico \u00e8 invece il\" pensiero\", che si declina, di volta in volta, in voce interiore, dialogo, preghiera, sogno, ricordo, immaginazione, visione. Se il pensiero in quanto tale giace nella totale trasparenza, \u00e8 a motivo del suo perenne\" volger-si a\". Sta proprio nella natura del pensiero volgersi al proprio oggetto e scomparire nel portarlo in luce.\"Il fondamento del film \u00e8 dunque l\"'esperienza del pensare\". Solo mediante questo trasparente fondamento pu\u00f2 essere possibile un'interpretazione dell'intera vicenda \"orientata dal fondo.\" Anche alcune delle inquadrature pi\u00f9 misteriose del film troverebbero, attraverso ci\u00f2, una coerente e complessiva esegesi.\nIl \"pensiero agonico\" di \"The Tree of Life\".\nA partire dall'individuazione del pensare come fondamento ontologico, da cui tutta la vicenda emerge - e trova senso il \"modo stesso\" in cui emerge - \u00e8 anche possibile rilevare la tonalit\u00e0 specifica che assume il pensiero nel suo farsi immagine e storia. Si tratta infatti di un \"pensiero agonico\", dove con questo aggettivo \u00e8 intesa la doppia natura del pensare di Jack O'Brien:\"Il pensiero che vediamo\" aver luogo \"in\" The Tree of Life \"\u00e8 un\" pensiero agonico \"nel senso pi\u00f9 profondo del termine: si tratta, infatti, di un pensiero che \u2018pensa la morte\u2019, che la rammemora e la indaga; allo stesso tempo, \u00e8 un pensiero agonico perch\u00e9 in lotta, cio\u00e8 profondamente impegnato a comprendere, nell\u2019orizzonte delle azioni compiute, il sottile discrimine fra bene e male. Il pensiero tormentato di Jack \u00e8 il pensiero agonico di colui che, spaesato dall\u2019esperienza del male e della morte, cerca una nuova via di dimora in un bene perduto, nella Vita.\"La dimensione etica \u00e8 pertanto uno degli elementi centrali di \"The Tree of Life.\"\nDistribuzione.\n\"The Tree of Life\" stato presentato in anteprima al 64\u00ba Festival di Cannes il 16 maggio 2011. Negli Stati Uniti il film ha avuto una distribuzione limitata a partire dal 27 maggio.\nLe date di uscita internazionali nel 2011 sono state:\nAccoglienza.\nLa pellicola ottenne recensioni molto distinte l'una dall'altra. Una parte della critica elogia il film, ritenuto da alcuni di questi un capolavoro assoluto, mentre un'altra parte della critica ritiene la pellicola sopravvalutata, incolpando un dialogo praticamente assente. Al botteghino invece, con un budget di 32 milioni di dollari, la pellicola ne incass\u00f2 poco pi\u00f9 di 54."}
{"id": "3491436", "revid": "767487", "url": "https://it.wikipedia.org/wiki?curid=3491436", "title": "Ciliegia Napoleon", "text": "Napoleon \u00e8 una variet\u00e0 di ciliegia, originaria della Francia.\nIl raccolto avviene a met\u00e0 giugno. Il frutto viene coltivato anche in Italia, si caratterizza per avere una forma simile a un cuore.\nIl sapore \u00e8 molto dolce e aromatico, la polpa croccante.\nNote.\nAntonio Leonardo Favero, \"Il posto delle ciliegie\" in IL - Intelligence in lifestyle, Il sole 24 ore (maggio 2011)"}
{"id": "3491443", "revid": "120808848", "url": "https://it.wikipedia.org/wiki?curid=3491443", "title": "Mistaravim", "text": "Mista'arvim (in ebraico: \u05de\u05e1\u05ea\u05e2\u05e8\u05d1\u05d9\u05dd, , a volte mistaravim) \u00e8 il nome dato alle unit\u00e0 antiterrorismo delle Forze di difesa israeliane, della polizia di frontiera e della polizia israeliana che operano sotto copertura.\nSi tratta di personale specificamente addestrato per camuffarsi da arabi, al fine di catturare i rivoltosi e terroristi palestinesi. Comunemente conosciuti come la \"arabo Plotoni\", si sa che gli appartenenti alle unit\u00e0 di \"Mista'arvim\" tengono rigorosamente segreta la loro identit\u00e0 reale al di fuori della loro unit\u00e0.\nSul numero del 13 ottobre 2009 del quotidiano israeliano \"Haaretz\" \u00e8 stato rivelato che la Polizia di Frontiera israeliana ha organizzato di recente una nuova unit\u00e0 tra gli arabi della West Bank, al fine di costruire infrastrutture di \"intelligence\" che consentano ai servizi di sicurezza israeliani di indagare sugli arabi all'interno della Linea Verde.\nIl giornale cita l'Ispettore Generale alla Sicurezza, il generale Dodi Cohen, che ha dichiarato: \"Noi soffriamo per mancanza di informazioni, e abbiamo grandi difficolt\u00e0 a lavorare all'interno di aree in maggioranza arabe, come la citt\u00e0 di Umm al-Fahm, o di Jawarish o di Ramla\", aggiungendo che la nuova unit\u00e0 \"si sta organizzando per superare la mancanza di informazioni\".\nOltre a questa unit\u00e0, esiste un'altra unit\u00e0 della polizia che lavora da diversi anni nella citt\u00e0 di Gerusalemme Est e dintorni, con il compito di contrastare le attivit\u00e0 terroristiche tra gli arabi del 1948.\nSansone e Duvdevan.\nI \"mista'arvim\" non solo lavorano all'interno d'Israele ma anche nella Striscia di Gaza e nella Cisgiordania occupata. Si tratta dell'unit\u00e0 \"Shimshon\" (\"\u05e9\u05de\u05e9\u05d5\u05df\", ossia \"Sansone\") che opera a Gaza, e dell'unit\u00e0 \"Duvdevan\" (\"\u05d3\u05d5\u05d1\u05d3\u05d1\u05df\" ossia \"ciliegia\"), che opera nei Territori Occupati e che \u00e8 stata fondata da Ehud Barak. Una terza unit\u00e0, detta \"Colomba\" (\u05d9\u05d5\u05e0\u05d4), fa parte della Guardia di Frontiera.\nDurante l'Intifada al-Aqsa, scoppiata nel settembre 2000, queste unit\u00e0 avrebbero arrestato decine di miliziani del Movimento di Resistenza Islamica (Hamas), della principale organizzazione militare dell'Organizzazione per la Liberazione della Palestina (al-Fath), e della Jihad islamica.\nI \"mista'arvim\" nei mass media.\nLa serie televisiva israeliana Fauda racconta la storia di Doron, un comandante di un'unit\u00e0 di \"mista'arvim\", e della sua squadra.\nNel libro Fratelli guerrieri di Aaron Cohen viene raccontata l'esperienza (reale) di un giovane ebreo canadese che si arruola nel Sayeret Duvdevan unit\u00e0 speciale incaricata delle pericolose missioni nei territori occupati"}
{"id": "3491444", "revid": "767487", "url": "https://it.wikipedia.org/wiki?curid=3491444", "title": "Mora di Cazzano", "text": "Mora di Cazzano \u00e8 un prodotto ortofrutticolo italiano, una variet\u00e0 di ciliegia, diffusa in Veneto, e detta anche \"durone di Verona\".\nIl raccolto avviene a met\u00e0 giugno. Il frutto si caratterizza per avere una forma sferica e il colore \u00e8 di un rosso acceso.\nIl sapore \u00e8 molto dolce, la polpa croccante.\nNote.\nAntonio Leonardo Favero, \"Il posto delle ciliegie\" in IL - Intelligence in lifestyle, Il sole 24 ore (maggio 2011)\nVoci correlate.\nCiliegia"}
{"id": "3491446", "revid": "589848", "url": "https://it.wikipedia.org/wiki?curid=3491446", "title": "Durone di Verona", "text": ""}
{"id": "3491448", "revid": "899609", "url": "https://it.wikipedia.org/wiki?curid=3491448", "title": "Premio Adolf Grimme", "text": "Il premio Adolf Grimme \u00e8 un premio televisivo tra i pi\u00f9 prestigiosi premi per la televisione tedesca, se non il pi\u00f9 importante, chiamato anche Oscar della tv tedesca, prende il nome del primo direttore generale di Nordwestdeutscher Rundfunk, Adolf Grimme (1889-1963).\nLa cerimonia di premiazione si svolge ogni anno al Teatro di Marl ed \u00e8 organizzata dall'Adolf Grimme Institute.\nLa cerimonia si tiene dal 1964, il primo vincitore del premio \u00e8 stato Gern Oelschlegel, ha ricevuto il premio per \"congedo straordinario\" (in tedesco: \"Sonderurlaub\"), che parla di una fuga non riuscita dalla DDR. Accanto al premio Grimme, l'Istituto assegna anche il premio Grimme Online e il premio Radio Tedesca."}
{"id": "3491450", "revid": "339392", "url": "https://it.wikipedia.org/wiki?curid=3491450", "title": "Financial Stability Forum", "text": ""}
{"id": "3491451", "revid": "453768", "url": "https://it.wikipedia.org/wiki?curid=3491451", "title": "Giuseppe Carlo Ferrari", "text": " Era conosciuto come Ferrari I per distinguerlo dall'omonimo compagno di squadra nel Genova 1893 nelle stagioni 1932-1933 e 1933-1934 Giuseppe Ferrari, che era chiamato \"Ferrari II\", e dall'omonimo compagno di squadra nella Cremonese nella stagione 1938-1939 Umberto Ferrari, che era chiamato \"Ferrari III\".\nCarriera.\nCalciatore.\nInizi\u00f2 la carriera nel , con cui esord\u00ec in massima serie nella stagione 1928-1929. L'esordio in Serie A \u00e8 datato 7 dicembre 1930, nella vittoria casalinga dei \"gialloblu\" per 4-1 contro il .\nNel 1931 passa al , club con cui ottiene il nono posto del Girone F della Prima Divisione 1931-1932.\nNel 1932 passa al Genova 1893 con cui esordisce nella Serie A 1932-1933 il 18 settembre nella vittoria casalinga per 4-0 contro la . La stagione seguente retrocede in cadetteria che la societ\u00e0 genovese vince tornando subito in massima serie. \u00c8 sempre con i \"rossoblu\" nella stagione 1936-1937, quando il club vince la Coppa Italia senza che Ferrari vi disputi alcun incontro.\nLa stagione seguente passa all'Atalanta, club con cui retrocede in cadetteria pur senza mai scendere in campo in partite ufficiali.\nNella stagione 1938-1939 gioca in Serie C, alla Cremonese con cui raggiunge il secondo posto del Girone B, a due punti dalla .\nNel 1939, dopo essere stato tesserato dalla Lazio senza mai per\u00f2 esordire in maglia biancoceleste, torna a giocare con il in Serie A, retrocedendo al termine della stagione.\nNel 1940 passa al , con cui raggiunge il secondo posto del Girone B della Serie C 1941-1942 ed il secondo nel Girone B finale nella stagione seguente, che avrebbe dato accesso alla Serie B ma venne annullato per un illecito sportivo.\nAllenatore.\nAllen\u00f2 nel secondo dopoguerra il per due stagioni non consecutive."}
{"id": "3491453", "revid": "113554126", "url": "https://it.wikipedia.org/wiki?curid=3491453", "title": "Graffione bianco", "text": "Il Graffione bianco \u00e8 un prodotto ortofrutticolo italiano, una variet\u00e0 di ciliegia, diffusa in Piemonte.\nIl raccolto avviene a met\u00e0 giugno. Il frutto si caratterizza per avere una forma simile a un cuore e un colore giallo, maculato di rosa.\nIl sapore \u00e8 poco amaro."}
{"id": "3491466", "revid": "1641659", "url": "https://it.wikipedia.org/wiki?curid=3491466", "title": "Ciliegia Burlat", "text": "Burlat \u00e8 una variet\u00e0 di ciliegia, originaria della Francia viene coltivata anche in Italia, in Puglia e in Abruzzo.\nIl raccolto avviene gi\u00e0 da met\u00e0 maggio. Il frutto si caratterizza per avere una dimensione media, a cuore. Ha un colore scuro.\nLa polpa \u00e8 poco consistente.\nNote.\nAntonio Leonardo Favero, \"Il posto delle ciliegie\" in IL - Intelligence in lifestyle, Il sole 24 ore (maggio 2011)"}
{"id": "3491467", "revid": "767487", "url": "https://it.wikipedia.org/wiki?curid=3491467", "title": "Illusione di Sander", "text": "L'illusione di Sander o parallelogramma di Sander \u00e8 un'illusione ottica descritta nel 1926 dallo psicologo tedesco Friedrich Sander, anche se una descrizione simile del fenomeno era gi\u00e0 stata pubblicata da Matthew Luckiesh nel suo libro del 1922 \"Visual Illusions: Their Causes, Characteristics, and Applications\".\nL'illusione ottica \u00e8 esemplificata in figura, dove le due diagonali blu sembrano di lunghezze diverse, con quella di sinistra pi\u00f9 lunga di quella di destra, anche se in realt\u00e0 le due linee sono della medesima lunghezza.\nUna possibile spiegazione per questa illusione \u00e8 che le linee diagonali che circondano le linee blu danno una percezione di profondit\u00e0 e dal momento che le linee colorate appaiono inserite nella prospettiva sono percepite con diverse lunghezze."}
{"id": "3491469", "revid": "767487", "url": "https://it.wikipedia.org/wiki?curid=3491469", "title": "Ciliegia Lapins", "text": "Lapins \u00e8 una variet\u00e0 di ciliegia, originaria del Canada, e coltivata anche in Italia.\nIl raccolto avviene a met\u00e0 giugno. Il frutto si caratterizza per avere una dimensione medio-grande, con il colore della buccia molto rosso punteggiato.\nIl sapore \u00e8 acidognolo.\nNote.\nAntonio Leonardo Favero, \"Il posto delle ciliegie\" in IL - Intelligence in lifestyle, Il sole 24 ore (maggio 2011)\nVoci correlate.\nCiliegia"}
{"id": "3491470", "revid": "2155920", "url": "https://it.wikipedia.org/wiki?curid=3491470", "title": "Rock in Idro", "text": "Rock in Idro (nel 2011 e 2012 denominato Rock in IdRho) \u00e8 un festival musicale nato nel 2005 all'Idroscalo di Milano, da cui ha preso il nome, spostatosi prima all'area concerti della Fiera di Milano a Rho ed infine alla Joe Strummer Arena di Bologna.\nIn totale si sono svolte sei edizioni oltre a quella del 2007 denominata Idroscalo Rock.\nStoria.\nIl festival \u00e8 nato dall'iniziativa di due agenzie di concerti (AF Concerti e Hard Staff) con il patrocinio della Regione Lombardia e della rete televisiva All Music. Le prime edizioni del festival si sono tenute all'Idroscalo di Milano nella prima settimana di settembre ed hanno avuto rispettivamente . Nel 2007 si \u00e8 svolto sempre all'idroscalo il festival Idroscalo Rock. Nel 2008 non si \u00e8 svolto mentre nel 2009 il festival si \u00e8 trasferito al Palasharp a causa di problemi con la giunta comunale cittadina.\nNel 2010 il festival non ha avuto luogo, mentre l'edizione del 2011 si \u00e8 svolta a met\u00e0 giugno ed \u00e8 stata l'edizione di maggior successo con trentamila ingressi.\nNel 2012 il festival \u00e8 stato organizzato nei mesi di giugno e luglio e diviso in due date. La preview il 13 giugno presso il Carroponte di Sesto San Giovanni e l'evento vero e proprio il 21 luglio presso l'area concerti di Rho Fiera. Svoltasi con regolarit\u00e0 la prima data la seconda invece \u00e8 stata prima sospesa poi annullata a causa di un nubifragio.\nDopo la pausa del 2013 ritorna col suo nome originale cambiando format e tornando in una nuova location, ovvero l'arena Joe Strummer di Bologna\nEdizioni.\n2005.\nIl festival si \u00e8 tenuto in due date, il 2 e il 3 settembre ed hanno partecipato i seguenti gruppi: Juliette &amp; the Licks, Turbonegro, Pennywise, The Hives, The Offspring, Bikini the Cat, Fonzie, Love in Elevator, No Use for a Name, Nomoredolls, Stinking Polecats, Super Elastic Bubble Plastic, The Caesars, The Mobile, The Valentines, Tying Tiffany, Useless ID, Voicst il primo giorno e La Crisi, Funeral for a Friend, Toy Dolls, Me First and the Gimme Gimmes, My Chemical Romance, Millencolin, NOFX, Darkest Hour, Ska-P, Viboras, Triggerfinger, Hormonauts, Me for Rent, All American Rejects, No Relax, Frammenti, Elvis Jackson, il secondo.\n2006.\nAlla seconda edizione hanno partecipato:\nA Wilhelm Scream, Iggy and The Stooges, Rise Against, Pennywise, Buzzcocks, Eagles of Death Metal, Gogol Bordello, Thursday, Cursive, The Bouncing Souls, The Damned, boysetsfire, The Toasters, The\u2026 Disco Ensemble, Raised Fist, Satanic Surfers, Mad Sin, Hell Is for Heroes, Blackmail, Paint It Black, The Locos, Towers of London, Punkreas, New Mexican Disaster Squad, Kill the Young, Hot Gossip, Fine Before You Came, FFD, De Crew, Evangeline, Mas Ruido, Not Moving, OJM, Pay, Shakaponk, The (International) Noise Conspiracy, The Fire, The New Story, The Styles, Thee STP, Y, Water Tower.\n2007.\nNel 2007 il festival ha preso il nome di \"Idroscalo Rock 2007\", tenuto il 1 e il 2 settembre. Questa edizione non \u00e8 considerata ufficiale. Vi hanno partecipato: Editors, Gossip, The Lost Patrol Band, Blondelle, Humanzi, Hot Gossip, These New Puritans (nella prima serata) e NOFX, Turbonegro, The Locust, Ignite, Sick of It All, Neville Staple, Persiana Jones, Derozer, Sottopressione, Me for Rent, Strength Approach, L'invasione degli omini verdi, RFC (nella seconda serata).\n2008.\nnon svolta\n2009.\nLa terza edizione del festival si \u00e8 tenuta il 13 e il 14 giugno nel 2009 al Palasharp e vi hanno partecipato: The Pogues, Babyshambles, Social Distortion, Gogol Bordello, The All-American Rejects, Flogging Molly, The Gaslight Anthem, The Subways, The Noise Guys, Andead, (nella prima serata) e Faith No More, appena riformati dopo oltre dieci anni in esclusiva italiana, Limp Bizkit anch'essi riformati da poco ed in esclusiva, Lacuna Coil, Bring Me the Horizon, Gallows, Parkway Drive, All That Remains, Your Hero, Idols Are Dead, Sick Tamburo, Emoglobe (nella seconda serata).\n2010.\nNon svolta\n2011.\nDopo l'interruzione nel 2010 ed il cambio di nome in \"Rock in IdRho 2011\" si \u00e8 svolta la quarta edizione del festival il 15 giugno, con la partecipazione di Foo Fighters, Iggy and The Stooges, Social Distortion, The Hives, Band of Horses, Flogging Molly, Ministri, Outback e About Wayne\n2012.\nLa quinta edizione ufficiale si \u00e8 svolta nel 2012 ed \u00e8 stata organizzata in due date. La prima, denominata \"Preview\", ha visto la partecipazione di The Offspring, Lagwagon, The Hives, i Billy Talent, gli Hot Water Music e La Dispute.\nLa seconda, data in programma per il 21 luglio presso l'area concerti di Rho Fiera, \u00e8 stata interrotta attorno alle ore 17, durante l'esibizione dei Sum 41, e non pi\u00f9 ripresa per pioggia. A questa seconda data avrebbero dovuto partecipare anche i Rancid, i Millencolin, The Specials e i Public Image Ltd.. Nel pomeriggio hanno suonato i Cerebral Ballzy, i Derozer, The Noise Guys, i No Relax, Frank Turner &amp; The Sleeping Souls..\n2013.\nNon svolta\n2014.\nLa sesta edizione si \u00e8 svolta presso l'arena Joe Strummer di Bologna in quattro giorni dal 30 maggio al 2 giugno. I gruppi sono gli Iron Maiden, Queens of the Stone Age, Alter Bridge, Skillet, Pixies, The Pogues, Biffy Clyro, Fatboy Slim, Pennywise, Millencolin, The Fratellis, SKA-P, Opeth, Gogol Bordello, snuff, You Me at Six, Black Stone Cherry, The Brian Jonestown Massacre, We Are Scientists, Manic Street Preachers e Miles Kane.\nLa prima giornata \u00e8 stata annullata per il maltempo."}
{"id": "3491471", "revid": "339392", "url": "https://it.wikipedia.org/wiki?curid=3491471", "title": "Idroscalo Rock", "text": ""}
{"id": "3491472", "revid": "339392", "url": "https://it.wikipedia.org/wiki?curid=3491472", "title": "Rock in Idrho", "text": ""}
{"id": "3491473", "revid": "1543377", "url": "https://it.wikipedia.org/wiki?curid=3491473", "title": "Ciliegia Malizia", "text": "Malizia \u00e8 una variet\u00e0 di ciliegia, diffusa in Campania.\nIl raccolto avviene da maggio. Il frutto si caratterizza per avere una dimensione grande, con il colore della buccia rosso, punteggiato.\nIl sapore \u00e8 un po' acido, la polpa tenera.\nNote.\nAntonio Leonardo Favero, \"Il posto delle ciliegie\" in IL - Intelligence in lifestyle, Il sole 24 ore (maggio 2011)"}
{"id": "3491475", "revid": "30297", "url": "https://it.wikipedia.org/wiki?curid=3491475", "title": "Palasharp", "text": ""}
{"id": "3491483", "revid": "1543377", "url": "https://it.wikipedia.org/wiki?curid=3491483", "title": "Filosofo tiene una lezione sul planetario", "text": "Filosofo tiene una lezione sul planetario, (il cui titolo completo \u00e8 \"Filosofo tiene una lezione sul planetario in cui la lampada viene messa al posto del sole\"), \u00e8 un dipinto di Joseph Wright of Derby il cui tema \u00e8 la lezione che un insegnante tiene ad un piccolo pubblico mediante un planetario.. \nIl quadro precede il similare \"Esperimento su un uccello nella pompa pneumatica\", che si trova nella National Gallery, a Londra.\nStoria e descrizione.\nIl primo dei capolavori di Wright illuminati a lume di candela, \"Tre persone guardano il Gladiatore a lume di candela\", fu dipinto nel 1765 e mostra tre uomini che studiano una piccola copia del \"Gladiatore Borghese\". Se questo quadro fu molto ammirato, quello successivo, cio\u00e8 \u201cIl Planetario\u201d, suscit\u00f2 un notevole scalpore dal momento che il centro dell'immagine non era pi\u00f9 uno soggetto classico, bens\u00ec un esperimento scientifico. Questa raffigurazione operata da Wright del timore prodotto da un \u201cmiracolo\u201d scientifico ha segnato una rottura con la tradizione precedente dove tutte le rappresentazioni artistiche della meraviglia negli astanti era riservata ad eventi religiosi : per Wright invece, inserito nel proprio secolo, le meraviglie del mondo tecnologico sono i fenomeni che ispirano quella stessa meraviglia che prima era confinata nella grande pittura di soggetto religioso . In entrambi questi primi due lavori di Wright l'impostazione a lume di candela aveva una giustificazione realista. Osservare una scultura a lume di candela, cos\u00ec da vedere bene il trattamento materico dell'opera, e magari percepire una sorta di movimento grazie alla luce tremolante, era una pratica di moda descritta da Goethe . Se ne \u201cIl planetario\u201d le ombre gettate dalla lampada che rappresenta il sole sono una parte essenziale della lezione che si svolge, ne \u201cLa pompa ad aria\u201d invece non c'\u00e8 nessun motivo, se non quello di accrescere l'aura di drammaticit\u00e0, nel mettere in scena l'esperimento a lume di candela. Tant'\u00e8 che in due dipinti pi\u00f9 tardi di soggetto ad opera di Charles-Am\u00e9d\u00e9e-Philippe van Loo l'illuminazione \u00e8 normale .\nIl dipinto fa parte di quella serie di opere britanniche che hanno sconvolto la rigida gerarchia dei generi di matrice francese che dominava la cultura del tardo XVIII secolo, arrivando ad essere considerati con la stessa importanza di soggetti a tema classico o mitologico. Per certi aspetti i soggetti de \u201cIl Planetario\u201d e de \u201cLa pompa ad aria\u201d assomigliano a quadri detti \"conversation piece\", una forma di rappresentazione che andava di gran voga tra l'emergente classe media, e che ben presto avrebbe acquistato un nuovo e pi\u00f9 prestigioso status quando Johan Joseph Zoffany inizi\u00f2 a dipingere la famiglia reale verso il 1766. In ogni caso, tenuto conto dell'atmosfera solenne e del fatto che nessuna delle figure sono destinate a essere considerate come veri e propri ritratti (anche se i modelli a cui il pittore s'\u00e8 ispirato possono essere individuati), i dipinti non possono essere considerate come quadri di conversazione . Lo storico dell'arte del XX secolo Ellis Waterhouse pone a confronto queste due opere con il \"genre serieux\" della drammaturgia francese di quel secolo, come plasmato da Denis Diderot e Beaumarchais; questa visione \u00e8 stata condivisa da Egerton .\nUn anonimo commentatore di quel tempo defin\u00ec Wright \"un genio molto grande e non comune in un modo particolare.\" Il quadro venne dipinto senza una commissione particolare, probabilmente nella speranza che venisse poi acquistato da Washington Shirley V conte Ferrers, un astronomo dilettante che aveva un proprio planetario e stretta frequentazione in Derbyshire dell'amico di Wright, Peter Perez Burdett. Per questo motivo si pensa che le persone ritratte siano proprio Burdett e Ferrers, il primo immortalato mentre prende appunti ed il conte seduto con il figlio accanto al planetario . Ferrers acquist\u00f2 il dipinto per 210 sterline, ma il sesto conte lo mise all'asta, ed \u00e8 ora \u00e8 propriet\u00e0 del Derby Museum and Art Gallery , dove \u00e8 in esposizione permanente, e vicino a una replica di lavoro di un full-sized meccanico Grand Orrery.\nUn biografo di Wright, Benedict Nicolson, ha sostenuto nel 1968 che John Whitehurst fu preso a modello per il docente , mentre un altro commentatore vi trova una notevole somiglianza con \"un dipinto di Isaac Newton di Godfrey Kneller\" . Una attenta osservazione dei volti nel quadro rivela che ognuno dei volti dei presenti \u00e8 illuminato secondo le principali fasi lunari - luna nuova, mezza luna, la luna calante e luna piena ."}
{"id": "3491485", "revid": "767487", "url": "https://it.wikipedia.org/wiki?curid=3491485", "title": "The Soul of Buddha", "text": "The Soul of Buddha \u00e8 un film muto del 1918 diretto da J. Gordon Edwards, uscito nelle sale il 21 aprile 1918. Il soggetto \u00e8 firmato da Theda Bara, protagonista del film che si ispira alla vicenda di Mata Hari.\nLa pellicola \u00e8 considerata perduta.\nTrama.\nUna sacerdotessa giavanese fugge con un ufficiale inglese. La giovane diventa una famosa danzatrice ma finisce per essere assassinata da un monaco buddista per vendetta.\nProduzione.\nIl film fu prodotto dalla Fox Film Corporation.\nDistribuzione.\nDistribuito dalla Fox Film Corporation, il film usc\u00ec nelle sale cinematografiche USA il 21 aprile 1918.\nNon si conoscono copie ancora esistenti della pellicola che viene considerata presumibilmente perduta."}
{"id": "3491494", "revid": "474175", "url": "https://it.wikipedia.org/wiki?curid=3491494", "title": "Associazione Calcio Dalmazia", "text": "L'Associazione Calcio Dalmazia fu una squadra di calcio di Zara.\nStoria dell'Associazione Calcio Dalmazia.\nOrigini del calcio a Zara.\nLa prima societ\u00e0 calcistica a Zara, l'Associazione Zaratina di Ginnastica, nacque nel 1876 come societ\u00e0 ginnastica. Negli anni '10 Zara organizz\u00f2 il campionato di calcio della Dalmazia, dopo aver chiesto alla Pro Vercelli il regolamento del gioco del calcio, campionato nel quale le societ\u00e0 zaratine, tra cui la Societ\u00e0 Ginnastica, ottengono ottimi risultati. Ottenute le regole ufficiali, la Ginnastica di Zara , in collaborazione con l'amministrazione comunale di Zara organizz\u00f2, per la fine del 1911, il I Campionato Regionale Dalmata. A partecipare a questo storico torneo furono solamente la \u201cSociet\u00e0 Ginnastica e Scherma\u201d di Zara e la \u201cForza e Coraggio\u201d di Ragusa. A vincere furono gli ospiti per 3- 1. I Dioclezianei cos\u00ec, oltre alla Coppa in palio, ricevettero anche l'onore di organizzare la seconda edizione del torneo. Ma poco dopo le autorit\u00e0 austroungariche sciolsero, per sospetto irredentismo, la \u201cForza e Coraggio,\u201d che per\u00f2 venne ricostituita con il nome di \u201cUnione Sportiva di Ragusa\u201d.\nNonostante i molti problemi, nell'aprile 1912 si riusc\u00ec, comunque, a disputare la seconda edizione della competizione alla quale parteciparono ben due squadre di Zara: la Societ\u00e0 dei Bersaglieri di Borgo Erizzo e la Ginnastica. La divisa dei Bersaglieri era composta da una maglia nera con calzoncini bianchi. La divisa della Ginnastica era composta dalla tradizionale maglia bianca e da calzoncini neri. Al torneo prese parte pure la Societ\u00e0 Ginnastica e Scherma di Spalato. Alle fine del torneo non si ebbe un vincitore e gli organizzatori decisero che la coppa restava a Zara, ma il vincitore sarebbe stato deciso da una partita di spareggio tra i Bersaglieri e la Ginnastica zaratina. A spuntarla alla fine fu la societ\u00e0 di Borgo Erizzo.\nNel 1913 si disput\u00f2 la terza edizione e di nuovo la Societ\u00e0 di Ginnastica di Zara perse la finale. Alla vigilia del primo conflitto mondiale, nel 1914, venne disputato un torneo al quale presero parte delle compagini di Spalato, Zara e della Societ\u00e0 sportiva Edera di Trieste. Ma, di quest'ultimo torneo, non si hanno notizie di risultati, giocatori e vincitori.\nNel 1918, con la fine della guerra, il calcio di nuovo riprese vigore e le partite divennero sempre pi\u00f9 frequenti. La Ginnastica fu di nuovo la squadra da battere, ma con il passare del tempo, si pens\u00f2 in citt\u00e0 di fondare un nuovo ed importante sodalizio. Cos\u00ec nel 1919 nacque il club \u201cPro Jadera\u201d e fu riorganizzato l'ormai tradizionale Campionato regionale dalmata. Organizzato dall'ultimo vincitore, la Societ\u00e0 di Ginnastica e Scherma di Spalato, vi presero parte pure una squadra di Sebenico e due di Zara: la nuova Pro Jadera e la gloriosa Ginnastica. Quest'ultima alla fine prevalse e fece tornare la coppa a Zara. Nel 1920 la Pro Jadera cambi\u00f2 nome in Unione Sportiva Jadera che insieme alla Ginnastica si affili\u00f2 alla Federazione Italiana Giuoco Calcio.\nInfatti nel 1919 nasce ufficialmente una nuova societ\u00e0 zaratina, la Pro Jadera: quest'ultima partecipa insieme alla Societ\u00e0 Ginnastica all'edizione 1919 del campionato della Dalmazia, in cui la spunta per l'ennesima volta la Societ\u00e0 Ginnastica Zaratina.\nAffiliazione alla FIGC e i primi campionati.\nNel 1920 Jadera e Ginnastica si affiliarono alla FIGC, a seguito dell'unione di Zara al Regno d'Italia.\nLa Societ\u00e0 Ginnastica Zara debutt\u00f2 nel 1926 nel campionato di Seconda Divisione Sud (l'attuale Serie C) giocando nel girone A (marchigiano-umbro) per via della vicinanza tra le Marche e la Dalmazia. Arriv\u00f2 quarta ma decise di rinunciare all'iscrizione al successivo campionato di Seconda Divisione Sud.\nFinalista nazionale nella Prima Categoria ULIC.\nDopo due anni di inattivit\u00e0, nel 1930 lo Zara si affili\u00f2 alla U.L.I.C., dopo che si decise di indire un torneo provinciale giovanile U.L.I.C., la cui vincente si sarebbe qualificata alla fase nazionale. Nel 1930-31 la squadra di Zara, essendo nella parte inferiore del tabellone delle finali U.L.I.C., era accoppiata con le squadre meridionali.\nLa S.G. Zara vinse senza difficolt\u00e0 il campionato provinciale contro altre tre squadre di Zara qualificandosi alle semifinali interregionali dove fu inserita nel terzo girone insieme a squadre dell'Italia centrale. Lo Zara riusc\u00ec a eliminare il Matelica (campione delle Marche), sconfitto 7-0 a Zara mentre nelle Marche la partita fin\u00ec in parit\u00e0, e il Civitavecchia, sconfitto per 4-0 proprio a Civitavecchia mentre la gara di ritorno a Zara non si disput\u00f2. Avendo vinto in questo modo il girone di semifinale, si qualific\u00f2 alla Finale centro-sud contro i siciliani dell'Agrigento: all'andata lo Zara si impose per 1-0 addirittura ad Agrigento, ma nella gara di ritorno a Zara, contro ogni pronostico, gli agrigentini riuscirono a ribaltare il risultato, pareggiando la serie. Fu quindi necessario uno spareggio in campo neutro, disputato a Foligno, in cui lo Zara si impose con uno spettacolare 8-4, laureandosi quindi campione centro-sud e qualificandosi alla finale del torneo contro i campioni del Nord.\nSuperato ogni ostacolo, perse la finale nazionale contro la Pro Calcio di Modena; la gara di andata si disput\u00f2 a Zara il 12 luglio 1931 e all'87' lo Zara stava vincendo 2-1 quando l'arbitro concesse un rigore alla Pro Calcio: il rigore fu parato dal portiere zaratino e il pubblico dello Zara invase il campo per complimentarsi con il proprio portiere; l'arbitro interpret\u00f2 tale gesto come invasione in campo e sospese la partita, che non riprese pi\u00f9 nonostante i tentativi di spiegazioni degli Zaratini, che volevano solo complimentarsi con il portiere per il rigore parato; l'ULIC assegn\u00f2 la vittoria a tavolino per 3-0 alla Pro Calcio per l'invasione di campo; nel ritorno a Modena il Pro Calcio si impose facilmente per 3-0 grazie a due espulsioni che ridussero lo Zara in 9 e al fatto che due giocatori importanti dello Zara furono costretti a saltare l'incontro per malattia.\nIn Seconda e Prima Divisione Marchigiana.\nNel 1932 la squadra cambia denominazione in \"Associazione Calcio Dalmazia\".\nNegli anni '30 \u00e8 l'unica squadra dalmata a partecipare ai campionati marchigiani di Seconda e Prima Divisione, sfiorando la promozione in Serie C nel campionato 1939-40. In quella stagione, tuttavia, per cause contingenti di guerra, la squadra fu costretta al ritiro dopo 20 giornate mentre era in testa alla classifica. Fu l'ultima stagione della societ\u00e0 nel campionato italiano, in quanto al termine della seconda guerra mondiale Zara venne ceduta alla Jugoslavia.\nNella primavera 1945 la societ\u00e0 italiana si scioglie. Il suo posto a Zara (diventata Zadar) viene preso dalla croata Nogometni Klub Zadar, che non si considera erede e/o continuatrice della squadra italiana\nRievocazione.\nNel settembre 2011 si \u00e8 tenuta a Roma, allo stadio Flaminio, una rievocazione dell'A.C. Dalmazia. Si sono incontrate le tre pi\u00f9 importanti squadre istriane e dalmate dell'epoca italiana ossia la Unione Sportiva Fiumana di Fiume, il Grion di Pola e la A.C. Dalmazia di Zara.\nL'evento, denominato \"Triangolare del Ricordo\" \u00e8 stato organizzato dall'Associazione Nazionale Venezia Giulia e Dalmazia, con il patrocinio di varie regioni italiane, Senato, Camera e Presidenza della Repubblica.\nLe squadre erano composte da nipoti, figli e parenti degli esuli italiani provenienti da Fiume, Pola, Zara e in generale da tutti quei territori un tempo italiani. I giocatori erano ragazzi provenienti da tutte le regioni d'Italia, ma anche dall'Argentina, Australia, Stati Uniti, Sudafrica e Canada. La vittoria, per la cronaca, \u00e8 andata alla Fiumana.\nCollegamenti esterni.\nIl gioco del calcio a Zara a dispense de \"La Voce del Popolo\":"}
{"id": "3491502", "revid": "767487", "url": "https://it.wikipedia.org/wiki?curid=3491502", "title": "L\u00e1szl\u00f3 Raffinsky", "text": "Carriera.\nDetiene il record per il maggior numero di reti segnate in una partita del campionato rumeno, 10, in Juventus Bucarest-Dacia Unirea. Ha partecipato con la nazionale rumena ai campionati mondiali di calcio del 1930 in Uruguay Braila della stagione 1929-1930"}
{"id": "3491503", "revid": "621682", "url": "https://it.wikipedia.org/wiki?curid=3491503", "title": "Ladislao Raffinsky", "text": ""}
{"id": "3491504", "revid": "621682", "url": "https://it.wikipedia.org/wiki?curid=3491504", "title": "Ladislau Raffinsky", "text": ""}
{"id": "3491511", "revid": "985910", "url": "https://it.wikipedia.org/wiki?curid=3491511", "title": "Need You Now (singolo Lady Antebellum)", "text": "Need You Now \u00e8 un singolo del gruppo musicale statunitense Lady Antebellum, pubblicato il 24 agosto 2009 come primo estratto dall'album omonimo.\nIl brano ha vinto quattro Grammy Awards nel 2010, tra cui due dei premi pi\u00f9 prestigiosi in assoluto, Miglior canzone e Miglior registrazione; \u00e8 rimasto alla posizione numero 1 della \"Billboard Hot Country\" per cinque settimane; ha vinto due dei pi\u00f9 prestigiosi premi degli \"Academy of Country Music\", ovvero, \"Singolo dell'anno\" e \"Canzone dell'anno\". Il 17 aprile 2011 la canzone \u00e8 diventata la 9\u00b0 pi\u00f9 scaricata nella storia, con 5 milioni di download e la canzone country pi\u00f9 scaricata, sorpassando \"Love Story\" di Taylor Swift.La pubblicazione in UK e nel resto dell'Europa \u00e8 avvenuta il 26 aprile 2010.\nNel 2011 esce una versione del brano suonata interamente col pianoforte e chitarra acustica contenuta dell'album \"Own the Night\".Il gruppo ha registrato la canzone in simlish per la pubblicazione dell'espansione \"\" del gioco The Sims 3.\nDescrizione.\nLa canzone descrive una lunga nottata passata in attesa di una telefonata di una persona importante. Hillary Scott ha detto sulla canzone: \"Tutti e tre sappiamo cosa significa arrivare al punto in cui ti senti talmente solo che ti fa stare bene anche solo una telefonata notturna, che potresti rimpiangere il giorno dopo\".Il brano \u00e8 stato inizialmente pubblicato il 24 agosto 2009 nella versione radio per gli Stati Uniti e per il Canada, ma, all'inizio del 2010 \u00e8 stata mixata e pubblicata per tutto il mercato.\nNeed You Now \u00e8 il secondo singolo del gruppo ad aver raggiunto la posizione numero 1 della \"Billboard Hot Country\", inoltre, si \u00e8 posizionata alla numero 2 della \"Hot 100\" e nella \"Canadian Hot 100\". \u00c8 la seconda canzone country a raggiungere la posizione numero 1 nella \"Billboard Adult Top 40\", la prima \u00e8 stata \"Breathe\" di Faith Hill. Ha registrato buoni risultati anche in UK dove ha debuttato alla posizione numero 28, risalendo la settimana successiva alla numero 21.\nIl 9 dicembre 2010 la canzone \u00e8 stata eletta da \"Billboard\" seconda miglior \"Hot 100\", essendo l'unica canzone country ad aver venduto 5 milioni di copie digitali.\nDopo la vittoria dei 5 Grammy Awards, la canzone ha debuttato alla posizione numero 32 della classifica dei singoli tedesca.\nVideo musicale.\nIl videoclip, diretto da Dave McClister, ha un'introduzione estesa fatta al pianoforte e vede la partecipazione di tutti e tre i componenti del gruppo. La prima scena che viene presentata vede protagonista Kelley seduto nel corridoio di un hotel intento a telefonare a qualcuno che non risponde; contemporaneamente Scott \u00e8 nella sua stanza in abito da sera in attesa di una chiamata che non arriva; Haywood suona il pianoforte in una stanza buia. Kelley lascia l'hotel e va in un cafe, dove giunge anche Haywood accompagnato da una ragazza. Scott, delusa, lascia la sua stanza e chiama un taxi, che la porter\u00e0 ad un ballo in maschera, dove nel frattempo sono arrivati anche Kelley e Haywood. Qui, Kelley e Scott incontrano i rispettivi compagni. Il video termina con i tre componenti del gruppo che ballano e abbracciano i rispettivi compagni.Il video \u00e8 stato girato a Toronto, Canada."}
{"id": "3491514", "revid": "1444345", "url": "https://it.wikipedia.org/wiki?curid=3491514", "title": "Love Outside the Window", "text": "Love Outside the Window \u00e8 il primo album del cantante italiano Raphael Gualazzi, pubblicato il 16 settembre 2005 dall'etichetta Edel Music.\nMusicisti.\nI musicisti che hanno partecipato alla registrazione dell'album sono:"}
{"id": "3491517", "revid": "767487", "url": "https://it.wikipedia.org/wiki?curid=3491517", "title": "Aphanizocnemus libanensis", "text": "L'afanizocnemo (Aphanizocnemus libanensis) \u00e8 un rettile estinto, appartenente agli squamati. Visse all'inizio del Cretaceo superiore (Cenomaniano, circa 97 milioni di anni fa) e i suoi resti fossili sono stati ritrovati in Libano. \u00c8 considerato molto vicino all'origine dei serpenti. \nDescrizione.\nQuesto animale \u00e8 conosciuto grazie a un singolo esemplare fossile, completo e molto ben conservato, proveniente dai terreni cretacei del Libano. L'esemplare era lungo meno di 30 centimetri, di cui oltre met\u00e0 erano della coda. Le zampe anteriori possedevano \"piedi\" molto grandi, lunghi quasi quanto il resto degli arti anteriori. Le zampe posteriori possedevano una tibia estremamente ridotta, ancor pi\u00f9 che nelle grandi lucertole marine del Cretaceo, i mosasauri (da qui il nome \"Aphanizocnemus\", ovvero \"tibia che scompare\"). La coda straordinariamente lunga possedeva delle ossa al di sotto delle vertebre (chevron) dalla forma allungata, le quali suggeriscono che nell'animale in vita la coda doveva essere appiattita lateralmente. Allo stesso modo, l'appiattimento dorsoventrale delle falangi suggerisce che le zampe si erano trasformate in strutture simili a pinne. \nClassificazione.\n\"Aphanizocnemus\" \u00e8 stato descritto per la prima volta nel 1997 da Dal Sasso e Pinna, ed \u00e8 stato attribuito alla famiglia dei dolicosauridi, un gruppo di lucertole dalle abitudini acquatiche, strettamente imparentate con i varani e probabilmente vicine all'origine dei serpenti. La famiglia, in ogni caso, non sembrerebbe formare un gruppo naturale (monofiletico), ma piuttosto una serie di step evoluzionistici successivi verso l'origine dei serpenti. \"Aphanizocnemus\" potrebbe rappresentare una forma basale, posta in relazione a \"Dolichosaurus\" e \"Acteosaurus\". \nPaleoecologia.\nLo studio di Dal Sasso e Pinna, basandosi su prove sedimentologiche e paleoambientali, ipotizza che \"Aphanizocnemus\" fosse un rettile acquatico che viveva in lagune dalle acque basse, e che cercasse il cibo nei pressi del fondale. Il collo corto e la lunga coda appiattita lateralmente indicano che probabilmente \"Aphanizocnemus\" si spostava muovendo la parte posteriore del corpo in modo serpentiforme; le zampe corte e probabilmente a forma di pinne erano utili all'animale nel direzionarsi."}
{"id": "3491520", "revid": "767487", "url": "https://it.wikipedia.org/wiki?curid=3491520", "title": "Iuliu Baratky", "text": ""}
{"id": "3491522", "revid": "287204", "url": "https://it.wikipedia.org/wiki?curid=3491522", "title": "Gyula Baratky", "text": ""}
{"id": "3491525", "revid": "22356", "url": "https://it.wikipedia.org/wiki?curid=3491525", "title": "Aphanizocnemus", "text": ""}
{"id": "3491527", "revid": "767487", "url": "https://it.wikipedia.org/wiki?curid=3491527", "title": "Silviu Bindea", "text": ""}
{"id": "3491531", "revid": "106908", "url": "https://it.wikipedia.org/wiki?curid=3491531", "title": "Shure SM57", "text": "Lo Shure SM57 \u00e8 un microfono elettrodinamico a bassa impedenza con figura polare cardioide. Prodotto da Shure Incorporated, \u00e8 comunemente usato sia per l'amplificazione dal vivo sia nelle registrazioni in studio. \u00c8 uno dei microfoni pi\u00f9 venduti nel mondo: nel 2004 infatti, in onore dei suoi quarant'anni di \"robusta ed affidabile performance\", \u00e8 stato introdotto nella TEC Awards Hall Of Fame.\nStoria.\nL'origine dell'SM57 pu\u00f2 essere ricondotta al 1939 quando un ingegnere della Shure, Ben Bauer, realizz\u00f2 il primo microfono direzionale a corpo singolo, l'Unidyne, che presentava una figura polare cardioide. Nel 1959 un altro ingegnere Shure, Ernie Seeler, svilupp\u00f2 il progetto creando una nuova versione del microfono, l'Unidyne III. Dopo tre anni di duro lavoro e centinaia di test nacque la serie di capsule SM, impiegate per l'SM57 e la sua controparte vocale, l'SM58. La sigla \"SM\" sta per Studio Microphone; Seeler fu un appassionato di musica classica, e concep\u00ec l'SM57 per l'amplificazione delle orchestre. Disprezzava la musica rock ma, ironia della sorte, l'SM57 divenne uno dei microfoni pi\u00f9 utilizzati in questo genere musicale.\nCaratteristiche.\nL'SM57 monta una capsula molto simile a quella dell'SM58, ma presenta alcune differenze di tipo acustico e meccanico. Come l'SM58, l'SM57 \u00e8 equipaggiato con un connettore XLR che presenta un'uscita bilanciata, che aiuta a minimizzare i ronzii e rumori. Come dichiarato da Shure, la risposta in frequenza si estende da 40\u00a0Hz a 15\u00a0kHz. L'SM57 viene prodotto in USA, Messico e Cina.\nIl suo A2WS \u00e8 un accessorio antivento che attenua il rumore del vento e delle consonanti plosive (ad esempio le \"p\" e le \"b\") e protegge la capsula del microfono.\nUtilizzi.\nL'SM57 \u00e8 un microfono molto versatile, scelto da molti tecnici del suono. Grazie alla sua robusta costruzione e alla sua capacit\u00e0 di lavorare bene con elevate pressioni sonore, trova la sua applicazione pi\u00f9 comune nella ripresa di vari strumenti a percussione, come grancasse e rullanti, o amplificatori per chitarre elettriche o bassi elettrici. La Scuola di Ingegneria del Suono (SAE) raccomanda l'SM57 (insieme ad altri produttori e modelli) per quattro ruoli in un kit di batteria: grancassa, rullante, tom e timpano. La figura polare cardioide riduce la ripresa di suoni indesiderati e l'innescare dell'effetto Larsen (comunemente detto feedback o loop).\nOgni presidente degli Stati Uniti a partire da Lyndon B. Johnson ha amplificato i propri discorsi con l'SM57. \u00c8 il microfono del leggio dell'Agenzia delle Comunicazioni della Casa Bianca dal 1965, l'anno della sua introduzione sul mercato."}
{"id": "3491535", "revid": "767487", "url": "https://it.wikipedia.org/wiki?curid=3491535", "title": "Iuliu Bodola", "text": "Carriera.\nNato a Bra\u0219ov ha giocato nelle giovanili di squadre locali fino al 1929, anno in cui \u00e8 giunto ad Oradea per giocare nel CAO. Dopo due anni \u00e8 tornato nella citt\u00e0 natale per disputare le eliminatorie regionali con il \"IAR Bra\u015fov\". Dalla stagione 1932-1933, anno della riforma del campionato, torna nel CAO Oradea dove rimane 5 stagioni, segnando complessivamente 62 reti, 17 delle quali nel 1934-1935. Si trasferisce quindi nella capitale per giocare nel Venus, con la quale, dopo un secondo posto, vince due campionati. Notevole il suo score nel 1937-1938, 18 reti in 17 partite. Torna ad Oradea che, con l'attuazione del secondo arbitrato di Vienna, passa all'Ungheria e il CAO, rinominato \"Nagyv\u00e1radi AC\", gioca nel campionato ungherese. Grazie anche ai suoi goal la squadra arriva seconda nel 1942-1943 (18 le sue reti), e vince il campionato successivo, torneo nel quale segna 15 reti.\nAlla fine della seconda guerra mondiale gioca un campionato con il Ferar Cluj dove colleziona soltanto tre presenze segnando tre reti prima del trasferimento definitivo in Ungheria dove giocher\u00e0 nel MTK Budapest."}
{"id": "3491536", "revid": "621682", "url": "https://it.wikipedia.org/wiki?curid=3491536", "title": "Gyula Bodola", "text": ""}
{"id": "3491544", "revid": "767487", "url": "https://it.wikipedia.org/wiki?curid=3491544", "title": "\u0218tefan Dobay", "text": "Carriera.\nFu per 4 volte capocannoniere del campionato rumeno (1932-33, 1933-34, 1934-35, 1936-37), che vinse in 4 occasioni da calciatore (1932-33, 1934-35, 1935-36, 1937-38) ed una volta da allenatore (1956). In carriera vinse inoltre 2 Coppe di Romania (1933\u201334, 1935\u201336)."}
{"id": "3491545", "revid": "1201880", "url": "https://it.wikipedia.org/wiki?curid=3491545", "title": "Justin Hammer", "text": "Justin Hammer \u00e8 un personaggio dei fumetti creato da David Michelinie (testi), John Romita, Jr. e Bob Layton (disegni), pubblicato dalla Marvel Comics. La sua prima apparizione avviene in \"Iron Man\" (vol. 1) n. 120 (marzo 1979).\nMultimiliardario privo di scrupoli e acerrimo rivale in affari di Tony Stark, Justin Hammer \u00e8 il fornitore della tecnologia e delle armi di quasi tutti i nemici di Iron Man, i quali, in cambio di tali rifornimenti, stipulano un contratto che li vincola a svolgere missioni di sabotaggio industriale ai danni dei concorrenti delle Hammer Industries.\nBiografia del personaggio.\nNato a Surrey, Inghilterra, Justin Hammer diviene un multimiliardario magnate dell'industria bellica in giovane et\u00e0 fondando le Hammer Industries ed ergendosi a principale fornitore d'armi del pianeta dopo che le Stark Industries si ritirano da tale attivit\u00e0. Successivamente ottiene la cittadinanza a Monaco e vi costruisce una villa volante facendone la sua residenza principale. Il suo odio nei confronti di Stark inizia a causa degli interessi comuni inerenti all'appalto di una serie di impianti elettrici nella piccola repubblica comunista di Carnelia; per migliorare i suoi guadagni e affossare la concorrenza, Hammer inizia a finanziare vari supercriminali migliorandone armamentario ed equipaggiamento tramite le immense risorse della sua compagnia facendo s\u00ec che, in cambio, essi stipulino con lui un contratto che li obbliga a svolgere missioni di sabotaggio contro i suoi concorrenti e gli cedano il 50% dei loro guadagni; qualora un supercriminale/mercenario rompa tale contratto, Hammer invia a punire il suddetto il suo uomo pi\u00f9 fedele: Blacklash. I supercriminali alle sue dipendenze sono: Scarabeo, Costrittore, Discus, Leap-Frog, Porcospino, Stiletto e Water Wizard.\nAssemblato un dispositivo capace di controllare a distanza l'armatura di Iron Man, fa in modo che questi uccida involontariamente un diplomatico, spingendo dunque le autorit\u00e0 a richiedere a Stark la consegna dell'armatura. In seguito Tony riesce tuttavia a scoprire le macchinazioni di Hammer esponendole pubblicamente e ripulendo il proprio nome; tuttavia non riesce ad arrestare il nemico che, dunque, torna a tormentarlo rapendo la sua ragazza di allora, Bethany Cabe, venendo tuttavia sconfitto e sparendo a lungo dalla circolazione.\nDopo che Stark si rimette in piedi in seguito al crollo finanziario ed emotivo causatogli da Obadiah Stane, Hammer si rif\u00e0 vivo inviando un androide ad affrontare il rivale per augurargli \"bentornato\", inoltre acquista tutte le azioni della Stane International a seguito della morte di Obadiah, facendo tuttavia credere a Stark di essere rientrato in possesso della societ\u00e0 ritrasformandola nelle Stark International.\nIn seguito tenta ripetutamente di assassinare Stark e Iron Man (non sapendo che si tratta della stessa persona) senza tuttavia riportare alcun successo e tenta di far assassinare Force nel momento in cui questi si ravvede dalle sue attivit\u00e0 criminose, ma i suoi sicari vengono fermati da Iron Man e Jim Rhodes. Tempo dopo fa infiltrare Spymaster nella compagnia di Stark riuscendo con successo a rubare i progetti dell'armatura di Iron Man e vendendoli a supercriminali quali: Stilt-Man, M.A.U.L.E.R., Scarabeo, Dinamo Cremisi e Titanium Man, portando Tony a decidere di disabilitare personalmente tutte le armature basate sulla sua tecnologia al fine di prevenirne un uso negativo.\nDiverso tempo dopo Hammer costruisce una nuova armatura per Rhino e la nuova \"coda\" del costume di Scorpione al fine di servirsi di loro per i suoi scopi inoltre, dopo aver saputo dell'attentato alla vita di Tony Stark gli fa recapitare per posta un mazzo di orchidee. Dopo aver mandato Boomerang a saccheggiare l'ufficio di sicurezza delle Stark Enterprises ed assoldato Taskmaster per addestrare il secondo Spymaster, Hammer si allea con la Roxxon, l'HYDRA e la Mano per attentare alla vita di Stark, fallendo ma collegando tali attivit\u00e0 alle sue azioni Stane International che poi rivende a Tony per la cifra simbolica di un dollaro provocandogli non pochi problemi con le autorit\u00e0.\nSuccessivamente, Hammer scopre di essere malato di cancro e di avere pochi mesi di vita; rifugiatosi in una stazione orbitante fuori dall'atmosfera terrestre nella convinzione che l'assenza di gravit\u00e0 possa prolungargli la vita, tenta un'ultima volta di uccidere l'odiato rivale avvelenandone il sangue con dei naniti che lo rendono sempre pi\u00f9 competitivo, aggressivo, pragmatico e violento. Dopo essere stato curato da tali naniti grazie a Jocasta e War Machine, Iron Man affronta faccia a faccia il rivale nella sua stazione orbitante in una battaglia nel corso della quale Hammer finisce accidentalmente congelato ed espulso all'esterno; osservando il corpo dell'uomo allontanarsi nello spazio profondo, Iron Man commenta che in tal modo ha realizzato il suo desiderio: vivere per sempre.\nPoteri e abilit\u00e0.\nHammer \u00e8 un normale essere umano privo di qualsivoglia superpotere, tuttavia \u00e8 dotato di un quoziente intellettivo elevatissimo ed \u00e8 un eccellente stratega sia sul piano commerciale che al di fuori da esso, essendo sempre riuscito a cospirare nell'ombra contro Stark evitando l'arresto. Inoltre, pur non possedendo conoscenze scientifiche o tecnologiche, Hammer ha accesso a notevoli mezzi tecnologici grazie ai numerosi tecnici alle sue dipendenze.\nAltre versioni.\nNell'universo Ultimate, Justin Hammer Jr. \u00e8 un miliardario originario del sud degli Stati Uniti nonch\u00e9 l'amministratore delegato delle Hammer Industries e il principale rivale in affari di Norman Osborn. Per contrastare le Osborn Industries, corrompe il dottor Otto Octavius affinch\u00e9 gli fornisca informazioni dall'interno. Contemporaneamente svolge esperimenti illegali volti alla creazione di supercriminali i cui risultati pi\u00f9 significativi sono Electro e l'Uomo Sabbia. Nel momento in cui Octavius ha l'incidente in laboratorio che gli fonde quattro arti meccanici alla spina dorsale trasformandolo nel \"Dottor Octopus\", incolpa Hammer dell'accaduto e cerca vendetta contro di lui aggredendolo nella sua limousine e provocandogli un tale shock da ucciderlo per arresto cardiaco.\nAltri media.\nCinema.\nMarvel Cinematic Universe.\nNel franchise del Marvel Cinematic Universe, Justin Hammer \u00e8 interpretato da Sam Rockwell. Differentemente dai fumetti, in tale versione Hammer \u00e8 coetaneo di Tony Stark nonch\u00e9 un personaggio fortemente caricaturale e macchiettistico che, invidioso nei confronti del successo del rivale, tenta di imitarne gli atteggiamenti e lo stile risultando in una pallida copia di Tony Stark."}
{"id": "3491548", "revid": "131358", "url": "https://it.wikipedia.org/wiki?curid=3491548", "title": "Istv\u00e1n Dobay", "text": ""}
{"id": "3491550", "revid": "486946", "url": "https://it.wikipedia.org/wiki?curid=3491550", "title": "Spinning Jenny", "text": ""}
{"id": "3491554", "revid": "105611", "url": "https://it.wikipedia.org/wiki?curid=3491554", "title": "Spinning jenny", "text": ""}
{"id": "3491567", "revid": "125365125", "url": "https://it.wikipedia.org/wiki?curid=3491567", "title": "Gian Domenico Pisapia", "text": "Biografia.\nNato a Caserta nel 1915, figlio di un bancario, Giovanni, e di Gemma Dolores Orlandella, si laure\u00f2 con lode in Giurisprudenza all'Universit\u00e0 degli Studi di Napoli Federico II gi\u00e0 nel 1935, avendo come professore Vincenzo Manzini, di cui fu anche assistente. Fu costretto a rinunciare alla carriera nell'Avvocatura dello Stato perch\u00e9 rifiut\u00f2 di prestare giuramento al Partito Nazionale Fascista. Nel 1938 si laure\u00f2 in Filosofia, e nel 1942 consegu\u00ec la libera docenza in Diritto penale. Divenuto finalmente avvocato, spos\u00f2 Margherita Agnoletto, di San Giorgio su Legnano, sorella del medico Carlo Augusto Agnoletto (padre di Vittorio Agnoletto), ed ebbe da lei sette figli: Donatella, Guido, Gianvittorio, Giuliano, Dolores, Giorgio e Giuseppe.\nDal 1951 fu professore di Diritto e procedura penale all'Universit\u00e0 degli Studi di Modena, sostituendo Marcello Finzi, poi presso la Statale di Milano dal 1961 al 1985.\nDal 1975 fu presidente della commissione ministeriale che elabor\u00f2 nel 1988 l'attuale Codice di procedura penale. In precedenza aveva presieduto un'analoga commissione, che nel 1978 allest\u00ec un progetto di codice di procedura civile che tuttavia non fu mai approvato. Condirettore di diverse riviste specialistiche, fu autore del diffusissimo \"Compendio di Procedura Penale\" e di saggi sul segreto istruttorio, sul reato continuato e sui delitti contro la famiglia.\nCome avvocato, partecip\u00f2 a numerosi processi che ebbero risonanza nazionale, tra cui quello sul caso SIFAR in cui assunse la difesa di Eugenio Scalfari e Lino Jannuzzi contro la querela del generale Giovanni De Lorenzo, il caso del disastro del Vajont e quello del giornale studentesco \"La zanzara\". Fu inoltre uno dei legali di Massimo Carlotto e Adriano Sofri. Ha collaborato con Giovanni Conso, Giuliano Vassalli e Vittorio Grevi. \nL'11 febbraio 1994, candidato a Milano al Senato con l'Alleanza dei Progressisti nel collegio Milano 2, raggiunse il 26,6% dei voti ma non risult\u00f2 eletto a causa della vittoria di Giancarlo Pagliarini del Polo delle Libert\u00e0. Mor\u00ec un anno dopo, il 25 febbraio 1995, e venne sepolto nella tomba di famiglia presso il cimitero di Lambrate. \nIl quarto figlio, Giuliano Pisapia, nato nel 1949, avvocato, ha avuto una carriera politica come deputato eletto con il Partito della Rifondazione Comunista dal 1996 al 2006, e come sindaco di Milano dal 2011 al 2016. "}
{"id": "3491568", "revid": "78316002", "url": "https://it.wikipedia.org/wiki?curid=3491568", "title": "Giandomenico Pisapia", "text": ""}
{"id": "3491572", "revid": "767487", "url": "https://it.wikipedia.org/wiki?curid=3491572", "title": "Gypsy Joe", "text": "Gypsy Joe \u00e8 un cortometraggio muto del 1916 diretto da Clarence G. Badger e da William Campbell.\nProduzione.\nIl film fu prodotto da Mack Sennett per Keystone Film Company che era una delle tre compagnie controllate dalla Triangle Film Corporation.\nDistribuzione.\nDistribuito dalla Triangle Distributing, il film - un cortometraggio in due bobine - usc\u00ec nelle sale cinematografiche degli Stati Uniti il 9 marzo 1916."}
{"id": "3491575", "revid": "767487", "url": "https://it.wikipedia.org/wiki?curid=3491575", "title": "Teddy at the Throttle", "text": "Teddy at the Throttle \u00e8 un cortometraggio muto del 1917 diretto da Clarence G. Badger. Il Teddy del titolo \u00e8 interpretato dal cane Teddy.\nProduzione.\nIl film fu prodotto da Mack Sennett per la Keystone Film Company\nDistribuzione.\nDistribuito dalla Triangle Distributing, il film - un cortometraggio in due bobine - usc\u00ec nelle sale cinematografiche USA nell'aprile 1917."}
{"id": "3491577", "revid": "767487", "url": "https://it.wikipedia.org/wiki?curid=3491577", "title": "War Brides (film 1916)", "text": "War Brides \u00e8 un film muto del 1916 scritto, prodotto e diretto da Herbert Brenon. La sceneggiatura di Brenon si basa sull'omonimo lavoro teatrale di Marion Craig Wentworth.\nFu l'esordio cinematografico per Alla Nazimova.\nTrama.\nIn un regno immaginario, quattro fratelli partono per la guerra, lasciando a casa la madre, la sorella e Joan, la moglie del fratello maggiore. Presto, in citt\u00e0 si diffonde la notizia di una grande battaglia contro il nemico mentre, a casa, giunge la notizia che nessuno dei fratelli far\u00e0 ormai ritorno, morti tutti e quattro in guerra. Joan \u00e8 sull'orlo del suicidio, ma si ravvede pensando alla vita del bambino che aspetta. Il governo intanto proclama un editto per cui tutte le donne non sposate devono, per legge, maritarsi al fine di poter procreare quelli che, in futuro, potranno essere i soldati di un nuovo esercito. Joan, diventata un'attivista, protesta contro quella legge iniqua ma viene arrestata.&lt;br&gt;\nDurante una visita reale in citt\u00e0, la donna evade dal carcere e, insieme ad altre donne, si presenta davanti al re, dichiarando che non avr\u00e0 il suo bambino se il monarca non promette pubblicamente di porre fine alla guerra. Quando il re risponde che le guerre ci saranno sempre, Joan si uccide, sparandosi. Le donne raccolgono il suo corpo, promettendo di continuare la loro lotta.\nProduzione.\nIl film fu prodotto dalla Herbert Brenon Film Corporation. Alcune scene in esterni furono girate nel Connecticut, a Lake Waramand.\nDistribuzione.\nIl copyright del film, richiesto dalla Herbert Brenon Film Corp., fu registrato il 22 novembre 1916 con il numero LP9585.\nDistribuito dalla Selznick Distributing Corporation, il film usc\u00ec nelle sale cinematografiche statunitensi il 12 novembre 1916. Venne distribuito nuovamente nel 1917.\nNon si conoscono copie ancora esistenti della pellicola che viene considerata presumibilmente perduta."}
{"id": "3491579", "revid": "599013", "url": "https://it.wikipedia.org/wiki?curid=3491579", "title": "Sali di litio", "text": "I sali di litio sono considerati efficaci nel trattare il 60-80% dei casi di mania e ipomania in fase acuta e di mantenimento.\nStoria.\nNegli anni Venti il composto \u00e8 stato impiegato ad uso anticonvulsivante, sedativo e ipnotico mentre il cloruro di litio \u00e8 stato impiegato alla fine del 1940 come sostituto del cloruro di sodio nei pazienti cardiopatici producendo casi di gravi intossicazioni e morte.\nNello stesso periodo un ricercatore australiano (J. Cade) not\u00f2 la letargia che il litio induceva sulle cavie e in via sperimentale lo somministr\u00f2 a pazienti con disturbi di tipo maniacale con sorprendenti risultati ma i precedenti casi di morte rinviarono di oltre venti anni il suo utilizzo come un trattamento efficace per la mania; solo verso la fine del 1960 negli Stati Uniti venne introdotto da S. Gershon nella terapia del disturbo bipolare.\nIndicazioni.\nOggi i sali di litio sono ancora considerati la terapia standard nel trattare il disturbo bipolare nonostante siano stati riconosciuti i limiti di utilizzo e la disponibilit\u00e0 di nuove molecole alternative.\nCalcolo della dose terapeutica.\nPer calcolare la dose terapeutica del litio (ione inorganico) occorre controllare attentamente le sue concentrazioni plasmatiche avendo una \"finestra terapeutica\" molto ristretta al di sotto della quale non vi \u00e8 effetto terapeutico e al di sopra della quale vi \u00e8 un prevalere degli effetti collaterali e della tossicit\u00e0. Si afferma che l'effetto terapeutico di inizio terapia viene raggiunto tra 0,8 e 1,4 mg/L raggiungendo la tossicit\u00e0 a livelli superiori a 2 mg/L\nTossicit\u00e0 ed effetti collaterali.\nLe concentrazioni plasmatiche del litio sono, generalmente, correlate con l'insorgenza e l'intensit\u00e0 degli effetti collaterali.\nTrattamento dell'avvelenamento da litio.\nNon vi \u00e8 alcun antidoto al litio. La sospensione della somministrazione del farmaco, la infusione di liquidi contenenti sodio, nel caso la lavanda gastrica, l'emodialisi, terapia antiepilettica e diuretica, sono il trattamento contro l'avvelenamento o il sovradosaggio del litio."}
{"id": "3491583", "revid": "183114", "url": "https://it.wikipedia.org/wiki?curid=3491583", "title": "Fitochelatine", "text": ""}
{"id": "3491584", "revid": "344503", "url": "https://it.wikipedia.org/wiki?curid=3491584", "title": "Jorge Sanz", "text": "Biografia e carriera.\nUltimo di cinque fratelli, avrebbe dovuto intraprendere la carriera militare sulle orme paterne. Quando aveva nove anni la madre lo port\u00f2 ad un provino e cos\u00ec fu scelto per il ruolo del figlio di Jane Birkin nel film La Miel, diretto da Pedro Mas\u00f3. Da allora inizi\u00f2 per lui una prolifica carriera come attore bambino per lo pi\u00f9 in film commerciali che lo fecero diventare popolare sugli schermi spagnoli.\nTra i nove e i quindici anni recit\u00f2 in produzioni sia spagnole che straniere. In particolare, nella parte del piccolo Conan in \"Conan il barbaro\", interpretato da adulto da Arnold Schwarzenegger. Il ruolo di \"Pepe\" in Valentina gli valse il suo primo premio al Festival Internazionale del Cinema di San Sebasti\u00e1n.\nSanz ha recitato in diversi film diretto da Fernando Trueba e Vicente Aranda maturando come interprete. Nel 1986 recit\u00f2 al fianco di Maribel Verd\u00fa in \"El a\u00f1o de las luces\", il suo primo ruolo da adolescente. Nel 1988 ebbe un ruolo di primo piano in Se ti dico che sono caduto, per il quale ottenne un premio Goya come miglior attore. A seguito di questo successo, recit\u00f2, sempre sotto la direzione di Vicente Aranda, in \"Los Jinetes del Alba\", una miniserie per la TV di stato spagnola del 1990, e in \"Amantes - Amanti\". Due anni dopo recit\u00f2 in \"Belle \u00c9poque\", per la regia di Fernando Trueba. Questa pellicola vinse l'Oscar come miglior film straniero. \"Amantes - Amanti\" e \"Belle \u00c9poque\" sono due delle sue migliori interpretazioni, nonch\u00e9 quelle maggiormente conosciute a livello internazionale.\nNegli anni novanta conferm\u00f2 la sua popolarit\u00e0, alternando a commedie come \"Perch\u00e9 chiamarlo amore quando \u00e8 solo sesso?\" (1992) e \"Cha-cha-ch\u00e1\" (1997) ruoli pi\u00f9 drammatici come \"Morir\u00e1s en Chafarinas\" (1994), \"Libertarias\" (1995), dichiarando di sentirsi pi\u00f9 a suo agio in ruoli comici. Attivo anche in televisione, sia in serie TV sia in commedie come \"Colegio Mayor\" (1993-95), \"Pepa y Pepe\" (1995) e \"A las volta en casa\" (1999).\nInizialmente scelto per interpretare il ruolo di V\u00edctor Plaza in Carne tr\u00e9mula (1997), film di Pedro Almod\u00f3var, venne licenziato dopo il secondo giorno di riprese a causa di disaccordi con il regista venendo sostituito da Liberto Rabal.\nHa recitato in ruoli secondari in \"La ni\u00f1a dei tuoi sogni\" (1998) e in \"El Embrujo de Shanghai\" (2002).\nJorge Sanz \u00e8 stato legato all'attrice spagnola Luc\u00eda Jimenez e ha avuto un figlio, Merl\u00edn, dall'attrice Paloma Gomez, nato il 25 settembre 2002. I due si erano conosciuti da bambini durante le riprese del film \"Valentina\", ma hanno iniziato la loro relazione quasi 25 anni pi\u00f9 tardi, quando si sono ritrovati su un set, separandosi poi nel 2006."}
{"id": "3491591", "revid": "47767", "url": "https://it.wikipedia.org/wiki?curid=3491591", "title": "Agapio", "text": ""}
{"id": "3491594", "revid": "729019", "url": "https://it.wikipedia.org/wiki?curid=3491594", "title": "Ferrovia Massaua-Saati", "text": "La ferrovia Massaua-Saati fu la prima ferrovia in Eritrea; venne costruita dall'Italia per ragioni militari nel 1887-1888.\nStoria.\nI lavori di costruzione iniziarono sotto il comando del generale Tancredi Saletta nell'ottobre 1887 e proseguirono con il generale Alessandro Asinari di San Marzano. Fu armata a scartamento ridotto da 0,95\u00a0m, strutturata come \"Decauville\", con rotaie provenienti da Swansea. Molti carri merci ed una vettura di 1\u00aa classe erano di costruzione belga; le vetture di 3\u00aa classe e le miste ed alcuni vagoni merci erano stati costruiti a Castellammare di Stabia su disegni gi\u00e0 usati per le complementari sarde; quattro locomotive erano di costruzione Henschel &amp; Sohn di Cassel e una piccola locomotiva di Esslingen.\nPrecedentemente esisteva una ferrovia, sempre costruita per ragioni militari, che arrivava fino a Moncullo utilizzando il sistema Decauville.\nLa ferrovia partiva da Massaua per arrivare alle fortificazioni di Saati (cio\u00e8 \"pozzi d'acqua\", poco dopo Dogali) rioccupate dagl'italiani il 1\u00ba febbraio 1888. La ferrovia, completata il 15 marzo 1888, era lunga 26\u00a0km ed era stata costruita in quasi sei mesi di lavoro, costando dai 3 ai 10 milioni di lire (il costo varia a seconda delle fonti). Per la costruzione erano stati impiegati quattro ingegneri, quattro assistenti, un capo meccanico, due macchinisti, un capo fabbro, un segretario contabile e 325 operai, tutti provenienti dall'Italia. Guidava i lavori l'ingegnere Emilio Olivieri. Il capitano del genio Pio Spaccamela si occup\u00f2 della tracciatura, con picchetti, del primo tratto di linea nella penisola di Abd el Kader. Sin dall'arrivo a Massaua si manifestarono grandi difficolt\u00e0: un operaio e un assistente erano moribondi, gli alloggiamenti andavano costruiti in fretta e le operazioni di scarico dei materiali impegnarono per 4 mesi dalle 40 alle 120 persone, compresi gli indigeni.\nIl tracciato iniziava dalla penisola di Abd el Kader, percorreva circa 3\u00a0km in una valle deserta e arrivava al villaggio di Otumlo (ove esisteva un fortino). Da qui il terreno diveniva collinoso, e il tracciato, tra continui saliscendi, risaliva la sponda destra - costituita da marna argillosa - del torrente Uissa, arrivando dopo 2\u00a0km, alla Missione Svedese e, dopo altri 2\u00a0km, al forte di Moncullo (Monkullo, M'kullu o Emcullu, 40\u00a0m s.l.m.); proseguiva incontrando due affluenti dell'Uissa, l'Obel (o Tata) e l'Amashat (il cui nome deriva dalle regioni attraversate), risalendo poi l'Amashat, a 4\u00a0km da Monkullo, e raggiungendo il Piano delle Scimmie. Abbandonava quindi il fiume Amashat per scendere a quello di Takabat, incontrando quattro torrenti (che si riuniscono pi\u00f9 in basso formando l'Uadi-B\u00f2, un corso d'acqua che sbocca nel Mar Rosso, poco pi\u00f9 a nord dell'Uissa). Incontrava poi il piccolo torrente Agbalo, che sfocia nel Desset, dove si trovava il villaggio di Dogali (Dahali), ove la vegetazione diveniva pi\u00f9 ricca, anche con presenza di alberi, in particolare di tamarischi. Giunto al rio Saati, affluente del Desset, il tracciato lo risaliva per circa 3\u00a0km, arrivando ad una cascata di oltre 20 metri di altezza. Sopra un colle scosceso sulla destra, a 60 metri dal fondo valle, si trovava infine il forte di Saati, il cui nome proviene da alcune profonde buche scavate ai piedi della cascata per rifornire d'acqua le carovane.\nTra i vari problemi affrontati durante la costruzione vi furono la lenta e difficoltosa produzione del pietrisco e la stagionalit\u00e0 dei corsi d'acqua,di cui non era sempre ben definibile l'alveo. Un violento temporale, il 20 novembre 1887, spazz\u00f2 via le baracche e un cantiere danneggiando circa un chilometro di linea in costruzione, rendendo necessaria la rivalutazione dei parametri dei corsi d'acqua e la costruzione alcuni ponti. Da sondaggi effettuati nell'occasione si scopr\u00ec che l'acqua nella zona di Dogali poteva esser trovata a circa 10\u00a0m di profondit\u00e0 (a confronto dei 1\u20132\u00a0m dei pozzi nella zona di Saati). Per la costruzione di alcuni ponti su vari corsi d'acqua, a causa della penuria in loco di materiali, si dovettero allestire dei trasporti via mare dall'Italia.\nLa ferrovia risult\u00f2 lunga 26,885\u00a0km, con 57 curve, tre delle quali con raggio di 100 metri, le altre con raggio superiore ai 120\u00a0m. Lo scartamento era di 0,95\u00a0m e le rotaie pesavano da 21 a 22\u00a0kg al metro. La massicciata era larga 3,5\u00a0m. Le traverse erano di legno per i primi 5\u00a0km, poi d'acciaio. La pendenza massima era del 23\u2030 in direzione di Saati presso la stazione dell'Amashat. Il punto pi\u00f9 alto della linea era la stazione di Saati a 140,30\u00a0m s.l.m.. Vi erano in tutto 85 tra ponti e ponticelli, i pi\u00f9 importanti dei quali erano quelli sul Desset, sull'Obel, sull'Amashat, sugli affluenti dell'Uadi-Bo e sul rio Saati; gli altri variavano da 0,60 a 4\u00a0m di larghezza."}
{"id": "3491610", "revid": "729019", "url": "https://it.wikipedia.org/wiki?curid=3491610", "title": "Tour della selezione di rugby a 15 del World XV 1989", "text": "Il Tour della selezione di rugby a 15 del World XV 1989 \u00e8 stato un tour della selezione internazionale denominato World XV che ha visitato il Sudafrica nell'agosto del 1989, in occasione del centesimo anniversario della Federazione sudafricana di rugby (SARB).\nStoria.\nSi tratta di un tour \"privato\" organizzato, almeno ufficialmente dallo sponsor (First National Bank), che d\u00e0 anche il nome alla squadra del \"World XV\". Erano gli anni in cui l'allora Repubblica Sudafricana era sottoposta all'embargo, anche in campo sportivo, per il vigente regime di apartheid. Le prime timide aperture all'integrazione dei giocatori di colore, si erano cominciate ad avere negli anni precedenti. Ma era un po' troppo poco per permettere un'apertura reale.\nDopo che nel 1976, ai Giochi Olimpici di Montreal, l'effettuazione di un tour della in Sudafrica aveva provocato il boicottaggio delle nazioni africane alle stesse olimpiadi (chiedevano sanzioni nei confronti della delegazione neozelandese), anche il rugby aveva dovuto inchinarsi alle pressioni della politica.\nNel 1980, il governo Argentino aveva imposto alla federazione di non inviare la nazionale in tour in Sudafrica, diktat aggirato con la creazione di una selezione sudamericana, in realt\u00e0 basata quasi esclusivamente su giocatori argentini. Selezione costretta poi ad affrontare gli Springboks solo ed esclusivamente fuori dall'Argentina, anche durante la visita degli Springboks del 1980.\nIl tour del 1981 in Nuova Zelanda aveva visto gli Springboks contestati da attivisti politici e da parte della popolazione neozelandese, con match annullati, giocatori letteralmente bombardati con sacchi di farina lanciati da aerei durante i match.\nA parte un contestato tour dell'Inghilterra nel 1984 nessun tour ufficiale si sarebbe pi\u00f9 svolto sino al 1992, quando dopo la liberazione di Nelson Mandela e la fine dell'Apartheid, venne tolto l'embargo.\nPer uscire dall'isolamento, lo storico presidente della SARB, Craven, cerc\u00f2 in tutti i modi di organizzare dei tour con squadre considerate \"pirata\" come quella dei New Zealand Cavaliers in tour nel 1986 o i \"South Sea Barbarians\" polinesiani del 1987.\nNon fece eccezione questa selezione internazionale."}
{"id": "3491612", "revid": "181699", "url": "https://it.wikipedia.org/wiki?curid=3491612", "title": "Slovacchia centrale", "text": "La Slovacchia centrale \u00e8 una regione storica della Slovacchia, che comprende le attuali regioni di Bansk\u00e1 Bystrica e di \u017dilina. \u00c8 importante dal punto di vista storico, perch\u00e9 costitu\u00ec il cuore del movimento nazionale slovacco nel processo che defin\u00ec l'identit\u00e0 nazionale. La codificazione dello slovacco standard si bas\u00f2 in un primo periodo sui dialetti della Slovacchia occidentale secondo l'opera di Anton Bernol\u00e1k; ma in seguito alla riforma operata da \u013dudov\u00edt \u0160t\u00far e accolta da tutti i successori, fra cui Michal Miloslav Hod\u017ea, la lingua nazionale slovacca si basa sui dialetti della Slovacchia centrale.\nStoria amministrativa.\nDurante il Regno d'Ungheria la Slovacchia centrale corrispondeva ai comitati di Z\u00f3lyom, Tur\u00f3c e G\u00f6m\u00f6r-Kishont, nonch\u00e9 a parte dei comitati di Bars, Hont e N\u00f3gr\u00e1d.\nDal 1960 al 1990 costitu\u00ec la regione amministrativa della Slovacchia Centrale.\nOggi abbraccia le regioni di Bansk\u00e1 Bystrica e di \u017dilina. Per fini statistici le due regioni vengono spesso accorpate con il nome di Slovacchia centrale."}
{"id": "3491613", "revid": "182396", "url": "https://it.wikipedia.org/wiki?curid=3491613", "title": "Guerra civile tra Cesare e Pompeo", "text": ""}
{"id": "3491616", "revid": "196390", "url": "https://it.wikipedia.org/wiki?curid=3491616", "title": "Truppa", "text": ""}
{"id": "3491617", "revid": "729019", "url": "https://it.wikipedia.org/wiki?curid=3491617", "title": "Tour della Nazionale di rugby a 15 dell'Inghilterra 1989", "text": "Non \u00e8, quello del 1989, un vero e proprio tour per la nazionale inglese.\nSono due match disputatisi nel week-end del 13-14 maggio da due squadre diverse: la prima squadra a Bucarest contro la Romania e la \"B\" a Madrid con la Spagna. "}
{"id": "3491618", "revid": "124289743", "url": "https://it.wikipedia.org/wiki?curid=3491618", "title": "Evoluzione della specie (album)", "text": "Evoluzione della specie \u00e8 il quinto album in studio della cantautrice italiana Dolcenera. Il disco rappresenta il primo progetto discografico realizzato da Dolcenera con EMI Music Italy, dopo la fine del rapporto che l'aveva vista collaborare con la Sony Music.\nL'album, che si differenzia dalla precedente produzione di Dolcenera per un pi\u00f9 consistente uso di sonorit\u00e0 elettroniche, \u00e8 stato originariamente pubblicato il 17 maggio 2011, sia nell'edizione standard, contenente undici brani, sia in un'edizione speciale per iTunes, che prevede l'aggiunta di una traccia bonus.\nAd anticipare l'album \u00e8 stato il singolo \"Il sole di domenica\", in rotazione radiofonica a partire dall'8 aprile 2011 e arrivato fino alla terza posizione della classifica Nielsen Music Control dei brani pi\u00f9 trasmessi dalle emittenti italiane. Il secondo singolo estratto dall'album \u00e8 stato invece \"L'amore \u00e8 un gioco\", pubblicato il 26 agosto 2011.\nIn occasione della partecipazione di Dolcenera al Sessantaduesimo Festival di Sanremo, il 15 febbraio 2012 \u00e8 stata pubblicata una riedizione dell'album, chiamata Evoluzione della specie\u00b2. La nuova edizione del disco include il brano \"Ci vediamo a casa\", presentato in gara al Festival, e il singolo \"Read All About It (Tutto quello che devi sapere)\", realizzato con Professor Green e gi\u00e0 pubblicato in formato digitale il 9 dicembre 2011, oltre a due brani inediti aggiuntivi. Tra questi, \"Un sogno di libert\u00e0\" \u00e8 in seguito stato selezionato come quinto estratto dell'album.\nLavorazione ed anticipazioni.\nLe prime anticipazioni relative a \"Evoluzione della specie\" sono state fornite dalla stessa Dolcenera circa un anno prima della pubblicazione del disco. In un'intervista rilasciata nel maggio 2010 la cantante ha infatti annunciato di essere impegnata nella scrittura dei brani che sarebbero poi diventati parte di \"Evoluzione della specie\". Nelle stessa occasione, Dolcenera ha anche parlato delle principali fonti di ispirazione per il disco:\nLa registrazione del disco \u00e8 avvenuta presso lo studio Jungle Sound Station di Milano, nei mesi tra il luglio 2010 e il novembre dello stesso anno. Durante tale periodo, Dolcenera ha pubblicato su YouTube, tramite il suo canale ufficiale, una serie di cinque video, con lo scopo di documentare le varie fasi di registrazione dell'album.\nIl 30 novembre 2010, nell'annunciare la fine delle registrazioni del disco, Dolcenera ha dichiarato:\nLa realizzazione del disco \u00e8 avvenuta con la collaborazione di Roberto Vernetti, che ha affiancato la stessa Dolcenera nella produzione di sette canzoni del disco. I restanti brani sono prodotti dalla cantante salentina,\nche risulta anche autrice dei testi e delle musiche, oltre che interprete e arrangiatrice delle canzoni stesse.\nAlex Trecarichi si \u00e8 occupato invece della programmazione, della registrazione e del missaggio di alcuni brani dell'album.\nTra gli artisti che hanno partecipato alla lavorazione del disco figura inoltre il nome di Finaz, cofondatore della Bandabard\u00f2, che appare come chitarrista e coautore del brano \"Il sole di domenica\".\nIl titolo dell'album \u00e8 stato ufficializzato il 7 aprile 2011, con un giorno di anticipo rispetto alla pubblicazione in radio del primo singolo, \"Il sole di domenica\".\nLa presentazione del disco ha avuto luogo il 16 maggio 2011 presso la sede milanese della EMI Music Italy. Il giorno successivo, \"Evoluzione della specie\" \u00e8 stato ufficialmente pubblicato in Italia, sia in formato digitale che su CD.\nDescrizione.\nStile musicale.\nSecondo quanto dichiarato dalla stessa Dolcenera, lo stile musicale del disco \u00e8 stato influenzato dal diverso approccio con il quale la cantautrice ha composto i brani che lo costituiscono. Mentre la precedente produzione di Dolcenera era stata concepita prevalentemente partendo dal pianoforte, le canzoni di \"Evoluzione della specie\" sono nate sulla base dei disegni ritmici del basso e della batteria.\nLa decisione di adottare questo nuovo processo per la composizione dei brani \u00e8 stata presa da Dolcenera dopo aver ricevuto in regalo il videogioco , mediante il quale ha potuto suonare una batteria elettronica e accrescere la propria passione per lo strumento, fino a decidere di intraprenderne lo studio. La cantante ha inoltre spiegato la propria scelta affermando che \u00aba differenza del piano, la batteria tira fuori il lato primordiale di ognuno di noi\u00bb, legando tale aspetto al significato delle canzoni dell'album, nelle quali \u00absi parla di istinto, quello che ci vuole per raccontare la propria verit\u00e0, quella pi\u00f9 intima\u00bb.\n\"Evoluzione della specie\" presenta perci\u00f2 sonorit\u00e0 pi\u00f9 internazionali rispetto agli album precedenti, avvicinandosi maggiormente al rock e alla musica elettronica. All'interno del disco figura per\u00f2 anche un brano unplugged, \"Dagli occhi di una donna\", inserito in chiusura dell'album stesso.\nI brani hanno inoltre subito un particolare trattamento dei suoni, avvenuto in fase di missaggio, al fine di ottenere l'effetto sonoro desiderato. In particolare, le registrazioni degli strumenti realmente suonati dai musicisti sono state trattate come campioni digitali, trasformate mediante l'aggiunta di plugin e talvolta combinate con i suoni di altri strumenti, diversi a seconda del ritmo del singolo brano.\nTematiche.\nRiguardo alle tematiche fondamentali dell'album, Dolcenera ha dichiarato che \"Evoluzione della specie\" parla\nIn tal proposito, la cantante ha affermato di aver affrontato il tema della paura del futuro, legata anche alla crisi economica, con l'intenzione di spingere l'ascoltatore a prendere coscienza di s\u00e9 e della propria personalit\u00e0, a trovare il coraggio di \u00abosare, di condividere con gli altri la propria esperienza\u00bb. In un'altra intervista la cantante \u00e8 tornata su questo punto, spiegandolo ulteriormente:\nIl singolo di lancio del disco, \"Il sole di domenica\", descrive il bisogno di cambiare, rischiare e mettersi in gioco, al fine di sentirsi s\u00e9 stessi fino in fondo, anche a costo di compromettere gli equilibri nelle proprie relazioni personali.\nAltri brani del disco sono incentrati su tematiche diverse, come le differenze di visione tra uomo e donna, tema affrontato in \"Evoluzione della specie \"Uomo\"\" e \"Dagli occhi di una donna\". La traccia \"Nel cuore e nella mente\" racconta invece una storia d'amore, utilizzata come pretesto per parlare delle bellezze di Roma.\nInfluenze.\nSecondo quanto dichiarato dalla stessa Dolcenera, l'ispirazione dell'album \u00e8 tratta soprattutto da gruppi francesi come ad esempio i Phoenix, ma anche da diverse band inglesi, oltre che dagli americani MGMT e dagli australiani Empire of the Sun.\nNel disco non mancano per\u00f2 i riferimenti ad alcuni importanti cantautori italiani. Il brano \"La preghiera di Virginia\" \u00e8 infatti ispirato a Fabrizio De Andr\u00e9, mentre lo stile interpretativo adottato da Dolcenera in tutto l'album segue la linea introdotta da Franco Battiato, che prevede una maniera di cantare \u00abimplosiva, trattenuta, quasi come una voce narrante, a discapito del bel canto e della lagna\u00bb. La canzone \"Nel regime delle belle apparenze\" contiene inoltre una citazione di \"Sogna ragazzo sogna\" di Roberto Vecchioni, i cui versi vengono ripresi nel ritornello del brano.\nPromozione.\nPer la promozione del disco, Dolcenera \u00e8 stata impegnata dapprima come ospite di trasmissioni televisive come \"Domenica in\", \"Top of the Pops\" e \"Quelli che il calcio e...\", durante le quali ha presentato il singolo \"Il sole di domenica\". Il brano \u00e8 stato cantante anche durante la serata dei TRL Awards 2011, che si \u00e8 svolta il 20 aprile 2011 e nella quale la cantautrice salentina \u00e8 stata invitata in qualit\u00e0 di ospite.\nNel giorno di pubblicazione del disco, Dolcenera ha inoltre iniziato da Milano una serie di \"showcase\" per la presentazione dei brani tratti da \"Evoluzione della specie\". Il tour promozionale per l'album, intitolato proprio \"Evoluzione della specie tour\", ha avuto inizio il 9 giugno 2011 con una data zero a Falcade.\nIl secondo singolo estratto per la promozione dell'album \u00e8 \"L'amore \u00e8 un gioco\", pubblicato in formato digitale e trasmesso dalle radio italiane a partire dal 26 agosto 2011. Il videoclip del brano viene realizzato in collaborazione con la rivista Playboy, che nel mese di ottobre dedica la copertina a Dolcenera.\nNel corso dell'autunno 2011, Dolcenera ha inoltre presentato l'album per mezzo di un tour teatrale, partito il 12 novembre 2011 da Vigevano, in provincia di Pavia. Durante il tour, le canzoni dell'album, insieme agli altri brani del repertorio di Dolcenera, vengono riproposte attraverso due diversi set, uno acustico ed uno elettronico.\nLa riedizione \"Evoluzione della specie\u00b2\" \u00e8 stata invece promossa per mezzo della partecipazione al Festival di Sanremo 2012, kermesse nella quale Dolcenera ha gareggiato nella sezione \"Artisti\", presentando il singolo \"Ci vediamo a casa\" e classificandosi sesta nella graduatoria finale. Dalla nuova versione del disco \u00e8 stato estratto anche il brano \"Un sogno di libert\u00e0\", in rotazione radiofonica a partire dall'11 maggio 2012.\nAlla ripubblicazione \u00e8 seguita una nuova serie di concerti. Intitolata \"Ci vediamo in tour\", si \u00e8 trattato dell'ottava tourn\u00e9e di Dolcenera, partita l'8 aprile 2012 da Bellaria-Igea Marina, per poi toccare alcuni club come i Magazzini Generali di Milano, il New Age di Roncade, Treviso, e il Fillmore di Cortemaggiore, in provincia di Piacenza. Durante l'estate, il tour si \u00e8 poi spostato nelle piazze di varie citt\u00e0 italiane.\nLa riedizione del 2012.\nUna nuova edizione dell'album \u00e8 stata pubblicata il 15 febbraio 2012, a seguito della partecipazione di Dolcenera al 62\u00ba Festival di Sanremo. La cantante, per la quarta volta in gara al Festival, ha presentato il brano \"Ci vediamo a casa\", approdando alla serata finale e classificandosi al sesto posto nella graduatoria della sezione \"Artisti\".\nIl brano \u00e8 stato cos\u00ec pubblicato come singolo di lancio della nuova versione del disco, intitolata \"Evoluzione della specie\u00b2\", che comprende altri due brani inediti, \"Sar\u00e0 un giorno bellissimo\" e \"Un sogno di libert\u00e0\", oltre al singolo \"Read All About It (Tutto quello che devi sapere)\", realizzato in duetto con il rapper inglese Professor Green e pubblicato nel dicembre 2011.\nLe nuove canzoni del disco riprendono il tema dell'incertezza per il futuro e del senso di precariato. In particolare, \"Ci vediamo a casa\" racconta una storia d'amore contestualizzata nella crisi economica mondiale iniziata nei primi mesi del 2008, descrivendo le difficolt\u00e0 di una coppia nel trovare una casa, usata anche come simbolo per rappresentare la costruzione di una vita insieme.\n\"Un sogno di libert\u00e0\", pubblicato come singolo nel maggio 2012, \u00e8 invece una ballata scritta prendendo spunto dalla profezia Maya sulla fine del mondo, che sarebbe destinata ad avvenire il 21 dicembre 2012. La canzone affronta il tema con ironia, trasformandolo in un invito a cogliere i momenti di felicit\u00e0, dando un senso alla propria vita e riconquistando l'amore."}
{"id": "3491620", "revid": "1573940", "url": "https://it.wikipedia.org/wiki?curid=3491620", "title": "Pinheirodon", "text": "Pinheirodon \u00e8 un genere di mammiferi estinti poco conosciuto. I resti fossili provengono dal Tithoniano del Portogallo, e sono limitati a pochi denti. Questi piccoli erbivori vissero durante l'era dei dinosauri. I Pinheirodon sono membri dell'ordine dei multitubercolati e del sottordine 'plagiaulacida' (famiglia Pinheirodontidae). Sono quindi alcuni tra i pi\u00f9 antichi rappresentanti dell'ordine.\nIl genere Pinheirodon, il cui nome deriva da Porto Dinheiro, Lourinh\u00e3, Portogallo (la localit\u00e0 dei ritrovamenti fossili), venne classificato da G. Hahn e R. Hahn nel 1999. Inizialmente veniva considerato ascrivibile al Cretaceo inferiore (Berriasiano), ma studi successivi hanno rivelato l'appartenenza di questi strati al Giurassico superiore (Titoniano).\nVi appartengono le specie \"P. pygmaeus\" e \"P. vastus\"' e la specie tipo \"P. sp.\", classificati da G. Hahn e R. Hahn nel 1999 sulla base di alcuni denti fossili ritrovati negli strati della formazione di Porto Dinheiro, presso Lourinh\u00e3.\nTassonomia.\nSottoclasse \u2020Allotheria "}
{"id": "3491623", "revid": "594680", "url": "https://it.wikipedia.org/wiki?curid=3491623", "title": "Pinheirodon vastus", "text": ""}
{"id": "3491624", "revid": "594680", "url": "https://it.wikipedia.org/wiki?curid=3491624", "title": "Pinheirodon pygmaeus", "text": ""}
{"id": "3491626", "revid": "767487", "url": "https://it.wikipedia.org/wiki?curid=3491626", "title": "Franco Ceccuzzi", "text": "Deputato nella XV e XVI Legislatura, rispettivamente tra le file de L'Ulivo e del Partito Democratico. Eletto sindaco di Siena in occasione delle elezioni amministrative del 2011, ottenendo il 54,71% delle preferenze al primo turno, il 20 maggio 2012 ha annunciato le sue dimissioni, dovute formalmente a causa del voto contrario nei riguardi del bilancio 2012 del Comune di Siena da parte di alcuni consiglieri della maggioranza, ma legate principalmente a dissidi interni alla stessa maggioranza nei riguardi delle nomine alla presidenza del CDA del Monte dei Paschi di Siena dando il via al commissariamento della citt\u00e0.\nNel 2013 vince con l'81% dei voti le primarie del centrosinistra per il comune di Siena, battendo il candidato di Sel Pasquale D'Onofrio, ma si ritira dopo aver ricevuto una notifica di un\u2019indagine della Procura di Salerno relativa al periodo in cui era deputato."}
{"id": "3491630", "revid": "76437", "url": "https://it.wikipedia.org/wiki?curid=3491630", "title": "Tamarisco", "text": ""}
{"id": "3491647", "revid": "767487", "url": "https://it.wikipedia.org/wiki?curid=3491647", "title": "Fausto Colombo (architetto)", "text": "Biografia.\nDopo il Liceo Artistico a Brera, si \u00e8 laureato al Politecnico di Milano nel 1964. Agli inizi ha collaborato con l'architetto Giancarlo De Carlo per il Piano regolatore di Urbino, e per il rinnovamento degli edifici delle facolt\u00e0 scientifiche dell'Universit\u00e0 di Pavia. Con lo stesso De Carlo ha progettato le case per lavoratori \u201cMatteotti\u201d a Terni (1970). \nFra i suoi lavori pi\u00f9 significativi la progettazione e l'esecuzione di Scuole in Friuli (1978), la Casa di via Eupili a Milano (1980), il Centro Civico e le Scuole Medie a Genova (1985), la ristrutturazione e l'arredo dell'Agenzia Mc Cann in via Albricci a Milano (1995), il restauro e l'arredo di Palazzo Cavagna a Pavia (1995), il tunnel e le opere viabilistiche Anas a Lecco (2000), l'Autosilo in Val Mulini a Como (2006), la Casa Baldazzi a Zavattarello, nel Pavese (2008), il restauro dello Studio Notarile Trotta a Pavia (2008), i viadotti ciclo-pedonali a Busto Arsizio (2009).\nDi particolare rilievo rimane l'allestimento del Museo Leonardesco e della Casa Natale di Leonardo a Vinci (1986).\nDal 1988 intensa \u00e8 stata anche la collaborazione con l'architetto Lorenzo Forges Davanzati per una serie di lavori, fra i quali il progetto e la realizzazione della viabilit\u00e0 d'ingresso a Milano piazzale Kennedy, Portello nord e accesso a nuovi padiglioni della Fiera di Milano; la ristrutturazione del fabbricato viaggiatori della Stazione MM Lampugnano Linea 1 (1988-'90); i progetti e la realizzazione dell'intervento viabilistico Monza-Lecco (1990-'98) e della passerella ciclopedonale di attraversamento di viale De Gasperi a Milano (1991); il progetto di impatto ambientale per lo svincolo dei cinque ponti a Busto Arsizio (1992); l'integrazione al progetto viabilistico della SS 36 della Societ\u00e0 Anas(1994-'98), la ristrutturazione urbana dell'area \u201cEx Teorema\u201d a Lumezzane (Brescia) e quella della Piazza Gerusalemme a Milano (2001-2002). Risale al 1998, con Forges Davanzati e Giuseppe Mento, il \u201cProgetto Merlate\u201d per il recupero e il nuovo allestimento del \u201cpercorso alto\u201d del Castello Sforzesco a Milano. Inoltre ha promosso e organizzato la Mostra delle Macchine di Leonardo alla Rotonda della Besana a Milano (1983) e le Mostre dedicate a \u201cL'Europa di Altiero Spinelli\" (Milano, 1994 e Roma, 2000) e a \u201cLelio Basso e il progetto di democrazia globale\u201d (Milano, 1991 e Roma, 2003). Nel 2004 ha ottenuto l'assegnazione del \u201cPremio Compasso d\u2019oro\u201d per la Struttura Boma, pensilina di attesa ATM."}
{"id": "3491656", "revid": "1543377", "url": "https://it.wikipedia.org/wiki?curid=3491656", "title": "Anderson (Carolina del Sud)", "text": "Anderson \u00e8 una city degli Stati Uniti d'America, capoluogo della contea di Anderson nello Stato della Carolina del Sud.\nGeografia fisica.\nSecondo lo United States Census Bureau, la citt\u00e0 ha una superficie di , di cui coperti da acque.\nSociet\u00e0.\nEvoluzione demografica.\nAl censimento del 2000 la citt\u00e0 contava abitanti, passati a nel 2010.\nLocalit\u00e0 limitrofe.\nIl seguente diagramma rappresenta le principali localit\u00e0 che si trovano nel raggio di 16 chilometri da Anderson:\n \n "}
{"id": "3491657", "revid": "767487", "url": "https://it.wikipedia.org/wiki?curid=3491657", "title": "Barnwell (Carolina del Sud)", "text": "Barnwell \u00e8 una citt\u00e0 di 4.733 abitanti degli Stati Uniti d'America situata nella contea di Barnwell, di cui \u00e8 il capoluogo, nello Stato della Carolina del Sud."}
{"id": "3491658", "revid": "110157", "url": "https://it.wikipedia.org/wiki?curid=3491658", "title": "Belton (Carolina del Sud)", "text": "Belton \u00e8 una citt\u00e0 di 4.683 abitanti degli Stati Uniti d'America situata nella contea di Anderson nello Stato della Carolina del Sud."}
{"id": "3491659", "revid": "767487", "url": "https://it.wikipedia.org/wiki?curid=3491659", "title": "Bennettsville", "text": "Bennettsville \u00e8 una citt\u00e0 di 8.985 abitanti degli Stati Uniti d'America situata nella contea di Marlboro nello Stato della Carolina del Sud."}
{"id": "3491660", "revid": "767487", "url": "https://it.wikipedia.org/wiki?curid=3491660", "title": "Bishopville", "text": "Bishopville \u00e8 una citt\u00e0 di 3.761 abitanti degli Stati Uniti d'America situata nella contea di Lee nello Stato della Carolina del Sud."}
{"id": "3491661", "revid": "1953061", "url": "https://it.wikipedia.org/wiki?curid=3491661", "title": "Camden (Carolina del Sud)", "text": "Camden \u00e8 una citt\u00e0 di 7.103 abitanti degli Stati Uniti d'America situata nella contea di Kershaw nello Stato della Carolina del Sud."}
{"id": "3491662", "revid": "767487", "url": "https://it.wikipedia.org/wiki?curid=3491662", "title": "Cayce", "text": "Cayce \u00e8 una citt\u00e0 di 13.062 abitanti degli Stati Uniti d'America situata nella contea di Lexington nello Stato della Carolina del Sud."}
{"id": "3491663", "revid": "767487", "url": "https://it.wikipedia.org/wiki?curid=3491663", "title": "Chesnee", "text": "Chesnee \u00e8 una citt\u00e0 di 1.107 abitanti degli Stati Uniti d'America situata nelle contee di Cherokee e Spartanburg nello Stato della Carolina del Sud."}
{"id": "3491664", "revid": "767487", "url": "https://it.wikipedia.org/wiki?curid=3491664", "title": "Denmark (Carolina del Sud)", "text": "Denmark \u00e8 una citt\u00e0 di 2.934 abitanti degli Stati Uniti d'America situata nella contea di Bamberg nello Stato della Carolina del Sud."}
{"id": "3491665", "revid": "106908", "url": "https://it.wikipedia.org/wiki?curid=3491665", "title": "Easley (Carolina del Sud)", "text": "Easley \u00e8 una citt\u00e0 di 20.540 abitanti degli Stati Uniti d'America situata nelle contee di Anderson e Pickens nello Stato della Carolina del Sud."}
{"id": "3491673", "revid": "122943828", "url": "https://it.wikipedia.org/wiki?curid=3491673", "title": "Acamante (figlio di Eussoro)", "text": "Acamante () \u00e8 un personaggio della mitologia greca, citato anche nell'Iliade di Omero.\nMitologia.\nLe origini.\nAcamante era un nobile tracio figlio di Eussoro, fratello di Enete e zio di Cizico, il re giovinetto dei Dolioni che fu ucciso per sbaglio dagli Argonauti.\nLa morte.\nAcamante ebbe vita lunga e intensa, il che gli permise di prendere parte a molti eventi bellici tra cui la guerra di Troia, che ebbe inizio molti anni dopo la morte del nipote Cizico; egli fu probabilmente uno tra i pi\u00f9 anziani combattenti per la difesa della citt\u00e0. \nInsieme a Piroo era a capo del primo contingente di Traci (quello che intervenne sin dall'inizio del conflitto) mentre il giovane re Reso si sarebbe infatti aggiunto solo al decimo anno. \nAcamante mor\u00ec in battaglia pochissimi giorni prima che arrivasse Reso e ad ucciderlo fu una lancia che Aiace Telamonio gli piant\u00f2 in fronte."}
{"id": "3491675", "revid": "217432", "url": "https://it.wikipedia.org/wiki?curid=3491675", "title": "Palestina (stato)", "text": ""}
{"id": "3491683", "revid": "62748", "url": "https://it.wikipedia.org/wiki?curid=3491683", "title": "Cardanica", "text": ""}
{"id": "3491696", "revid": "1543377", "url": "https://it.wikipedia.org/wiki?curid=3491696", "title": "Bloody Code", "text": "Il Bloody Code \u00e8 un termine che indica un insieme di leggi e punizioni attive in Inghilterra dal ~1400 al ~1850. Anche se Bloody Code non \u00e8 un termine coniato in quel periodo, fu dato pi\u00f9 tardi a causa del gran numero di crimini punibili con la morte.\nPena Capitale.\nNegli anni successivi al 1660, il numero dei reati passibili della pena di morte \u00e8 passato da circa 50 a 160 nel 1750 a 222 nel 1815. I crimini punibili con l'esecuzione in quell'epoca comprendevano anche il furto di cose al di sopra di un certo valore.\nAnche se tali leggi erano state fatte per spaventare i potenziali criminali, era necessario diminuire le pene, la deportazione divenne la punizione pi\u00f9 comune. Dopo che le Colonie Americane ottennero l'indipendenza, la maggioranza dei criminali venne deportata in Australia. Si \u00e8 stimato che circa un terzo di tutti i criminali condannati tra il 1788 e il 1867 furono trasportati in Australia e nella Terra di Van Diemen (ora Tasmania). Alcuni detenuti potevano evitare la deportazione se decidevano di commutare la pena nel servizio militare.\nLa legge si alleggerisce.\nNel 1823 venne promulgata una legge che rese la pena di morte a discrezione del caso, tranne che per i reati di omicidio e di tradimento. Gradualmente durante la met\u00e0 del diciannovesimo secolo il numero di reati con pena capitale si ridusse, e dal 1861 i reati erano solo cinque: omicidio (sospeso nel 1965 e abolito nel 1965), pirateria (1998), incendio doloso in un cantiere navale (1971), spionaggio (1981) e alto tradimento (1998).\nLa polizia metropolitana di Londra, fondata nel 1829, promosse il ruolo di prevenzione della polizia come deterrente per il crimine e il disordine cittadino."}
{"id": "3491698", "revid": "484362", "url": "https://it.wikipedia.org/wiki?curid=3491698", "title": "Proposte per uno stato di Palestina", "text": ""}
{"id": "3491703", "revid": "1318658", "url": "https://it.wikipedia.org/wiki?curid=3491703", "title": "Ford Pinto", "text": "La Ford Pinto \u00e8 un'autovettura prodotta dalla casa automobilistica statunitense Ford dal 1971 al 1980. Fu la prima Ford di categoria subcompact per il mercato nordamericano. Dal 1974 al 1980 ne fu prodotta una versione ottenuta tramite badge engineering, la Mercury Bobcat.\nSi guadagn\u00f2 la fama di \"Auto Assassina\". Questo era dovuto al fatto che quando l'auto era tamponata, vi era un alto tasso di probabilit\u00e0 che questa s'incendiasse ed inoltre, per via delle deformazioni che il debole telaio subiva, anche ad impatti a bassa velocit\u00e0, spesso le portiere si bloccavano, impossibilitando la fuga dall'auto.\nQuesto grave difetto era dovuto alla posizione del suo serbatoio che era collocato subito dietro il paraurti posteriore e vicino all'asse posteriore; in caso d'impatto, questo veniva spinto verso l'asse che aveva dei bulloni non rifiniti e sporgenti che lo perforavano provocando la fuoriuscita della benzina. Questa situazione era ben nota ai dirigenti della casa dell'ovale blu, che per\u00f2 decisero d'ignorarla poich\u00e9 il costo di riprogettazione e correzione dell'errore era di gran lunga superiore rispetto al costo dei rimborsi dovuti alle cause intentategli dalle vittime di questo difetto."}
{"id": "3491704", "revid": "1186766", "url": "https://it.wikipedia.org/wiki?curid=3491704", "title": "La Pulzella d'Orl\u00e9ans", "text": "La Pulzella d'Orl\u00e9ans (\"la Pucelle d'Orl\u00e9ans\") \u00e8 il soprannome con il quale \u00e8 conosciuta Giovanna d'Arco. Esso \u00e8 ripreso nel titolo di varie opere:"}
{"id": "3491705", "revid": "599013", "url": "https://it.wikipedia.org/wiki?curid=3491705", "title": "Ricardo Francisco Rojas", "text": ""}
{"id": "3491707", "revid": "155634", "url": "https://it.wikipedia.org/wiki?curid=3491707", "title": "Eian Sandvik", "text": "Biografia.\nEian Sandvik ha esordito nel Circo bianco il 4 dicembre 2004 disputando uno slalom gigante valido come gara FIS a Hemsedal dove \u00e8 giunto 23\u00ba. Tre anni dopo, il 10 gennaio 2007, ha debuttato in Coppa Europa a Pozza di Fassa partecipando a uno slalom speciale, senza riuscire a concludere la prima manche.\nL'anno seguente ha partecipato ai Mondiali juniores di Formigal 2008 riuscendo a vincere la medaglia d'argento in discesa libera, mancando l'oro iridato giovanile, andato all'italiano Hagen Patscheider, per un solo centesimo di secondo. Il 13 marzo 2010 ha disputato a Tarvisio la sua ultima gara in Coppa Europa, una discesa libera che ha chiuso al 52\u00ba posto; la sua ultima gara \u00e8 stata lo slalom speciale FIS di Sun Valley del 31 marzo 2014, chiuso da Sandvik al 12\u00ba posto. In carriera non ha mai esordito in Coppa del Mondo n\u00e9 preso parte a rassegne olimpiche o iridate."}
{"id": "3491711", "revid": "1226", "url": "https://it.wikipedia.org/wiki?curid=3491711", "title": "La pulzella d'Orleans", "text": ""}
{"id": "3491712", "revid": "124808", "url": "https://it.wikipedia.org/wiki?curid=3491712", "title": "The Great Challenge", "text": ""}
{"id": "3491714", "revid": "1310927", "url": "https://it.wikipedia.org/wiki?curid=3491714", "title": "Ivan Tome\u010dak", "text": "Carriera.\nClub.\nLokomotiva Zagabria.\nTome\u010dak inizi\u00f2 la carriera professionistica con un prestito dalla durata di 18 mesi alla Lokomotiva Zagabria, societ\u00e0 satellite della . Gioc\u00f2 la maggior parte delle partite della Tre\u0107a HNL e contribu\u00ec alla promozione del club nella Druga HNL. Proprio in questa divisione, gioc\u00f2 tutte le 15 partite della squadra, prima di tornare alla Dinamo.\nDinamo Zagabria.\nTome\u010dak torn\u00f2 alla Dinamo ed ebbe un ruolo importante nella vittoria del titolo da parte del club nella stessa stagione. Debutt\u00f2 nella massima divisione croata il 1\u00ba marzo 2009, schierato titolare nella vittoria per 1-0 sullo Slaven Belupo. Il 5 aprile, segn\u00f2 una doppietta nella vittoria in trasferta per 4-3 sul campo del Cibalia. Fu schierato titolare sia nella gara d'andata che in quella di ritorno della finale di Coppa di Croazia 2008-2009, vinta ai calci di rigore per 4-3 contro lo Hajduk Split. Vinse il campionato anche nell'anno seguente, totalizzando 30 apparizioni in 2 anni. Esord\u00ec nelle competizioni europee per club il 21 luglio 2009, nel turno preliminare della Champions League 2009-2010 disputato contro il Pyunik.\nPrima dell'inizio del campionato 2010-2011, Tome\u010dak e la sua Dinamo si aggiudicarono la Supercoppa di Croazia.\nNazionale.\nTome\u010dak inizi\u00f2 la sua carriera internazionale con le selezioni giovanili croate in un match per la Nazionale Under-18, in una sfida contro la . Ha giocato altre tre partite amichevoli per questa formazione, prima di esordire in data 12 novembre 2007 per la , in un match di qualificazione all'Europeo di categoria contro il . Gioc\u00f2 7 volte in questa Nazionale, per poi vestire le maglie dell'Under-20 e dell'Under-21. Con la prima, totalizz\u00f2 2 presenze in altrettanti anni, mentre debutt\u00f2 il 5 settembre 2009 per la seconda, in un match vinto dai croati per 3-1 in casa della .\nNel novembre del 2014 ha esordito con la nazionale maggiore in una partita amichevole contro l'Argentina."}
{"id": "3491716", "revid": "287204", "url": "https://it.wikipedia.org/wiki?curid=3491716", "title": "Ivan Tomecak", "text": ""}
{"id": "3491718", "revid": "1226", "url": "https://it.wikipedia.org/wiki?curid=3491718", "title": "La Pulzella d'Orleans", "text": ""}
{"id": "3491719", "revid": "1226", "url": "https://it.wikipedia.org/wiki?curid=3491719", "title": "La pulzella di Orleans", "text": ""}
{"id": "3491722", "revid": "767487", "url": "https://it.wikipedia.org/wiki?curid=3491722", "title": "Gen\u00b9\u00b3 (film)", "text": "Gen\u00b9\u00b3 \u00e8 un film d'animazione statunitense del 1999 diretto da Kevin Altieri, distribuito da Buena Vista Pictures e prodotto dalla WildStorm Productions.\nIl film \u00e8 ispirato alle origini del gruppo di supereroi della Wildstorm noti come Gen\u00b9\u00b3, ideati da Jim Lee, Brandon Choi e J. Scott Campbell.\nTrama.\nCaitlin Fairchild \u00e8 una normale studentessa diciottenne dal carattere timido ed impacciato che frequenta la Princeton University; un giorno viene contattata dagli uomini delle Operazioni Internazionali, i quali le offrono una borsa di studio in una base militare nel deserto perch\u00e9 entri a far parte di un progetto per ragazzi superdotati denominato Genesis. Qui la ragazza fa amicizia con Roxy e Grunge, ed assieme ad essi e a dozzine di altri ragazzi viene sottoposta ad esercizi fisici e cerebrali dalla direttrice del progetto; Ivana Baiul e dal suo assistente Matthew Callahan (alias Threshold). Le cose non sono per\u00f2 come sembrano ed il vero scopo dell'operazione \u00e8 in realt\u00e0 quello di attivare abilit\u00e0 latenti nel DNA dei giovani per trasformarli in supersoldati (detti Gen-attivi).\nUna sera Caitlin viene avvicinata dal colonnello Lynch, il quale le rivela che anni fa conobbe suo padre Alex Fairchild, uno dei tanti uomini su cui il Governo speriment\u00f2 un particolare siero (il \"Fattore Gen\") al fine di creare dei supersoldati. Il gruppo, noto come Team 7 acquis\u00ec capacit\u00e0 al di l\u00e0 dei limiti umani e ben presto si sottrassero alle mani delle Operazioni Internazionali, essi erano tuttavia ignari che i superpoteri in loro possesso fossero trasmessi geneticamente alla prole.\nDopo questa rivelazione la ragazza inizia ad avere forti mal di testa e si reca in infermeria, incidentalmente per\u00f2 finisce per imbattersi in un laboratorio e scoprire da alcuni file che quanto raccontatole da Lynch \u00e8 vero. Poco dopo viene raggiunta da Grunge e Roxy (che erano usciti di nascosto rispettivamente per mangiare e fumare) il gruppo riunitosi decide di scappare ma viene rapidamente raggiunto da un soldato che li aggredisce e tenta di ucciderli ma, fortunatamente per loro, Caitlin subisce una sbalorditiva mutazione fisica che la trasforma in un'amazzone dal fisico statuario e dotata di una forza sovrumana, dandole cos\u00ec la capacit\u00e0 di disfarsi a mani nude degli inseguitori.\nDurante la fuga il gruppo viene separato e Roxy e Grunge vengono catturati e torturati da Threshold, mentre Caitlin si trova a dover affrontare il sergente istruttore del progetto Genesis, Helga (con indosso un esoscheletro da combattimento). Caitlin riesce a sconfiggere l'avversaria e correre in soccorso dei suoi amici, i quali sono riusciti nel frattempo a fuggire grazie alla manifestazione del fattore Gen di Grunge, che non tollerava le torture inferte a Roxy da Threshold in quanto innamorato di lei. I due si baciano e corrono incontro a Caitlin, con cui abbandonano la base dopo che Ivana ordina l'autodistruzione portando via pochi altri ragazzi all'interno di alcuni contenitori criogenici.\nIl trio a un passo dalla libert\u00e0 deve scontrarsi nuovamente contro Threshold, che rivela un'impressionante abilit\u00e0 telecinetica, nella battaglia anche Roxy sviluppa i suoi poteri Gen, ma non occorre a nulla contro la superiorit\u00e0 avversaria. Tuttavia l'intervento di Lynch salva la situazione, l'uomo rivela infatti che anni fa il governo aggred\u00ec e uccise i genitori di Threshold e fece sparire sua sorella. Fortunatamente l'uomo incaricato allora di eseguire l'ordine fu proprio Lynch, che nascose la bambina e la mise al sicuro; la sorella di Threshold \u00e8 infatti Caitlin. Dal racconto di Lynch le memorie di Caitlin e Threshold sono ripristinate nonostante gli anni di bugie che hanno coperto la verit\u00e0 al che il telecineta mette in salvo la sorella e i suoi amici su un elicottero assieme a Lynch e cerca di contenere l'autodistruzione della base sacrificandosi nel tentativo.\nIl colonnello Lynch, ora latitante dal momento che le Operazioni Internazionali non accettano dimissioni, decide di prendere i tre ragazzi sotto la sua ala ed insegnare loro come usare i loro poteri per fare la differenza nel mondo e renderlo un posto migliore: nascono cos\u00ec i Gen\u00b9\u00b3.\nDifferenze tra film e fumetto.\nTra il film animato ed il fumetto da cui \u00e8 ispirato intercorrono svariate differenze:\nProduzione.\nNella met\u00e0 del 1990 Jim Lee, il proprietario della Wildstorm decise di realizzare un film per risollevare il mercato fumettistico in continuo declino. Durante questo periodo i Disney Studios espressero il loro interesse nell'idea di sviluppare un film ispirato a Gen\u00b9\u00b3. L'idea del fim era gi\u00e0 in programma quando Lee parl\u00f2 con la DC comics e con la Time Warner company al fine di produrre il progetto. La data d'uscita fu fissata per il gennaio 1999. Quando il film fu realizzato tuttavia la Disney si disse contrariata all'idea di commercializzare una produzione realizzata da una compagnia rivale. Dunque \"Gen\u00b9\u00b3\" non venne mai distribuito in America ma solamente in Europa e in Australia, inoltre venne trasmesso solo sulla rete russa 2x2 il 1\u00ba agosto 2010. A differenza di molte produzioni Disney, \"Gen\u00b9\u00b3\" si serve di situazioni adulte, turpiloquio e scene di nudit\u00e0."}
{"id": "3491725", "revid": "1573940", "url": "https://it.wikipedia.org/wiki?curid=3491725", "title": "Bernardodon", "text": "Bernardodon \u00e8 un genere di mammiferi estinti poco conosciuto. I resti fossili provengono dal Giurassico superiore della formazione Lourinh\u00e3, Porto Dinheiro, in Portogallo, e sono limitati a pochi denti. Questi piccoli erbivori vissero durante l'era dei dinosauri. I Bernardodon sono membri dell'ordine dei multitubercolati e del sottordine Plagiaulacida (famiglia Pinheirodontidae). Sono quindi alcuni tra i pi\u00f9 antichi rappresentanti dell'ordine.\nIl genere \"Bernardodon\", venne classificato da G. Hahn e R. Hahn nel 1999. Inizialmente veniva considerato ascrivibile al Cretaceo inferiore (Berriasiano), ma studi successivi hanno rivelato l'appartenenza di questi strati al Giurassico superiore (tra Oxfordiano e Kimmeridgiano, circa 161,2-150,8 milioni di anni fa).\nVi appartengono le specie \"B. atlanticus\" e \"B.sp.\", classificati da G. Hahn e R. Hahn nel 1999 sulla base dei denti fossili ritrovati negli strati della formazione Lourinh\u00e3. Tali resti si discostano da \"Pinheirodon\" nella struttura dell'incisivo I3 pi\u00f9 largo e robusto, e per l'estensione dei cuspidi linguali del premolare P3, che non si estendono per l'intera lunghezza del dente.\nTassonomia.\nSottoclasse \u2020 Allotheria "}
{"id": "3491726", "revid": "767487", "url": "https://it.wikipedia.org/wiki?curid=3491726", "title": "Paroikia", "text": "Paroiki\u00e0 () \u00e8 la capitale ed il principale porto dell'isola di Paro, nel comune di Paro. \u00c8, insieme a Naoussa, una delle pi\u00f9 popolate e frequentate mete dell'isola e gode di un'intensa vita notturna che la rende un importante centro turistico.\n\u00c8 situata sul lato occidentale dell'isola e conta circa 4.500 abitanti.\nStoria.\nLa storia della citt\u00e0 inizia nell'antichit\u00e0 (come mostrato dai numerosi monumenti dislocati in tutto il territorio). Il porto offriva una grande protezione per la flotta, il che permise a Paroiki\u00e0 di acquisire una certa potenza marittima. Ma per molto tempo la storia della citt\u00e0 non \u00e8 distinguibile da quella dell'isola nel suo insieme.\nManto Mavrogenous, l'eroina della guerra d'indipendenza greca (1821\u201329), era originaria di Mykonos e mor\u00ec a Paroikia. Si pu\u00f2 vedere una sua statua commemorativa nella citt\u00e0.\nIl 26 settembre 2000 il traghetto Express Samina si danneggi\u00f2 entrando nel porto. Per questo incidente morirono 82 persone.\nDa vedere.\nNel centro storico della citt\u00e0 si trovano numerosi edifici pubblici in stile neoclassico:"}
{"id": "3491727", "revid": "594680", "url": "https://it.wikipedia.org/wiki?curid=3491727", "title": "Bernardodon atlanticus", "text": ""}
{"id": "3491728", "revid": "599013", "url": "https://it.wikipedia.org/wiki?curid=3491728", "title": "Marco Villaseca", "text": ""}
{"id": "3491729", "revid": "125653793", "url": "https://it.wikipedia.org/wiki?curid=3491729", "title": "Virginio Merola", "text": "Biografia.\nVirginio Merola nasce a Santa Maria Capua Vetere e, dopo aver vissuto a Curti in provincia di Caserta, si trasferisce con la famiglia a Bologna all'et\u00e0 di cinque anni. Qui studia al liceo classico Minghetti e si laurea all'Universit\u00e0 di Bologna in Filosofia. Dal 1979 al 1989 \u00e8 stato dipendente della Societ\u00e0 Autostrade in qualit\u00e0 di esattore, venendo poi assunto dalla Lega delle Autonomie locali nel 1989.\nAttivit\u00e0 politica.\n\u00c8 stato presidente del quartiere Savena dal 1995 al 2004, poi assessore all'urbanistica nella giunta Cofferati (2004-2009). Gi\u00e0 nel Partito Comunista Italiano, poi nel PDS e nei DS, nel 2007 \u00e8 tra i fondatori del Partito Democratico.\nNel 2008 si candida nelle primarie del PD per il sindaco di Bologna. Le primarie sono vinte da Flavio Delbono, mentre Merola arriva terzo con il 21,4% dei consensi su 24.920 votanti. Delbono vince poi le elezioni a sindaco, nel giugno 2009.\nNel 2009 Merola viene eletto presidente del Consiglio provinciale di Bologna, carica che mantiene fino al febbraio 2011.\nNel 2013, durante il gay pride di Bologna, si esprime a favore del matrimonio tra persone dello stesso sesso e dell'adozione per le coppie omosessuali.\nL'elezione a sindaco di Bologna.\nDopo le dimissioni di Delbono dalla carica di sindaco a causa di indagini giudiziarie a suo carico e la rinuncia a candidarsi di Maurizio Cevenini, Merola si candida nuovamente alle primarie organizzate dal centrosinistra nel gennaio 2011 per scegliere il candidato sindaco di Bologna. Gli altri candidati sono Amelia Frascaroli e Benedetto Zacchiroli. Merola vince con un ampio margine (il 58,4% dei consensi su 28.390 votanti).\nAlle elezioni amministrative del 16 e 17 maggio 2011 Merola ottiene al primo turno il 50,47% dei consensi, divenendo cos\u00ec sindaco di Bologna.\nNel giugno 2014 la giunta Merola avvia un ampio progetto di riqualificazione delle principali strade del centro cittadino (cantiere BOBO, ovvero \"Bologna per Bologna\"), conclusosi - in anticipo rispetto ai tempi previsti - il 1\u00ba dicembre dello stesso anno. L'intervento ha portato alla sistemazione del manto stradale, al ripristino del basolato in zone storiche e ad un consistente ampliamento delle aree pedonali. Viene inoltre inaugurata nel 2014 la pratica dei \"T-days\", ovvero la chiusura al traffico delle tre principali strade cittadine durante i fine settimana, dando spazio al passeggio, alle attivit\u00e0 commerciali e agli spettacoli di strada. Al contempo si attuano politiche a sostegno del trasporto sostenibile su bicicletta, quali il completamento della \"tangenziale delle biciclette\" lungo l'intero perimetro dei viali di circonvallazione e la concessione di incentivi per l'acquisto di mezzi a due ruote.\nNel settembre 2014, in qualit\u00e0 di ufficiale di stato civile, trascrive nei registri anagrafici gli atti di matrimonio esteri di coppie formate da persone dello stesso sesso, permettendo loro di beneficiare dell'effetto certificativo ed esercitare, in Italia e all'estero, i diritti loro spettanti in base alle leggi dell'Unione europea ed i diritti e doveri del matrimonio nei Paesi in cui \u00e8 riconosciuta pienamente l'efficacia del matrimonio egualitario.\nDurante l'amministrazione Merola viene anche aumentato il numero di voli low cost in arrivo all'Aeroporto Marconi, grazie ai quali il numero di turisti a Bologna cresce sensibilmente, raggiungendo nel 2015 il record di 1,1 milioni di arrivi, con una crescita pari al 4,7% rispetto al 2014.\nNel 2015, con l'istituzione della Citt\u00e0 metropolitana di Bologna, Virginio Merola diviene \"de jure\" sindaco metropolitano.\nSecondo mandato.\nAlle elezioni amministrative italiane del 2016 Merola viene rieletto sindaco al ballottaggio del 19 giugno, ottenendo il 54,64% dei voti contro il 45,36% di Lucia Borgonzoni, candidata del centro-destra in quota Lega Nord, diventando inoltre il primo sindaco di Bologna ad essere eletto per un secondo mandato dall'introduzione dell'elezione diretta. Rimane in carica fino al 2021, anno in cui gli succede Matteo Lepore, gi\u00e0 assessore in entrambe le giunte Merola.\nControversie.\nNel 2017 viene condannato dalla Corte dei Conti in via definitiva (insieme alla Giunta e ad alcuni funzionari) per un danno erariale di 30.000 euro, avendo affidato l'incarico di capo di gabinetto a persona priva dei titoli richiesti (licenza media anzich\u00e9 la laurea richiesta dal ruolo occupato)."}
{"id": "3491731", "revid": "1924342", "url": "https://it.wikipedia.org/wiki?curid=3491731", "title": "There Must Be an Angel (Playing with My Heart)", "text": "There Must Be an Angel (Playing with My Heart) \u00e8 un singolo del gruppo musicale britannico Eurythmics, pubblicato il 1\u00ba giugno 1985 come secondo estratto dal quarto album in studio \"Be Yourself Tonight\".\nIl brano, scritto dai membri del gruppo Annie Lennox e David A. Stewart e prodotto dallo stesso Stewart, \u00e8 stato l'unico singolo del gruppo ad avere raggiunto la vetta della classifica dei singoli in Regno Unito.\nDescrizione.\nLa canzone presenta una base tipicamente pop, con accenni di sintetizzatori e cori gospel che accompagnano la voce di Annie Lennox. L'armonica che si sente nei momenti strumentali della canzone \u00e8 suonata da Stevie Wonder in persona.\nIl singolo, considerato uno dei classici del duo, viene interpretato in tutti i tour degli Eurythmics e anche nei successivi concerti di Annie Lennox.\nNumerose sono le reinterpretazioni della canzone nei successivi anni da parte di artisti come Brittany Murphy, Fantastic Plastic Machine, Leningrad Cowboys, Giuni Russo, Luciano Pavarotti, Kylie Minogue e dal gruppo No Angels, che nel 2001 raggiungono con questa cover la vetta della classifica in Austria e Germania.\nVideo musicale.\nIl videoclip che accompagna il brano \u00e8 fra i pi\u00f9 originali della carriera del gruppo, e mostra Dave Stewart nei panni di Luigi XIV di Francia che assiste in un teatro ad un'esibizione della Lennox vestita da angelo. Inizialmente annoiato, il Re Sole si mostrer\u00e0 divertito verso la fine dello spettacolo.\nTracce.\nSingolo 7\"\nSingolo 12\""}
{"id": "3491736", "revid": "767487", "url": "https://it.wikipedia.org/wiki?curid=3491736", "title": "La rabbia in testa", "text": "La rabbia in testa \u00e8 un brano della rockband italiana Litfiba, pubblicato su singolo, solo online (in streaming sul loro sito ufficiale), il 2 luglio 2009.\nIl brano \u00e8 considerato un inedito, in quanto precedentemente mai incluso in nessun album.\nFormazione.\nLitfiba\nMusicisti aggiuntivi"}
{"id": "3491738", "revid": "716642", "url": "https://it.wikipedia.org/wiki?curid=3491738", "title": "Pablo Galdames", "text": " \nBiografia.\nI figli Pablo, Thomas e Benjam\u00edn hanno seguito le orme paterne, divenendo anch'essi calciatori.\nCarriera.\nGiocatore.\nClub.\nHa giocato nella prima divisione cilena, in quella messicana, in quella argentina ed in quella colombiana.\nNazionale.\nTra il 1995 ed il 2001 ha totalizzato complessivamente 22 presenze e 2 reti con la nazionale cilena, con la quale ha anche partecipato a due edizioni della Coppa America (nel 1995 e nel 2001).\nAllenatore.\nHa allenato nelle serie minori cilene."}
{"id": "3491739", "revid": "547034", "url": "https://it.wikipedia.org/wiki?curid=3491739", "title": "Java Web Start", "text": "In informatica, Java Web Start (noto anche come JavaWS, javaws o JAWS) \u00e8 stato un framework sviluppato da Sun Microsystems (ora Oracle), che permetteva agli utenti di scaricare ed avviare applicazioni software per Java Platform direttamente da Internet utilizzando un browser web.\nIl software Java Web Start:\nJava Web Start \u00e8 considerato deprecato a partire da Marzo 2018 e non pi\u00f9 incluso nelle nuove JRE/JDK a partire dalla versione 11, e i suoi utilizzatori sono incoraggiati a passare ad altre alternative di distribuzione, come jlink.\nUna implementazione libera \u00e8 ancora manutenuta dal progetto IcedTea, ma non \u00e8 considerato parte della distribuzione Java ufficiale.\nFunzionalit\u00e0.\nA differenza delle Java applets, le applicazioni Web Start non vengono eseguite all'interno del browser, e la sandbox nella quale vengono eseguiti non ha bisogno di molte limitazioni, sebbene questo pu\u00f2 essere configurato. Web Start ha un vantaggio rispetto alle applets, nel senso che supera molti problemi di compatibilit\u00e0 tra i Java browser e le varie versioni di macchine virtuali Java (JVM). D'altro canto, i programmi Web Start non possono comunicare facilmente con il browser come invece avviene con le applets. Per facilitare la migrazione, gli utenti possono anche invocare una Applet Java come applicazione Java Web Start.\nImplementazione.\nJava Web Start forniva una serie di classi nel package codice_1, le quali fornivano una serie di servizi per l'applicazione. Sun progett\u00f2 molti di questi servizi al fine di consentire l'accesso accuratamente controllato alle risorse (come files e gli appunti di sistema), mentre limitava l'applicazione nelle operazioni di autorizzazione.\nSun introdusse la versione 1.0 di Web Start nel marzo 2001. Con il J2SE 1.4 Web Start si presentava come una parte di default di Java Runtime Environment (JRE) chiamato javaws, e per gli amministratori di computer non era pi\u00f9 necessario installarlo separatamente.\nJavaWS \u00e8 stato in seguito deprecato e rimosso dalla JRE 11 in poi .\nJava Network Launching Protocol (JNLP).\nSpesso i programmatori, nel gergo informatico, tendono ad intercambiare il termine Java Network Launching Protocol (JNLP) con il termine \"Web Start\". In realt\u00e0 JNLP \u00e8 un protocollo, definito da uno schema XML, e specifica la modalit\u00e0 con cui lanciare le applicazioni Java Web Start. JNLP \u00e8 costituito da un insieme di regole che definiscono esattamente come implementare il meccanismo di lancio. File JNLP includono informazioni come la posizione del file del pacchetto jar e il nome della classe principale per l'applicazione, oltre ad altri parametri per il programma. Un browser configurato correttamente passa i file JNLP a un Java Runtime Environment (JRE), il quale a sua volta scarica l'applicazione sulla macchina dell'utente e lo manda in esecuzione. Lo sviluppo di JNLP si \u00e8 svolto nell'ambito della Java Community Process di JSR 56. Essa include l'originale versione 1.0, la successiva release 1.5 release di manutenzione, e dal 2006 [update], l'attesa versione 6.0 di manutenzione. JNLP \u00e8 gratuito; gli sviluppatori non devono pagare un canone per poterlo utilizzare nei programmi.\nImportanti caratteristiche di Web Start includono la possibilit\u00e0 di scaricare e installare automaticamente un JRE nel caso in cui l'utente non abbia ancora installato Java, e per i programmatori di specificare quali versione di JRE un dato programma abbia bisogno per essere eseguito. L'utente non deve necessariamente rimanere collegato a Internet per eseguire i programmi scaricati, perch\u00e9 l'esecuzione viene garantita da una cache locally-maintained. Aggiornamenti del download del software dal Web diventano disponibili quando l'utente dispone di una connessione per Internet, facilitando cos\u00ec l'onere della distribuzione.\nOgni utente del computer pu\u00f2 utilizzare JNLP, semplicemente installando un client JNLP (molto comunemente Java Web Start). L'installazione pu\u00f2 avvenire automaticamente in modo tale che l'utente finale, al momento della prima esecuzione dell'applicazione Java, vede solo l'avvio del client scaricato e installato.\nJNLP funziona in modo simile a come lavora HTTP / HTML per il web. Per il rendering di una pagina web HTML, dopo che l'utente fa clic su un link, il browser invia una URL a un webserver, il quale restituisce un file HTML. Il browser quindi richiede le risorse riferite a questo file (immagini, css), ed esegue il rendering definitivo della pagina una volta che ha ricevuto sufficienti informazioni. Il rendering della pagina di solito inizia prima che tutte le risorse siano state scaricate; alcune risorse non fondamentali per il layout della pagina (ad esempio immagini), possono essere caricate in seguito - o su richiesta, se non \u00e8 impostata la \"Load Images Automatically\" del browser.\nIl JNLP rispecchia questo processo; nella stessa maniera in cui un browser Web esegue il rendering di una pagina web, cos\u00ec un client JNLP \"esegue il rendering\" una applicazione Java.\nDopo che l'utente fa clic su un link il browser invia una URL di un webserver, il quale restituisce un file JNLP (invece di un file HTML) per l'applicazione.\nIl client JNLP analizza il file, visite le risorse specificate (file jar), attende il recupero di tutte le risorse necessarie, e lancia poi l'applicazione. Il file JNLP pu\u00f2 segnare alcune risorse come \"lazy\", esso informa il client JNLP che l'applicazione per iniziare non ha bisogno di quelle risorse, bens\u00ec che sono da recuperare in seguito, quando e/o se l'applicazione richieder\u00e0 loro.\nCompressione Pack200 (Pack200 compression).\nPer ridurre le dimensioni di una applicazione Java Web Start di Sun Microsystems ha introdotto un sistema di compressione chiamato Pack200 a Java 1.5.0. Essa riduce il numero di byte in modo cos\u00ec efficiente che pu\u00f2 comprimere un file grande jar per un nono delle sue dimensioni originali, se contiene solo classi Java. Java Web Start ha supportato Pack200 dalla sua prima comparsa, ma inizialmente questa caratteristica richiedeva collaborazione sul lato server e una certa dose di esperienza per le impostazioni. Quando Sun introdusse Java SE 6u10, il supporto Pack200 \u00e8 diventato disponibile senza la necessit\u00e0 di un sostegno speciale server. I progettisti di applicazioni possono attivare / disattivare questa funzionalit\u00e0 all'interno dei file JNLP. Su connessioni lente Pack200 fornisce un incremento delle prestazioni nel tempo di avvio della applicazione e nel tempo di download.\nSigned Web Start applications.\nNelle impostazione predefinita, le applicazioni vengono eseguite in modalit\u00e0 \"ristretta\", ci\u00f2 significa che essi non hanno accesso per alcune risorse di sistema come file locali. Ma i publisher possono rimuovere queste restrizioni, firmando le proprie applicazioni Web Start con lo strumento codice_2 che viene fornito con il JDK."}
{"id": "3491743", "revid": "1573940", "url": "https://it.wikipedia.org/wiki?curid=3491743", "title": "Rhodogastria amasis", "text": "Rhodogastria amasis , [1779]), \u00e8 un lepidottero appartenente alla famiglia Erebidae, endemica del Sudafrica.\nDescrizione.\nAdulto.\nL'ala anteriore ha una colorazione di fondo bianca su entrambe le superfici, e presenta brevi tratti neri trasversali, sia sul margine costale, sia nella zona della cellula discoidale, ma non in prossimit\u00e0 dell'apice, n\u00e9 a livello del termen.\nL'ala posteriore, che a riposo viene mantenuta parzialmente celata da quella anteriore, mostra essa pura una colorazione biancastra sulla pagina superiore, ma meno vivida; essa rivela una serie di piccole macchie nere, di varia dimensione e forma, a livello submarginale, dall'apice fin quasi alla zona del \"tornus\". \u00c8 inoltre visibile una macchia nera pi\u00f9 grande, in corrispondenza della cellula discoidale. La pagina inferiore tende a tonalit\u00e0 comprese tra l'arancione e il giallo, pur presentando comunque macchie nere analoghe a quelle della pagina superiore.\nLe antenne sono filiformi, non uncinate alle estremit\u00e0, e di lunghezza pari a circa un terzo di quella della costa.\nIl torace \u00e8 ricoperto di fitta peluria bianca-giallastra, come nella congenere \"R. crokeri\", ma rispetto a questa, le macchie puntiformi nere risultano pi\u00f9 piccole e appena visibili.\nL'addome \u00e8 rosso vivo a livello dorsale, con sette evidenti bande nere trasversali, di vario spessore. Questa combinazione di rosso e di nero assume un valore aposematico, in quanto questa specie, cos\u00ec come altre congeneri, pu\u00f2 nutrirsi di essenze tossiche, e contribuisce a spiegare il nome inglese di \"falene-tigre\" (tiger-moths). Lungo i fianchi \u00e8 visibile una serie di macchie scure a forma di \"C\", grosso modo corrispondenti alla linea degli spiracoli tracheali, mentre ventralmente l'addome appare biancastro.\nLe zampe sono robuste e di una tonalit\u00e0 compresa tra il bianco sporco ed il rossastro chiaro.\nL'apertura alare \u00e8 di circa 60\u00a0mm.\nLarva.\nI bruco appare cilindrico, di colore nerastro e ricoperto da una fitta peluria rossiccia con riflessi violacei.\nDistribuzione e habitat.\nLa specie \u00e8 endemica del Sudafrica (\"locus typicus\").\nL'habitat preferenziale \u00e8 rappresentato da boscaglie aperte, macchie di vegetazione anche eterogenea e giardini, nei quali possono provocare seri danni all'integrit\u00e0 foliare delle piante ospiti.\nBiologia.\nQuando vengono molestati, gli adulti reagiscono incurvandosi e sollevando l'addome, rendendolo visibile all'aggressore.\nAlimentazione.\nI bruchi sono polifagi e tendono ad attaccare di solito le foglie pi\u00f9 tenere di svariati generi e specie tra cui:\nTassonomia.\nSottospecie.\nNon sono state riportate sottospecie.\nSinonimi.\nSono stati descritti sette sinonimi:"}
{"id": "3491751", "revid": "606039", "url": "https://it.wikipedia.org/wiki?curid=3491751", "title": "Aloa delineata", "text": ""}
{"id": "3491752", "revid": "606039", "url": "https://it.wikipedia.org/wiki?curid=3491752", "title": "Bombyx thunbergii", "text": ""}
{"id": "3491753", "revid": "28592", "url": "https://it.wikipedia.org/wiki?curid=3491753", "title": "F\u00ebdor Ivanovic", "text": ""}
{"id": "3491760", "revid": "606039", "url": "https://it.wikipedia.org/wiki?curid=3491760", "title": "Chelonia erythronota", "text": ""}
{"id": "3491761", "revid": "606039", "url": "https://it.wikipedia.org/wiki?curid=3491761", "title": "Dionychopus amasis", "text": ""}
{"id": "3491763", "revid": "606039", "url": "https://it.wikipedia.org/wiki?curid=3491763", "title": "Munychia callipyga", "text": ""}
{"id": "3491767", "revid": "606039", "url": "https://it.wikipedia.org/wiki?curid=3491767", "title": "Noctua serici", "text": ""}
{"id": "3491769", "revid": "606039", "url": "https://it.wikipedia.org/wiki?curid=3491769", "title": "Phalaena amasis", "text": ""}
{"id": "3491772", "revid": "1963777", "url": "https://it.wikipedia.org/wiki?curid=3491772", "title": "Franc Miklo\u0161i\u010d", "text": "Biografia.\nSi laure\u00f2 in filosofia all'Universit\u00e0 di Graz e fu per un certo tempo professore di discipline filosofiche nella stessa universit\u00e0. Nel 1838 si iscrisse all'Universit\u00e0 di Vienna, dove si laure\u00f2 in giurisprudenza. Qui sub\u00ec l'influenza del filologo e linguista sloveno Jernej Kopitar. Abbandon\u00f2 gli studi di diritto e dedic\u00f2 il resto della sua vita soprattutto allo studio delle lingue slave.\nNel 1844, ottenne un posto alla Biblioteca Imperiale di Vienna, dove rimase fino al 1862. Nel 1844 pubblic\u00f2 una recensione della \"Grammatica comparativa\" di Franz Bopp, che attir\u00f2 l'attenzione degli ambienti accademici viennesi. Questa pubblicazione fu la prima di una lunga serie di saggi, nei quali Miklo\u0161i\u010d diede prova di un'immensa erudizione. La sua opera segn\u00f2 una rivoluzione nello studio delle lingue slave.\nNel 1849 Miklo\u0161i\u010d fu nominato primo professore della cattedra di filologia slava dell'Universit\u00e0 di Vienna, che mantenne fino al 1886. Divenne membro dell'Accademia di Vienna, che lo nomin\u00f2 segretario della sezione storica e filosofica, membro del consiglio della pubblica istruzione e del Senato e corrispondente dell'Acad\u00e9mie des inscriptions et belles-lettres. Non si occup\u00f2 solo di lingue slave, ma anche di romeno, albanese, greco e roman\u00ed.\nImpegno politico.\nNella Primavera dei popoli del 1848, Miklo\u0161i\u010d si impegn\u00f2 attivamente nel movimento nazionale sloveno. Era presidente del circolo politico \"Slovenija\", organizzato dagli studenti sloveni delle universit\u00e0 di Graz e di Vienna. Insieme con Matija Majar e Lovro Toman, fu uno degli autori di una petizione politica per una Slovenia unita. Dopo il fallimento dei moti rivoluzionari, ritorn\u00f2 alla sua attivit\u00e0 esclusivamente accademica."}
{"id": "3491779", "revid": "599013", "url": "https://it.wikipedia.org/wiki?curid=3491779", "title": "Ra\u00fal Palacios", "text": ""}
{"id": "3491784", "revid": "486946", "url": "https://it.wikipedia.org/wiki?curid=3491784", "title": "Belgisch leger", "text": ""}
{"id": "3491786", "revid": "36426", "url": "https://it.wikipedia.org/wiki?curid=3491786", "title": "Madonna col Bambino e santi (Romanino)", "text": ""}
{"id": "3491787", "revid": "486946", "url": "https://it.wikipedia.org/wiki?curid=3491787", "title": "Belgische Armee", "text": ""}
{"id": "3491788", "revid": "92723", "url": "https://it.wikipedia.org/wiki?curid=3491788", "title": "Fran Miklo\u0161i\u010d", "text": ""}
{"id": "3491789", "revid": "92723", "url": "https://it.wikipedia.org/wiki?curid=3491789", "title": "Franz Miklosich", "text": ""}
{"id": "3491790", "revid": "92723", "url": "https://it.wikipedia.org/wiki?curid=3491790", "title": "Franz von Miklosich", "text": ""}
{"id": "3491792", "revid": "1573940", "url": "https://it.wikipedia.org/wiki?curid=3491792", "title": "Gerhardodon", "text": "Gerhardodon \u00e8 un genere di mammiferi estinti poco conosciuto. I resti fossili provengono dal Cretaceo inferiore della formazione Purbeck, Durlston Bay, in Inghilterra, e sono limitati a due premolari inferiori. Questi piccoli erbivori vissero durante l'era dei dinosauri. I Gerhardodon sono membri dell'ordine dei multitubercolati e del sottordine 'plagiaulacida' (famiglia Pinheirodontidae). Sono quindi alcuni tra i pi\u00f9 antichi rappresentanti dell'ordine.\nIl genere Gerhardodon (dente di Gerhard, in onore del paleontologo tedesco Gerhard Hahn), venne classificato da Kielan-Jaworowska &amp; Ensom nel 1992, ascrivibile al Cretaceo inferiore (Berriasiano). Consiste attualmente di una sola specie, \"G. purbeckensis\", che venne posta tra i Pinheirodontidi per la somiglianza dei resti con \"Pinheirodon\" (e.g., Hahn and Hahn, 1999) avendo una cresta del premolare P3 pi\u00f9 alta delle altre.\nTassonomia.\nSottoclasse \u2020Allotheria "}
{"id": "3491798", "revid": "594680", "url": "https://it.wikipedia.org/wiki?curid=3491798", "title": "Gerhardodon purbeckensis", "text": ""}
{"id": "3491799", "revid": "767487", "url": "https://it.wikipedia.org/wiki?curid=3491799", "title": "Palazzo Dalla Rosa Prati", "text": "Il Palazzo Dalla Rosa Prati \u00e8 un edificio dalle forme neoclassiche situato in strada al Duomo 7 a Parma, a fianco del Battistero, in corrispondenza di piazza Duomo; ospita alcuni uffici, un'abitazione privata e un residence di lusso.\nStoria.\nIl palazzo originario fu edificato in epoca medievale; i documenti testimoniano la sua esistenza gi\u00e0 nel 1222, quando la casa risultava di propriet\u00e0 della famiglia Adami, alla quale apparteneva fra Salimbene de Adam, uno dei pi\u00f9 grandi cronisti dell'epoca, che nacque proprio nel palazzo.\nNel XV secolo l'edificio fu acquistato dalla nobile famiglia Prati, i cui membri nel XVII secolo furono insigniti del titolo di marchesi di Collecchio.\nDurante il governo di Ranuccio I Farnese la figlia del marchese Marcello Prati spos\u00f2 il marchese Pier Luigi Dalla Rosa, che aggiunse al proprio cognome anche quello della consorte, dando cos\u00ec origine al casato dei Dalla Rosa Prati.\nNella seconda met\u00e0 del XVIII secolo il palazzo fu completamente ristrutturato, conferendo alla facciata l'attuale aspetto neoclassico.\nNei primi anni del XXI secolo l'edificio, ancora appartenente ai discendenti della famiglia, sub\u00ec un importante intervento di restauro, che consent\u00ec di ricavare in una porzione degli interni un residence di lusso con sette suite attrezzate e alcune sale meeting.\nDescrizione.\nIl palazzo si sviluppa attorno a un piccolo cortile centrale; sito all'angolo fra via al Duomo e vicolo al Battistero, il palazzo si prolunga fino al borgo retrostante.\nLa facciata principale verso piazza Duomo, seppur asimmetrica, s'innalza ordinatamente su un alto zoccolo in finto bugnato, su cui s'impostano le finestre incorniciate del pianterreno; di pari ordine, le aperture del piano nobile sovrastano una fascia marcapiano, analoga a quella dell'ultimo livello, ove le finestre incorniciate sono di dimensioni pi\u00f9 contenute. L'elemento di maggior risalto \u00e8 il grande portale d'ingresso, affiancato da due lesene, su cui poggia una trabeazione con triglifi di aspetto classico, a sostegno dell'elegante balconcino con ringhiera di ferro battuto.\nAttraversando il lungo atrio, si accede al cortile interno, caratterizzato dal porticato con doppio loggiato sovrastante occupante il lato opposto all'ingresso.\nAll'interno, al piano nobile si trova una sala pregevolmente decorata su tutte le pareti, probabilmente da Benigno Bossi, ricoperta da una volta con al centro l'affresco dell\"'Allegoria della Giustizia\", opera di Domenico Muzzi.\nLe sale interne un tempo erano arricchite da una serie di dipinti di pregio, in prevalenza di scuola parmigiana, fra i quali la notevole tela della \"Madonna col Bambino e Santa Caterina\" di Girolamo Mazzola Bedoli; nel 1851 i quadri furono acquistati dal governo ducale e oggi sono in buona parte esposti alla Galleria Nazionale di Parma."}
{"id": "3491802", "revid": "767487", "url": "https://it.wikipedia.org/wiki?curid=3491802", "title": "Sepolto vivo 2.0", "text": "Sepolto vivo 2.0 \u00e8 un brano della rockband italiana Litfiba, pubblicato su singolo, solo online (in streaming sul loro sito ufficiale), il 2 luglio 2009, insieme a La rabbia in testa.\nIl brano \u00e8 una nuova versione (per l'appunto versione 2.0) del brano originale \"Sepolto vivo\", incluso nell'EP Five On Line, dello stesso anno.\nFormazione.\nLitfiba\nMusicisti aggiuntivi"}
{"id": "3491805", "revid": "1982", "url": "https://it.wikipedia.org/wiki?curid=3491805", "title": "Lettieri", "text": ""}
{"id": "3491807", "revid": "1543377", "url": "https://it.wikipedia.org/wiki?curid=3491807", "title": "Gioco con uno scopo", "text": "Un gioco con uno scopo (in inglese \"game with a purpose\", da cui la sigla GWAP) \u00e8 un gioco che si svolge su un computer il cui fine, stabilito dai programmatori del gioco stesso, \u00e8 quello di raccogliere dati mediante giocatori. Di solito si tratta di una raccolta dati che non pu\u00f2 essere effettuata da programmi ma solo mediante le capacit\u00e0 umane (il cosiddetto crowdsourcing). Un esempio sarebbe il riconoscimento ottico dei caratteri (OCR). La raccolta dati avviene attraverso il database alla base del gioco mentre il soggetto umano gioca.\nIl termine \"GWAP\" fu coniato da Lenore Blum, docente alla Carnegie Mellon University e collega di ricerca di Luis von Ahn, riconosciuto come creatore del concetto.\nLe attivit\u00e0 che possono essere utilizzate nei GWAP sono semplici per gli umani ma, allo stato corrente, impossibili da realizzare per i computer; tra queste si possono citare: il riconoscimento di elementi in un'immagine per migliorare la ricerca sul web, la trascrittura di testi antichi ovvero non ottimizzati per il riconoscimento ottico, danneggiati o degradati, dove i programmi OCR falliscono, ed ogni altra attivit\u00e0 che richiede buon senso o esperienza umana.\nESP.\nIl primo esempio di \"gioco con uno scopo\" \u00e8 il gioco \"ESP\", elaborato da Luis von Ahn della Carnegie Mellon University, che consiste nel riconoscimento degli elementi di un'immagine. Per renderlo divertente (un gioco, appunto) due giocatori devono assegnare una stessa etichetta (tagging) ad un elemento di una immagine. Mediante il database del gioco vengono registrati i risultati delle assegnazioni. La sfida consiste nella velocit\u00e0 di assegnazione delle etichette. I giocatori, sconosciuti l'uno all'altro, durante la partita non possono comunicare in modo diretto; in verit\u00e0 solo un giocatore gioca in tempo reale, mentre le mosse dell'altro giocatore sono quelle salvate nel database precedentemente."}
{"id": "3491814", "revid": "124651945", "url": "https://it.wikipedia.org/wiki?curid=3491814", "title": "Jonas Svensson (calciatore)", "text": "Caratteristiche tecniche.\nNato come centrocampista, a seguito della cessione di Markus Henriksen nel 2012 \u00e8 stato impiegato in posizione centrale. Nel 2013, sotto la guida tecnica di Per Joar Hansen, \u00e8 stato impiegato da terzino destro, a causa dell'infortunio del titolare Cristian Gamboa; quando il calciatore costaricano \u00e8 stato ceduto, Svensson ha conquistato il posto da titolare in quella posizione.\nCarriera.\nClub.\nRosenborg.\nDopo aver giocato per il Verdal e per il Levanger, in data 6 agosto 2009 \u00e8 stato reso noto il suo trasferimento al Rosenborg, che lo avrebbe alla formazione giovanile. Ha esordito in squadra il 13 maggio 2010, sostituendo Kjell Rune Sellin nel successo per 0-4 in casa dello Stj\u00f8rdals-Blink, in una sfida valida per l'edizione stagionale del Norgesmesterskapet. L'esordio nell'Eliteserien \u00e8 arrivato il 10 aprile 2011, quando \u00e8 subentrato a Daniel Fredheim Holm nel pareggio casalingo per 4-4 contro il Lillestr\u00f8m. Il 3 luglio successivo ha trovato le prime reti nella massima divisione locale, con una doppietta con cui ha contribuito al successo per 4-0 sul Sarpsborg 08.\nIl 20 luglio 2012 ha rinnovato il contratto che lo legava al club fino al 31 dicembre 2015. Il 29 aprile 2015 ha ulteriormente prolungato il contratto con il club, fino al 31 dicembre 2018. Svensson ha poi contribuito al \"double\" arrivato al termine di quella stessa stagione, con il Rosenborg che si \u00e8 aggiudicato campionato e coppa nazionale. In virt\u00f9 delle sue prestazioni, in data 8 novembre 2015 ha vinto il titolo di miglior difensore del campionato norvegese.\nAnche nell'annata successiva, il suo Rosenborg ha centrato il \"double\". Il 24 ottobre 2016 ha ricevuto la candidatura come miglior difensore del campionato al premio Kniksen, che si \u00e8 poi aggiudicato per il secondo anno consecutivo.\nAZ Alkmaar.\nIl 30 gennaio 2017, gli olandesi dell'AZ Alkmaar hanno reso noto sul loro sito ufficiale d'aver ingaggiato Svensson, che si \u00e8 legato al nuovo club con un contratto valido fino al 30 giugno 2021. Svensson ha scelto la maglia numero 17. Il 26 febbraio ha esordito in Eredivisie, impiegato da titolare nel pareggio per 1-1 contro il PEC Zwolle. Ha chiuso la stagione a quota 14 presenze, tra campionato e coppa.\nAdana Demirspor.\nIl 10 luglio 2021 viene tesserato dai neopromossi dell', da svincolato.\nNazionale.\nA livello giovanile, Svensson ha rappresentato la Norvegia a livello Under-15, Under-16, Under-17, Under-18, Under-19, Under-21 e Under-23. Per quanto concerne la selezione Under-21, ha esordito il 29 febbraio 2012: \u00e8 stato schierato titolare nel pareggio per 2-2 contro la Slovenia. Il 7 maggio 2013, il suo nome \u00e8 stato incluso nella lista provvisoria consegnata all'UEFA dal commissario tecnico Tor Ole Skullerud in vista del campionato europeo Under-21 2013. Il 22 maggio, Svensson non ha fatto parte dei 23 calciatori scelti per la manifestazione.\nIl 1\u00ba giugno 2016 ha invece esordito in Nazionale maggiore, venendo impiegato da titolare nella sfida amichevole vinta per 3-2 contro l'.\nStatistiche.\nPresenze e reti nei club.\n\"Statistiche aggiornate al 26 marzo 2018.\""}
{"id": "3491817", "revid": "666668", "url": "https://it.wikipedia.org/wiki?curid=3491817", "title": "Gran Premio motociclistico del Belgio 1968", "text": "Il Gran Premio motociclistico del Belgio fu il quinto appuntamento del motomondiale 1968.\nSi svolse il 7 luglio 1968 sul circuito di Spa-Francorchamps. Corsero le classi 50, 250, 500 e sidecar; per la 50 era l'ultima gara stagionale.\nIn 500 Giacomo Agostini ottenne l'ennesima vittoria, ad oltre 200\u00a0km/h di media, battendo tutti i precedenti record del circuito. Solo Jack Findlay riusc\u00ec a non farsi doppiare.\nLa gara della 250 vide la vittoria di Phil Read, nonostante una sosta al primo giro per cambiare una candela. Ritirato il compagno di Marca Bill Ivy, autore del giro pi\u00f9 veloce.\nHans-Georg Anscheidt conferm\u00f2 il titolo della 50, gi\u00e0 vinto otto giorni prima, ottenendo una nuova vittoria.\nLa gara dei sidecar fu tragica: ritiratosi Helmut Fath (autore del giro pi\u00f9 veloce), la lotta si restrinse a Georg Auerbacher e Johann Attenberger. All'ultimo giro Attenberger, tentando di sorpassare il mezzo di Auerbacher a Masta, si schiant\u00f2 contro una casa. Sia Attenberger che il suo passeggero Josef Schillinger persero la vita."}
{"id": "3491818", "revid": "110157", "url": "https://it.wikipedia.org/wiki?curid=3491818", "title": "Chiesa di San Giovanni Battista (Acquarossa)", "text": "La chiesa parrocchiale di San Giovanni Battista \u00e8 un edificio religioso che si trova ad Acquarossa (frazione Leontica)), in Canton Ticino.\nStoria.\nL'edificio viene nominato per la prima volta in documenti del 1204, anche se la sua origine forse \u00e8 di molto precedente. La pianta \u00e8 a singola navata con abside semicircolare, anche se la struttura nel corso dei secoli ha subito diversi rimaneggiamenti: nel XV secolo la superficie della costruzione raddoppia, mentre, in seguito ad un devastante incendio nel 1762, negli anni 1778 - 1784 l'edificio viene rifatto in stile tardobarocco su progetto di Tommaso Colonetti. Durante quest'operazione il campanile non venne toccato, rimanendo dunque quello originale fino al 1925, quando venne abbattuto e sostituito in quanto pericolante e a rischio caduta. Nel corso del XX secolo la chiesa \u00e8 stata sottoposta a ripetuti interventi di restauro.\nDescrizione.\nLa chiesa ha una pianta a navata unica con sei cappelle laterali e coro semicircolare. La copertura \u00e8 del tipo volta a botte lunettata."}
{"id": "3491822", "revid": "767487", "url": "https://it.wikipedia.org/wiki?curid=3491822", "title": "Effetti collaterali (singolo)", "text": "Effetti collaterali \u00e8 un brano della rockband italiana Litfiba, diffuso inizialmente solo online (sul sito della band) come \"Web Clip\" l'8 agosto 2008. Il brano, scritto dal batterista della band Gianmarco Colzi, descrive i vizi e i soprusi della societ\u00e0 odierna.\nL'anno successivo la canzone \u00e8 stata inclusa, in una nuova versione denominata \"Effetti collaterali 1.1\", nell'EP Five On Line.\nIl 18 giugno 2015 Ghigo Renzulli pubblica il videoclip sul suo canale YouTube e rende disponibile entrambe le versioni della canzone per il download gratuito.\nVideoclip.\nIl video della canzone mostra i Litfiba che suonano in una stanza, mentre il cantante Filippo Margheri, in un'altra parte della stanza, lotta con un individuo incappucciato, che alla fine del video si scoprir\u00e0 essere Margheri stesso."}
{"id": "3491823", "revid": "287234", "url": "https://it.wikipedia.org/wiki?curid=3491823", "title": "Pendolo fisico", "text": ""}
{"id": "3491824", "revid": "767487", "url": "https://it.wikipedia.org/wiki?curid=3491824", "title": "Pay Me My Money Down", "text": "Pay Me My Money Down \u00e8 una canzone di lavoro (Roud 21449) cantata dagli scaricatori di porto neri della Georgia Sea Islands.\nEssa fu raccolta da Lydia Parrish e pubblicata nel 1942 nel suo libro \"Slave Songs of the Georgia Sea Islands\".\nIl testo recita:\nConosciuta come \"Pay Me\" o \"Pay Me, You Owe Me\", fu cantata dai The Weavers nel 1955 nel loro concerto Carnegie Hall. Divenne popolare grazie alla versione cantata dai The Kingston Trio nei 1958. Dan Zanes propose una versione per bambini suonata tramite un calipso nell'album Night Time del 2002. \"Pay Me My Money Down\" fu il primo singolo e relativo video venduto da Bruce Springsteen nell'album del 2006 \"\"."}
{"id": "3491827", "revid": "122487114", "url": "https://it.wikipedia.org/wiki?curid=3491827", "title": "Famiglia reale norvegese", "text": "La famiglia reale di Norvegia \u00e8 la famiglia di re Harald V di Norvegia. In Norvegia c'\u00e8 distinzione tra la casa reale e la famiglia reale. \nLa casa reale include solo il re, la regina, il figlio maggiore del re e la sua consorte, il principe ereditario e la principessa ereditaria ed il figlio maggiore del principe ereditario, la principessa Ingrid Alexandra. La famiglia reale comprende anche tutti i restanti figli, nipoti, fratelli del re ed i loro coniugi, che non sono parte della pi\u00f9 ristretta casa reale.\nI membri della casa reale detengono l'appellativo di maest\u00e0 (S.M.) o altezza reale (S.A.R.) ed il loro compleanno \u00e8 un giorno ufficiale della bandiera. I principi e principesse della famiglia reale detengono l'appellativo di \"altezza\" (S.A.).\nStoria della monarchia.\nHarald Bellachioma (Harald I) era figlio di uno dei governanti regionali della Norvegia, discendente dalla famiglia reale svedese Yngling. Sconfisse gli altri governanti per unire il paese e diventare il suo primo re. Il regno ereditario di Norvegia, costituito da almeno tre linee genealogiche separate di monarchi ognuno presunto discendente di Harald I \"Bellachioma\", fu l'unico reame nella Scandinavia medievale che era ufficialmente ereditario e non elettivo.\nDopo la morte di Haakon V di Norvegia, la corona pass\u00f2 al nipote Magnus IV di Svezia. Nel 1397, Danimarca, Svezia e Norvegia diedero vita all'Unione di Kalmar sotto la regina Margherita I di Danimarca che era sposata con Haakon VI di Norvegia e Svezia. Govern\u00f2 ufficiosamente tutti e tre i paesi fino alla sua morte.\nLa Svezia si separ\u00f2 dall'Unione di Kalmar nel 1523. Nel 1469 il re norvegese impegn\u00f2 le isole Orcadi e le Shetland con la corona di Scozia come ipoteca per un debito di dote. Nel 1814 la Danimarca cedette la Norvegia (ma non le sue dipendenze Islanda, Groenlandia ed isole F\u00e6r\u00f8er) alla Svezia\nNel 1905 la Norvegia divenne indipendente. Il suo nuovo governo offr\u00ec la corona al principe Carl, secondo figlio maschio di Federico VIII di Danimarca. Dopo essere stato approvato con un voto popolare, Carl fu incoronato Haakon VII di Norvegia.\nLa Norvegia \u00e8 una monarchia costituzionale.\nL'ascendenza dell'attuale re \u00e8 mostrata nell\"'Ahnentafel di Harald V di Norvegia\".\nMembri attuali.\nFamiglia reale.\nOltre alla casa reale, la famiglia reale include:\nLinea di successione.\nFino al 1990 solo gli uomini potevano ereditare il trono norvegese (legge salica). Nel 1990, la legge di successione fu cambiata cos\u00ec che il figlio maggiore sarebbe successo al trono, indipendentemente dal sesso. Questa modifica ha effetti solo su coloro che sono nati nel 1990 o successivamente. Alle femmine nate tra il 1971 e il 1990 sono stati concessi diritti alla successione, ma i loro fratelli sono collocati prima di loro nella linea di successione (primogenitura). Le femmine nate prima del 1971 continuano ad essere escluse dalla successione.\nIn pratica, questo significa che la principessa Marta Luisa, sebbene sia maggiore di et\u00e0 del Principe Ereditario, \u00e8 collocata dopo di lui ed i suoi figli nella linea di successione. La principessa Ragnhild e la principessa Astrid non sono nella linea di successione, poich\u00e9 nate prima del 1971, ed a loro viene applicata la legge salica. Tuttavia la principessa Ingrid Alexandra sar\u00e0 posta prima di suo fratello, perch\u00e9 \u00e8 nata dopo il 1990.\nL'attuale linea di successione \u00e8 la seguente:"}
{"id": "3491830", "revid": "599013", "url": "https://it.wikipedia.org/wiki?curid=3491830", "title": "Galimzjan Chusainov", "text": "Carriera.\nVinse il campionato sovietico nel 1962 e nel 1969 e la Coppa nazionale nel 1963, nel 1965 e nel 1971"}
{"id": "3491832", "revid": "621682", "url": "https://it.wikipedia.org/wiki?curid=3491832", "title": "Galimzyan Khusainov", "text": ""}
{"id": "3491836", "revid": "1543377", "url": "https://it.wikipedia.org/wiki?curid=3491836", "title": "Club Atl\u00e9tico River Plate 1931", "text": "Questa voce raccoglie le informazioni riguardanti il Club Atl\u00e9tico River Plate nelle competizioni ufficiali della stagione 1931.\nStagione.\nLa prima stagione del calcio professionistico argentino fu gestita dalla Liga Argentina de Football. Il River debutt\u00f2 contro il Club Atl\u00e9tico Atlanta davanti a 3.900 spettatori, vincendo per 1-0. Il principale rinforzo era stato Carlos Peucelle, pagato l'ingente somma di 10.000 dollari; il campionato fu caratterizzato da quattro vittorie consecutive nelle prime quattro gare, e da un rendimento piuttosto positivo. A fare la differenza furono tre sconfitte contro Chacarita Juniors, Quilmes e Platense, che fecero s\u00ec che la squadra si classificasse quarta. La formazione dalla banda rossa registr\u00f2 la miglior difesa con 39 gol subiti."}
{"id": "3491838", "revid": "339392", "url": "https://it.wikipedia.org/wiki?curid=3491838", "title": "Khokhm\u00e0", "text": ""}
{"id": "3491840", "revid": "599013", "url": "https://it.wikipedia.org/wiki?curid=3491840", "title": "Christian Flindt-Bjerg", "text": "Biografia.\n\u00c8 il figlio di Ove Flindt-Bjerg.\nCarriera.\nClub.\nFlindt-Bjerg inizi\u00f2 la carriera con la maglia dell'Aalborg, per passare poi al Karlsruhe. Dopo due brevi esperienze in Svizzera e Austria, rispettivamente con le maglie di Lugano e Tirol Innsbruck, pass\u00f2 ai norvegesi del Viking.\nNel 1999, si trasfer\u00ec all'Odd Grenland, per cui debutt\u00f2 (con rete) l'11 aprile, nel successo per 2-1 in casa del suo ex club del Viking. Con questa maglia, vinse la Coppa di Norvegia 2000.\nTorn\u00f2 poi in patria, per vestire le casacche di Viborg, Jetsmark e Thisted."}
{"id": "3491845", "revid": "599013", "url": "https://it.wikipedia.org/wiki?curid=3491845", "title": "Gennadij Gusarov", "text": ""}
{"id": "3491847", "revid": "621682", "url": "https://it.wikipedia.org/wiki?curid=3491847", "title": "Gennadi Gusarov", "text": ""}
{"id": "3491852", "revid": "466539", "url": "https://it.wikipedia.org/wiki?curid=3491852", "title": "Furto di cadaveri", "text": "La sottrazione di cadavere \u00e8 un reato che consiste nel furto di salme, tramite violazione del sepolcro presso il luogo di sepoltura (solitamente un cimitero) con esumazione o estumulazione.\nQuesta pratica conobbe la sua maggior diffusione tra il XVI e il XVIIl secolo nel Regno Unito, dove i ladri di cadaveri (che spesso agivano su commissione) venivano detti \"resurrectionists\" (termine non traducibile con il falso amico italiano \"resurrezionisti\" o \"risurrezionisti\"). Scopo di quei furti era la vendita delle salme alle scuole di medicina, per la dissezione o per lo studio dell'anatomia. \nCrimine parallelo, nell'ambito della profanazione e violazione di sepolcro, \u00e8 il saccheggio delle tombe, con furto di oggetti e/o effetti personali ivi contenuti.\nFurto di cadaveri nel Regno Unito.\nPrima dell'Anatomy Act del 1832, l'unico modo legale di procurarsi dei corpi per scopi di ricerca medica nel Regno Unito era tramite le condanne a morte e le condanne a dissezione. Coloro ai quali venivano inflitte tali pene dai tribunali erano spesso colpevoli di crimini molto gravi. Tali sentenze non fornivano sufficienti cadaveri alle scuole di medicina. Mentre durante il XVIII secolo erano centinaia i condannati a morte, dal XIX secolo solo 55 persone all'anno subirono una pena capitale. Tuttavia, con l'espansione delle scuole di medicina, erano necessari circa 500 corpi all'anno.\nPrima dell'arrivo dell'energia elettrica e delle celle frigorifere, i corpi si decomponevano rapidamente e diventavano inutilizzabili. Pertanto la professione medica usufru\u00ec dei ladri di cadaveri per provvedere alla mancanza di corpi \"freschi\" da esaminare.\nRubare un corpo era solo un'infrazione nella Common law, non un reato, e pertanto era punibile con la semplice detenzione, piuttosto che con la deportazione o l'esecuzione. Il commercio di corpi fu un affare abbastanza redditizio che compensava il rischio di essere scoperti, tanto pi\u00f9 che le autorit\u00e0 tendevano a ignorare quello che era considerato un male necessario.\nIl furto dei cadaveri era diventato cos\u00ec diffuso che non era insolito per i parenti e gli amici di qualcuno che era appena morto controllare il corpo fino alla sepoltura, e poi fare la guardia alla tomba dopo la sepoltura, per impedire che fosse violata. Inoltre, furono utilizzate di frequente bare di ferro, o le tombe venivano protetti da un quadro di sbarre di ferro chiamato \"mortsafe\" (\"Cassa salvamorto\"), di cui ci sono degli esemplari ben conservati nel cimitero di Greyfriars ad Edimburgo.\nUn metodo di furto utilizzato era quello di scavare in cima in fondo ad una sepoltura recente, scavare con una pala di legno (pi\u00f9 silenzioso del metallo). Quando si raggiungeva la bara (a Londra le tombe erano abbastanza basse), si rompeva la stessa, si metteva mettere una corda intorno al cadavere e lo si trascinava fuori. Spesso i ladri facevano attenzione a non rubare niente, come gioielli o abiti, in quanto questo li avrebbe resi responsabile di reato.\n\"The Lancet\" riporta un altro metodo. Veniva rimosso un quadrato di terra grande come un tombino a circa 5\u20136\u00a0m di distanza dalla testa della tomba, e veniva scavato un tunnel per intercettare la bara, che si trovava circa 1,2\u00a0m pi\u00f9 in gi\u00f9. Si tirava fuori la fine della bara, e il cadavere veniva estratto attraverso il tunnel. Il manto erboso veniva sostituito, e gli eventuali parenti a guardia delle tombe non si sarebbero accorti di niente. L'articolo suggerisce che il numero di bare vuote che erano state scoperte era \"la prova al di l\u00e0 di ogni dubbio che in questo momento il furto di cadaveri era frequente\".\nDurante il 1827 e il 1828, alcuni \"resurrectionists\" di Edimburgo tra cui anche Burke e Hare cambiarono la tattica da furto di cadaveri a omicidio, in quanto venivano pagati di pi\u00f9 per cadaveri molto freschi. Le loro attivit\u00e0, e quelle di chi li ha imitati, hanno portato al passaggio del Anatomy Act del 1832. Questo ha permesso che corpi non reclamati e quelli donati dai familiari fossero utilizzati per lo studio dell'anatomia, e ha richiesto l'autorizzazione dei docenti di anatomia, questo ha sostanzialmente chiuso il commercio dei corpi. L'uso dei corpi per la ricerca scientifica nel Regno Unito ora \u00e8 gestita dallo Human Tissue Authority.\nIl furto di cadaveri negli Stati Uniti.\nIn genere i ladri di cadaveri negli Stati Uniti si muovevano in piccoli gruppi, che esploravano e saccheggiavano le tombe fresche. Queste erano preferite perch\u00e9 la terra era appena smossa ed era pi\u00f9 facile dissotterrare le bare. La terra rimossa era spesso spalata su una tela incerata posta vicino alla tomba, in modo che il terreno nelle vicinanze non fosse rovinato. Si cominciava a scavare dalla testa della tomba, dove era chiaro che cominciava la bara. La terra che rimaneva sulla bara forniva il contrappeso necessario per rompere il coperchio (era utile anche per coprire il rumore) con un piede di porco o con dei ganci che liberavano la parte superiore della tomba. Di solito il corpo veniva svestito e gli abiti riposizionati nella bara prima di richiudere tutto.\nI \"resurrectionists\" erano noti anche per assumere delle donne che recitassero la parte dei parenti dei defunti che vanno a reclamarne i corpi nei ricoveri. Le donne erano assunte anche per assistere ai funerali, il loro scopo era quello di accertare eventuali disagi che i ladri di cadaveri potevano incontrare pi\u00f9 tardi nel corso della riesumazione. I servi corrotti alle volte offrivano accesso al corpo del loro padrone morto o dell'amante, il corpo rimosso era sostituito con i pesi.\nAnche se la ricerca medica e l'educazione erano in ritardo negli Stati Uniti rispetto all'Europa, l'interesse nella dissezione anatomica aumentava. Philadelphia, Baltimora e New York erano famose per la loro attivit\u00e0 di furto di corpi: tutti i ladri fornivano cadaveri a sufficienza. Trovare dei soggetti per la dissezione si dimostr\u00f2 essere \"moralmente inquietante\" per gli studenti di anatomia, tanto che nel 1788 a New York City si arriv\u00f2 ad una rivolta contro i medici dell'ospedale, espressione del malcontento che esisteva tra i cittadini. \nNella seconda met\u00e0 del diciannovesimo secolo, John Gorham Coffin, un importante professore di medicina si chiedeva come ogni medico etico potesse partecipare al traffico di cadaveri.\nDr. Charles Knowlton (1800\u20131850) fu imprigionato per due mesi nella prigione della Contea di Worcester (Massachusetts) per \"dissezione illegale\" nel 1824, un paio di mesi dopo essersi laureato con lode alla Dartmouth Medical School. La sua tesi () difendeva la dissezione sulle basi razionali che \"il valore di ogni arte o scienza pu\u00f2 essere determinata dalla sua tendenza ad aumentare la felicit\u00e0 o a diminuire il mistero, dell'umanit\u00e0\". Knowlton chiese ai medici di alleviare il \"pregiudizio pubblico\" donando i loro corpi alla scienza.\nIl corpo del membro del Congresso dell'Ohio John Scott Harrison, figlio di William Henry Harrison, fu rubato nel 1878 per l'Ohio Medical College e scoperto dal figlio Benjamin Harrison.\nScuole mediche emergenti.\nLa domanda di cadaveri per la dissezione crebbe quando furono stabilite le scuole di medicina negli Stati Uniti. Tra il 1758 e il 1788, solo 63 dei 3500 medici delle colonie avevano studiato all'estero, soprattutto ad Edimburgo. Lo studio dell'anatomia legittim\u00f2 il campo medico, lo distinse dall'omeopatia e dalla scienza botanica. Pi\u00f9 tardi, nel 1847, i medici formarono l'American Medical Association, nello scopo di differenziare la \"vera scienza\" della medicina dalle \"assunzioni di ignoranza ed empiricismo\" basate con l'educazione senza esperienza della dissezione umana.\nNel 1762, Dr. William Shippen, Jr. fond\u00f2 il dipartimento di medicina all'Universit\u00e0 della Pennsylvania. Shippen mise un annuncio nel Pennsylvania Gazette nel novembre 1762 annunciando le sue lezione sull'\"arte della dissezione, iniezione, etc.\". Il costo era di \"5 pistole\". Nel 1765 la sua casa fu attaccata da una folla, che dichiarava che il dottore aveva dissacrato le tombe nel cimitero della chiesa. Il dottore neg\u00f2 le accuse e dichiar\u00f2 che usava i corpi dei \"suicidi, criminali e ogni tanto uno da Potter's Field'\".\nA Boston gli studenti di medicina affrontavano problemi simili per procurarsi i corpi da dissezionare. Nelle sue note biografiche, John Collins Warren, Jr. scrisse che \"Nessun evento nel corso della mia vita mi ha provocato tanta ansia come procurare i soggetti per la dissezione\". Continua a descrivere la fortuna di suo padre nel trovare i soggetti durante la guerra d'indipendenza: molti soldati erano morti senza parenti. Queste esperienze diedero modo a John Collins Warren di organizzare delle lezioni di anatomia nel 1781.\nLa sua pubblicit\u00e0 nel giornale locale diceva: \"Un corso comincer\u00e0 questo inverno su alcuni rami della medicina, per migliorare le capacit\u00e0 di tutti quelli che hanno conoscenze mediche: quelli che sono interessati devono fare richiesta al pi\u00f9 presto poich\u00e9 il corso comincer\u00e0 tra breve. Con data e firma: Boston 01/01/1781 John Warren, Sec'y, Medical Society.\nEbenezer Hersey, un medico, lasci\u00f2 all'Universit\u00e0 di Harvard \u00a31.000 sterline per la creazione di una cattedra di Anatomia nel 1770. Un anno prima, John Warren e i suoi amici avevano creato una societ\u00e0 segreta. Questa si proponeva di organizzare delle autopsie usando cadaveri procurati da loro stessi. Il nome del gruppo era \"Spunkers\", tuttavia era proibito pronunciarlo e scriverlo. Spesso, per ottenere corpi freschi, venivano usate le vanghe.\nLa Harvard Medical School fu fondata il 22 novembre del 1782; John Collins Warren fu eletto Professore di Anatomia e Chirurgia. Quando suo figlio cominci\u00f2 il college nel 1796, i tempi di pace causavano la mancanza di soggetti da dissezionare. John Collins Warren, Jr. scrive: \"Avendo capito che un uomo senza parenti era stato seppellito nella parte nord del cimitero, Formai un gruppo... Quando mio padre arriv\u00f2 la mattina per la lezione e vide che avevo dissotterrato il corpo, ne rimase allarmato.\"\nLa battaglia di John Collins per i corpi lo port\u00f2 a consultare il suo collega W.E. Horner, professore di anatomia all'Universit\u00e0 della Pennsylvania, che gli rispose: \"Fin dall'inizio delle lezioni, in citt\u00e0 c'era un clima stranamente salubre, cos\u00ec non sono stato in grado che ottenere la quarta parte dei soggetti che avevo richiesto.\"\nWarren successivamente si arruol\u00f2 per aiutare il suo vecchio amico John Revere (figlio di Paul Revere) per procurare soggetti da dissezionare. Revere chiam\u00f2 John Godman che sugger\u00ec che Warren si mettesse al servizio di James Henderson, \"un vecchio e fidato amico\" che avrebbe potuto \"in ogni momento, ottenere gli articoli di cui necessitava, nel numero di cui aveva bisogno.\"\nIl Dott. John C. Warren tent\u00f2 di istituire un sistema di fornitura di cadaveri a Boston, simile al sistema che esisteva gi\u00e0 a New York e a Philadelphia. Gli ufficiali pubblici e gli addetti alle sepolture erano sistematicamente corrotti per ottenere i corpi. A New York, i corpi erano divisi in due grandi gruppi: il primo conteneva quelli \"aventi diritto al rispetto, o, pi\u00f9 probabilmente di essere pianti dagli amici\"; gli altri erano quelli da esumare. I due cimiteri pubblici di Philadelphia erano regolarmente depredati dagli anatomisti, senza considerazioni. \"Se le scuole o medici differivano su chi dovrebbe ottenere un insieme di corpi, la controversia doveva essere risolta da parte del sindaco come una cospirazione ad alta portata, che aveva portato ad una raccolta di circa 450 corpi per anno scolastico.\"\nLa razza e il furto di cadaveri.\nI cimiteri pubblici non erano divisi solo per stato sociale, ma anche per razza. A New York nel decennio 1780 c'era il 15% della popolazione di razza nera. Il \"tavolo di dissezione di Bayley, come quello del Columbia College\" spesso ospitava corpi della parte segregata della popolazione. I neri liberi come pure gli schiavi erano seppelliti nella zona \"Negroes Burying Ground\". Nel febbraio 1787 un gruppo di uomini neri liberi fece una petizione al concilio cittadino riguardo agli studenti di medicina che \"con l'aiuto della notte, disseppelliscono i corpi dei defunti, degli amici e dei parenti dei firmatari, li portano via senza rispetto di et\u00e0 o di sesso, per manipolare la loro carne per curiosit\u00e0 sfrenata e poi esporlo a bestie e gli uccelli.\"\nNel dicembre 1882 fu scoperto che sei corpi erano stati dissotterrati dal \"Lebanon Cemetery\" ed erano in viaggio per essere dissezionati al Jefferson Medical College. Gli afro-americani di Philadelphia erano oltraggiati e una folla si riun\u00ec presso l'obitorio della citt\u00e0 dove erano stati inviati i corpi scoperti. Secondo quanto riferito, uno della folla esort\u00f2 il gruppo a giurare che avrebbero cercato vendetta per coloro che hanno partecipato alla profanazione delle tombe. Un altro uomo scopr\u00ec il corpo di suo fratello di 29 anni. La stampa Philadelphia riport\u00f2 la storia di una donna anziana in lacrime dopo aver identificato il corpo del marito, la cui sepoltura l'aveva costretta a chiedere l'elemosina per i 22 dollari del costo alle banchine dove aveva lavorato il marito. Il medico William S. Forbes fu incriminato e il caso fece passare diverse leggi sull'argomento.\nAutorit\u00e0 pubblica.\nAnche le bare dei bianchi non erano sicure: il 21 febbraio 1788, il corpo di una donna bianca fu sottratto dalla Trinity Church. Fu offerta una ricompensa di 100 dollari a chiunque avesse dato informazioni per l'arresto dei ladri. Nel Daily Advertiser, furono scritti molti editoriali sull'argomento: uno scrittore che si firmava Humanio era preoccupato che \"le vite avrebbero dovuto pagare...se i furti avrebbero persistito.\" Non c'era motivo di preoccupazione: il furto di cadaveri era percepito come \"un evento quotidiano.\" Per calmare il pubblico indignato, fu emanata una normativa per contrastare l'attivit\u00e0 di furto; infine, le leggi al riguardo, come l'Anatomy Act del 1831 nel Massachusetts, permisero di legalizzazione gli studi di anatomia.\nPrima che venissero prese delle misure per permettere l'uso dei corpi a scopo scientifico, erano state messe in atto diverse tattiche per preservare i corpi dei cari defunti. La polizia doveva pattugliare le bare, ma era spesso corrotta o fatta ubriacare. Venivano fissati alle bare dei fucili a molla, e le famiglie pi\u00f9 povere lasciavano oggetto o smuovevano la terra per simulare che la tomba era gi\u00e0 stata aperta. Nella sua raccolta di dati sulle forze di polizia di Boston, Edward Savage rese nota una ricompensa offerta il 13 aprile 1814: \"Un uomo offre \u00a3100 sterline come ricompensa per l'arresto del ladro di tombe del South Burying-Ground\". Per scoraggiare i ladri venivano anche costruite delle recinzioni di ferro. Erano anche vendute \"casse in acciaio a prova di scassinatore\" con la promessa che i corpi dei parenti non sarebbero stati tra il 40.000 che \"ogni anni vengono mutilati nei tavoli di dissezione nel college di medicina negli Stati Uniti.\" L'appropriazione dei corpi da parte dei medici suscitat\u00f2 molto risentimento popolare. Tra il 1765 e il 1884, ci furono almeno 25 azioni di gruppo documentate contro le scuole mediche americane.\nNonostante tutti gli sforzi i furti continuavano. Al City Hospital di New York, il 13 aprile 1788 un gruppo di ragazzi che giocavano cominci\u00f2 a spiare dalla stanza di dissezione. I racconti variano, ma uno dei ragazzi vide quelli che lui pensava fossero i resti di sua madre o che uno degli studenti scosse un braccio smembrato ai ragazzi. Il ragazzo, la cui madre era morta da poco, raccont\u00f2 al padre l'accaduto; il padre, un muratore, radun\u00f2 un gruppo di lavoratori per attaccare l'ospedale.\nAl fine di evitare la distruzione di propriet\u00e0 privata, le autorit\u00e0 parteciparono alla perquisizione di case dei medici locali degli studenti di medicina, e dei professori, in cerca di cadaveri rubati. La folla fu soddisfatta. Pi\u00f9 tardi, la folla si riform\u00f2 per attaccare il carcere in cui alcuni degli studenti di medicina erano detenuti per la loro sicurezza. Fu chiamata la milizia, ma in pochi si presentarono, questo era forse dovuto al fatto che la milizia condivideva l'indignazione del popolo. Una piccola truppa fu oggetto di vessazioni e si ritir\u00f2 rapidamente. Molti cittadini importanti - tra cui il Governatore George Clinton; il Generale Baron von Steuben, e John Jay - parteciparono alla milizia che proteggeva i medici nelle carceri. Tre ribelli furono uccisi quando la milizia apr\u00ec il fuoco sulla folla, e quando i membri delle milizie dalle campagne si unirono alla difesa, la folla si sent\u00ec minacciata e si dissip\u00f2 rapidamente.\nNel mondo.\nCanada.\nAnche nelle altre parti dell'Impero britannico il furto dei cadaveri era una pratica piuttosto comune, in Canada, dove le abitudini religiose, nonch\u00e9 la mancanza di mezzi di conservazione rendevano difficile per gli studenti di medicina ottenere una fornitura costante di organi freschi. In molti casi gli studenti dovevano ricorrere al furto di cadaveri abbastanza regolarmente.\nA Montr\u00e9al durante l'inverno del 1875, il tifo colp\u00ec gli istituti femminili. I cadaveri delle vittime furono rubati dai ladri prima che i parenti arrivassero dall'America, provocando uno scandalo internazionale. Alla fine l'Anatomy Act del Quebec fu emanato per prevenire altri scandali, mettendo fine ai furti di cadaveri.\nCina.\nNelle campagne cinesi il furto di cadaveri era un fenomeno abbastanza frequente. La superstizione cinese crede che se un uomo giovane muore prima di sposarsi non pu\u00f2 essere seppellito vicino ad una donna e che la sua anima sar\u00e0 eternamente sola. Quindi i ladri di cadaveri professionisti a volte rubavano i cadaveri femminili dalle fosse e poi li rivendevan alle famiglie che avevano recentemente perso un membro maschile, nubile al momento della morte, in modo che il cadavere fosse sepolto accanto a lui. In effetti la domanda di cadaveri era spesso cos\u00ec alta che ci furono diversi omicidi documentati di giovani donne cinesi ai fini della vendita dei loro resti. I ladri usavano degli eufemismi per identificare le loro merci sul mercato: \"merce bagnata\" si riferiva ai cadaveri deceduti di recente, mentre i \"prodotti secchi\" erano presumibilmente le salme che erano state nel terreno per pi\u00f9 tempo.\nCipro.\nA Cipro, il corpo dell'ex presidente Tassos Papadopoulos fu rubato dalla sua tomba l'11 dicembre 2009.\nFrancia.\nMentre studiava a Parigi, Andrea Vesalio fu accusato di furto nei cimiteri di Parigi con i suoi studenti pi\u00f9 promettenti. I ladri di cadaveri venivano chiamati \"Les Corbeaux\" (i corvi). La violazione delle tombe erano punito con un anno di carcere pi\u00f9 una multa.\nIrlanda.\nA Dublino, Irlanda, le scuole di medicina nel diciottesimo e diciannovesimo secolo erano alla costante ricerca di corpi. Il \"Bullys' Acre\" o l\"'Hospital Fields\" a Kilmainham erano una risorsa preziosa di materiali anatomici poich\u00e9 erano fosse comuni e facilmente accessibili. I soldati assegnati al Royal Hospital erano sempre in allerta per i ladri di cadaveri principalmente perch\u00e9 i loro commilitoni erano seppelliti l\u00ec. Nel novembre 1825 una sentinella cattur\u00f2 Thomas Tuite, un noto \"resurrectionist\", in possesso di cinque corpi. Quando cercarono nelle sue tasche le trovarono piene di denti, che a quei tempi valevano \u00a31 (circa \u00a350 sterline nel 2011). Molti altri cimiteri furono il bersaglio di studenti di medicina o di coloro che avevano fatto del furto di tombe la loro professione. Il pi\u00f9 grande cimitero d'Irlanda, il Glasnevin Cemetery, fondato nel diciottesimo secolo, aveva un alto muro con due torrette strategiche per controllare l'arrivo dei ladri.\nPaesi Bassi.\nNei Paesi Bassi, i poveri erano abituati a ricevere un piccolo contributo dalle imprese che avevano pagato una multa per aver ignorato le leggi sepoltura e rivenduto gli organi (specialmente quelli che non erano della famiglia) ai medici.\nOggi.\nAnche ai giorni nostri ci sono casi di furti di cadaveri, anche se sono molto rari. Un caso famoso in Inghilterra ha coinvolto i resti di Gladys Hammond dal Cimitero di Yoxall vicino Lichfield nel sud dello Staffordshire. I resti della signora Hammond furono presi dal movimento per i diritti degli animali che stavano portando avanti una campagna contro la Darley Oaks Farm, una compagnia che usava i porcellini d'India per esperimenti scientifici. La signora in questione era la matrigna di uno dei proprietari della compagnia. Dopo quattro anni di investigazioni la Polizia di Staffordshire, furono arrestati e imprigionati quattro leader dell'associazione Save the Newchurch Guinea Pigs (tre uomini:Kerry Whitburn di Edgbaston, John Smith di Wolverhampton, John Ablewhite di Manchester; e una donna: Josephine Mayo si Staffordshire) per cospirazione. Gli uomini furono condannati a 12 anni di carcere a testa, la donna a 4. La polizia disse che la cospirazione includeva il furto dei resti della signora Hammond, che furono ritrovati dalla polizia a seguito delle informazioni date dai quattro arrestati.\nNel febbraio 2006, il Dott. Michael Mastromarino, allora quarantaduenne ex chirurgo e membro del consiglio di amministrazione della Biomedical Tissue Services, fu condannato insieme a tre suoi impiegati di traffico di ossa, organi e altre parti di cadaveri umani con compagnie mediche senza il consenso dei familiari. La BTS vendeva i suoi \"prodotti\" a cinque compagnie, tra cui\nLife Cell Corporation, del New Jersey, Regeneration Technologies, della Florida.\nC'\u00e8 ancora domanda di corpi per il trapianto di organi in particolare per l'allotrapianto. i trafugatori di corpi soddisfano questa domanda. I tessuti ottenuti in questo modo sono poco sicuri e inutilizzabili a fini medici. Le ossa del giornalista Alistair Cooke furono sostituite con tubi in pvc prima che il corpo venisse cremato.\nIn Italia ci sono due casi famosi: nel 1946 fu trafugata la salma di Benito Mussolini dalla tomba nel Cimitero di Musocco, da un gruppo di suoi fedelissimi, i resti furono restituiti alla famiglia nel 1956. Il 25 gennaio 2011 ignoti hanno trafugato la salma del presentatore Mike Bongiorno dal cimitero di Dagnente; la salma \u00e8 stata poi ritrovata."}
{"id": "3491856", "revid": "767487", "url": "https://it.wikipedia.org/wiki?curid=3491856", "title": "Valerij Porkujan", "text": "Carriera.\nClub.\nEsord\u00ec in prima squadra con la Dinamo Kirovograd nel 1962, in seconda serie; retrocesso con il club, che cambi\u00f2 nome in Zvevda Kirovograd, in terza serie. Nel 1965 fece il salto in massima serie passando al \u010cornomorec'.\nL'anno seguente arriva alla Dinamo Kiev con cui realizz\u00f2 immediatamente un double a cui contribu\u00ec con i suoi sette gol in campionato e uno in coppa; in seguito vinse con la Dinamo altri due campionati sovietici consecutivi. Nel 1970 torn\u00f2 al \u010cornomorec', retrocedendo in seconda serie. Torn\u00f2 in massima serie nel 1972, giocando con il Dnepr, squadra con cui chiuse la propria carriera.\nNazionale.\nNonostante non avesse disputato alcun incontro con la nazionale, fu convocato per il Campionato mondiale di calcio 1966. Fece il suo debutto contro il , nel terzo incontro della fase a gironi del mondiale, oramai ininfluente ai fini della classifica (l'Unione Sovietica aveva gi\u00e0 vinto il girone): si mise in luce con una doppietta. Schierato titolare anche nei quarti di finale, fu decisivo il suo gol contro l' per il passaggio in semifinale mentre con la segn\u00f2 il gol della bandiera. Fu quindi capocannoniere per la sua nazionale al mondiale e terzo assoluto nella classifica marcatori.\nDopo aver disputato altre tre amichevoli nel corso del 1966, torn\u00f2 nel giro della nazionale solo nel 1970, in vista del Campionato mondiale di calcio 1970, per il quale fu convocato, ma non scese mai in campo.\nAllenatore.\nSmessi i panni del calciatori si trov\u00f2 subito a dirigere il Tavrija Sinferopoli. In seguito \u00e8 stato a lungo collaboratore del \u010cornomorec' con cui diresse a lungo sia la prima squadra che la formazione riserve.\nHa, inoltre, allenato per dieci anni il Blaho. "}
{"id": "3491857", "revid": "6923", "url": "https://it.wikipedia.org/wiki?curid=3491857", "title": "Piaggio Vespa Granturismo", "text": ""}
{"id": "3491858", "revid": "621682", "url": "https://it.wikipedia.org/wiki?curid=3491858", "title": "Valeriy Porkuyan", "text": ""}
{"id": "3491859", "revid": "132266", "url": "https://it.wikipedia.org/wiki?curid=3491859", "title": "Arm\u00e9e belge", "text": ""}
{"id": "3491865", "revid": "767487", "url": "https://it.wikipedia.org/wiki?curid=3491865", "title": "Julia Channel", "text": "Biografia.\nD'origine meticcia, il padre \u00e8 originario del Mali mentre la madre \u00e8 italiana, Julia Chanel (o Channel come spesso viene accreditata per non creare confusione con il noto marchio di profumi) crebbe nel distretto di Seine-Saint-Denis a Neuilly-Plaisance, dove frequent\u00f2 anche l'universit\u00e0 della Sorbona preparando una tesi in lingua italiana. Lasciati gli studi, debutt\u00f2 come modella posando in costume da bagno per cataloghi di abbigliamento di diverse marche e successivamente senza veli per riviste come \"Oncle Sam\", \"Playboy\" e \"Penthouse\". Nel febbraio 1993, gira il suo primo film porno amatoriale, \"La Baise dans le monde\", su regia di Pierre B. Reinhard.\nCarriera nella pornografia.\nSei mesi prima, nel luglio 1992, aveva risposto ad un annuncio dell'agenzia Clara Casting, effettuando poi un provino con Pierre Woodman, ed iniziando, a soli diciotto anni, una prolifica carriera come attrice pornografica che la porter\u00e0 a girare pi\u00f9 di 120 film in cinque anni. Dapprima in Germania, sotto la direzione di Nils Molitor, poi in Francia (con i registi Marc Dorcel, Alain Payet, Michel Ricaud), negli Stati Uniti (Andrew Blake), e in Italia (Mario Salieri, Joe D'Amato). Nel 1995 apparve inoltre nel censurato videoclip della canzone \"Cours Vite\" del gruppo Silmarils (insieme alla collega e amica Draghixa).\nRitiro dalle scene.\nNel 1996, nonostante una proposta vantaggiosa da parte della casa produttrice americana Vivid, Julia decide di ritirarsi definitivamente dalle scene affermando di essere rimasta sconvolta da un reportage realizzato per la rivista \"Hot-Vid\u00e9o\" circa la diffusione dell'AIDS in Congo, e di essere preoccupata per la propria salute avendo girato molte scene hard con attori senza preservativo.\nLasciato il porno, partecipa a qualche film mainstream come \"Les Truffes\" (1995), dove recita accanto a Jean Reno, \"Fr\u00e8res\" (1994), \"Coup de vice\" (1996) e \"Retroverso\" (1999). Infine ha prodotto anche una trentina di telefilm a carattere erotico per l'emittente francese M6.\n\u00c8 apparsa in video musicali di gruppi hip hop, e ha creato un sito di incontri per single: mecacroquer.com.\nIl 13 marzo 2008 Julia ha pubblicato la sua autobiografia, intitolata \"L'enfer vu du ciel\". L'uscita del libro fu anche l'occasione per lanciare la sua nuova carriera come musicista, con un primo titolo nel 2002, che lei stessa defin\u00ec \"non straordinario\". Nel 2010 pubblica il primo singolo \"All I Want\", estratto dall'album \"Colors\" uscito nel 2013, sempre nel 2013 escono altri due singoli dello stesso album.\nNel febbraio 2013, ha dato alla luce un figlio di nome Ayden, e progetta di sposarsi in ottobre.\nNel settembre 2013, viene distribuito il singolo \"Never Let Me Down\" accompagnato dal relativo videoclip. Dopo vari rinvii inerenti all'uscita, l'album \"Colors\" viene reso disponibile in digitale a fine novembre 2013.\nDiscografia.\nAlbum.\n\"Colors\" (2013)\nSingoli.\n\"All I Want\" (2010)\n\"Forever In A Day\" (2012)\n\"Free\" (2012)\n\"Never Let Me Down\" (2013)"}
{"id": "3491869", "revid": "767487", "url": "https://it.wikipedia.org/wiki?curid=3491869", "title": "Valentin Afonin", "text": "Carriera.\nCalciatore.\nVinse il campionato sovietico nel 1970 con il CSKA Mosca.\nCon la nazionale fu convocato sia ai Mondiali del 1966 che a quelli del 1970; partecip\u00f2 anche agli europei del 1968.\nAllenatore.\nFu assistente dello SKA Rostov e allenatore dello SKA Chabarovsk.."}
{"id": "3491870", "revid": "155634", "url": "https://it.wikipedia.org/wiki?curid=3491870", "title": "Australian Open 1996 - Doppio misto", "text": "Nata\u0161a Zvereva e Rick Leach erano i detentori del titolo, ma solo Leach ha partecipato in coppia con Rennae Stubbs.\nStubbs e Leach hanno perso nel 1\u00ba turno contro Rene Simpson e Daniel Nestor.\nLarisa Neiland e Mark Woodforde hanno battuto in finale 4\u20136, 7\u20135, 6\u20130 Nicole Arendt e Luke Jensen."}
{"id": "3491873", "revid": "1748755", "url": "https://it.wikipedia.org/wiki?curid=3491873", "title": "Luciano Baldessari", "text": "Biografia.\nLuciano Baldessari, nasce a Rovereto, sesto di nove figli, da Maria Casetti e Leopoldo, calzolaio che lo lascer\u00e0 orfano ancora bambino. Allievo di Luigi Comel, professore di Disegno a mano libera, presso la Scuola Reale Elisabettiana di Rovereto, nel 1913 aderisce al Circolo futurista di Fortunato Depero, di quattro anni maggiore, che aveva conosciuto nel 1906 quando, in seguito alla morte del padre, Baldessari era stato trasferito nell'orfanotrofio di Rovereto.. Dal 1909 frequenta la Scuola Reale Elisabettiana, istituita dal governo austriaco e impostata sui programmi didattici del Deutscher Werkbund, e ha come maestro Luigi Comel. Nel 1913 aderisce al circolo futurista di Rovereto fondato da Depero. Nel 1915, all'inizio della prima guerra mondiale, \u00e8 sfollato a Schardenberg e in seguito a Brunau, in Austria. Nel 1918 si diploma a Vienna, in seguito \u00e8 arruolato nell'esercito austro-ungarico. L'anno seguente torna in Italia e si iscrive al Regio Istituto Tecnico Superiore (l'odierno Politecnico di Milano), dove consegue la laurea in Architettura il 14 dicembre 1922. Durante gli studi realizza la facciata della nuova chiesa di Vallarsa, e frequenta i corsi di scenografia dell'Accademia di Brera. Nel 1923 parte per Berlino, dove lavora come scenografo con registi come Max Reinhardt ed Erwin Piscator. Qui entra in contatto con Walter Gropius, Ludwig Mies van der Rohe, Oskar Kokoschka, Otto Dix e ospita brevemente Carlo Belli.\nAl ritorno in Italia si avvicina al Gruppo 7 degli architetti razionalisti italiani..\nNel 1926 disegna una lampada da terra ideata sulla base di un \"manichino da sarto\", il Luminator. Il prototipo del \"Luminator\" fu esposto per la prima volta nel 1929 all'Expo internazionale di Barcellona dello stesso anno.\nNel 1927 allestisce la Mostra nazionale serica a Villa Olmo a Como. L'anno seguente apre a Milano, in via Santa Marta, il primo studio di architettura. Insieme a Gio Ponti lavora per l'Expo 1929 di Barcellona e in seguito allo stabilimento Italcima di Milano. In questo periodo progetta con Figini e Pollini, Marcello Nizzoli e Fausto Melotti il bar Craja di Milano. In seguito allestisce i padiglioni Vesta alla Fiera di Milano e quello della stampa alla V Triennale di Milano. Fra il 1928 e il 1930 realizza inoltre scenografie per le compagnie di Giuseppe Visconti di Modrone, Tatiana Pavlova ed Enzo Ferrieri. Nel settembre 1939, allo scoppio della seconda guerra mondiale, si trasferisce a New York. Qui \u00e8 attivo principalmente come pittore e scenografo, in quanto non gli \u00e8 riconosciuta la laurea in architettura. Negli Stati Uniti incontra nuovamente Gropius e Mies van der Rohe, inoltre frequenta Fernand L\u00e9ger, Alfred H. Barr Jr., Am\u00e9d\u00e9e Ozenfant, e anche Depero nel corso del suo secondo viaggio americano.\nRientrato in Italia nel 1948, a partire dal 1951 realizza per la Breda i padiglioni espositivi alla Fiera di Milano. I padiglioni rappresentano il rilancio dell'azienda, sotto la guida del commissario straordinario Pietro Sette, dopo un periodo di forte crisi. Baldessari invita a partecipare ai padiglioni un team di architetti e ingegneri (Marcello Grisotti, Erminio Gosso, Giuseppe Dal Monte) e artisti (Lucio Fontana, Umberto Milani, Attilio Rossi). La collaborazione fra Baldessari e Fontana si ripete anche in occasione della progettazione del padiglione Sidercomit alla Fiera del 1953, cui partecipa anche Attilio Rossi. Nel 1951 Baldessari progetta lo scalone d'onore alla IX Triennale di Milano. Negli stessi anni \u00e8 autore di importanti allestimenti di mostre d'arte: quella su Vincent van Gogh al Palazzo Reale di Milano e sul Risorgimento mantovano alla Casa del Mantegna di Mantova (1952, entrambe con Attilio Rossi); quelle su Rembrandt e il Seicento olandese (1954), su arte e civilt\u00e0 etrusca (1955) e su Amedeo Modigliani (1958).\nFra il 1955 e il 1957 Baldessari \u00e8 invitato a realizzare un grattacielo nel quartiere Hansa di Berlino, in occasione dell'Interbau 57.\n Dal 1958 \u00e8 capogruppo per la progettazione di un lotto di edifici residenziali nel quartiere Feltre a Milano. Fra il 1962 e il 1966 progetta e realizza la casa di riposo Villa Letizia a Caravate, provincia di Varese, con la contigua cappella di Santa Lucia. Nel 1965 sposa a Basilea l'attrice ucraina Schifra Gorstein, da cui divorzier\u00e0 nel 1977. Nel 1971, in collaborazione con Zita Mosca, ristruttura la sala delle cariatidi e delle colonne del Palazzo Reale, distrutta dai bombardamenti durante la seconda guerra mondiale. Nello stesso periodo, sempre in collaborazione con Mosca, cura le retrospettive su Roberto Crippa (1971) e Lucio Fontana (1972) e la mostra \"La ricerca dell'identit\u00e0\" (1974) al Palazzo Reale di Milano.\nNegli anni Settanta Baldessari espone in numerose mostre, sia personali che collettive (Museo teatrale alla Scala, Milano, 1969\u201370; Palazzo Rosmini, Rovereto, 1970; Galleria Pancheri, Rovereto, 1975; Biennale di Venezia, 1976 e 1978; Galleria Schettini e Fondazione Corrente, Milano, 1978, Institut Culturel de Paris, Parigi, 1981). Nel 1978 \u00e8 insignito del premio Feltrinelli dall'Accademia Nazionale dei Lincei. Nel giugno 1982 sposa la collega Zita Mosca. Il 26 settembre dello stesso anno si spegne a Milano.\nArchivio.\nL'archivio dell'architetto Luciano Baldessari, \u00e8 articolato in diversi fondi: il primo conserva le documentazione dell'architetto dal 1915 al 1980 presso il Centro Alti Studi sulle Arti Visive (CASVA) di Milano situato nel Castello Sforzesco; un ulteriore fondo conservato presso il Politecnico di Milano \u00e8 formato dalla documentazione relativa a 174 progetti di urbanistica, architettura, allestimenti e interni prodotti da Luciano Baldessari dal 1927 al 1982; altra parte di documentazione costituita dalla Biblioteca personale dell'architetto, da carteggi privati e archivio fotografico \u00e8 conservata presso Museo di arte moderna e contemporanea di Trento e Rovereto - MART. Archivio del '900.\nProgetti.\n\"Progetti principali\""}
{"id": "3491876", "revid": "729019", "url": "https://it.wikipedia.org/wiki?curid=3491876", "title": "Mars 6", "text": "La missione spaziale sovietica Mars 6, consisteva nel lancio, assieme alla sua gemella Mars 7, di una sonda destinata a sorvolare il pianeta Marte ed a sganciare un lander il quale doveva eseguire dei test sull'atmosfera e sulla superficie marziana. Dopo i primi momenti di perfetto funzionamento, il lander perse i contatti con la terra, probabilmente a causa di un guasto ai retrorazzi oppure ad un atterraggio troppo violento.\nMissione.\nMars 6 fu lanciato con successo il 5 agosto 1973 alle 13:45:48 UTC dal cosmodromo di Baikonur, Tyuratam, URSS. Successivamente fu posto sulla rotta per Marte e, dopo una correzione di rotta avvenuta il 13 agosto 1973, raggiunse il pianeta rosso il 12 marzo 1974 alle 09:11:05 UTC. 48.000 chilometri prima dell'arrivo avvenne la separazione del lander dal resto della sonda, la quale continu\u00f2 a navigare sulla sua orbita eliocentrica sfiorando il pianeta ad una quota di 1.600 km. Il lander penetr\u00f2 nell'atmosfera marziana alle ore 09:05:53 UTC con una velocit\u00e0 di 5,6 km/s e il paracadute venne aperto alle 09:08:32 UTC, dopo che i freni aerei rallentarono il modulo fino alla velocit\u00e0 di 600 m/s. Durante la discesa vennero collezionati dei dati scientifici che furono prontamente ritrasmessi a Terra ma, alle ore 09:11:05 UTC, dopo 224 secondi di funzionamento, furono persi i contatti con Mars 6 quando ormai era prossimo alla superficie del pianeta. Sin dall'inizio si pens\u00f2 ad un qualche incidente avvenuto al momento dell'accensione dei retrorazzi frenanti oppure ad un atterraggio troppo violento. Comunque Mars 6 tocc\u00f2 il suolo marziano alle coordinate , nella regione di Margaritifer Sinus. I dati trasmessi dal Mars 6 erano i primi direttamente rilevati nell'atmosfera del pianeta rosso ma, ironia della sorte, la maggior parte dei 224 secondi di dati ritrasmessi a Terra non erano utilizzabili a causa di un guasto ad un componente elettrico del computer di bordo.\nLa sonda.\nIl modulo di discesa di 635 kg era equipaggiato con un telefotometro panoramico destinato a fotografare il sito di atterraggio, sensori atmosferici per temperatura, densit\u00e0, pressione e vento, un accelerometro destinato a misurare la densit\u00e0 dell'aria durante la discesa, uno spettrometro di massa per stimare la composizione atmosferica, un radio altimetro ed un dispositivo destinato ad indagare la composizione e le propriet\u00e0 meccaniche del suolo. Il vettore di fly-by era dotato di un telefotometro atto a fotografare il pianeta, un sensore di Lyman alpha destinato alla ricerca dell'idrogeno nell'alta atmosfera, un magnetometro, un rilevatore di ioni, un sensore elettrostatico di plasma a largo raggio per studiare il vento solare e la sua interazione con Marte, un rilevatore di raggi cosmici solare, un rilevatore di micrometeoriti e un radiometro solare di costruzione francese per misurare le emissioni radio a onde lunghe emesse dal Sole. A bordo fu inoltre installato un dispositivo di radio occultazione per indagare la ionosfera marziana.\nDati scientifici.\nI pochi dati inviati a Terra dal Mars 6 permisero di definire la struttura della troposfera dalla base della stratosfera a 25 km di altitudine con una temperatura di -123.15 \u00b0C fino alla superficie, con una temperatura rilevata di -43.15 \u00b0C e una pressione di 6 millibar. Le rilevazioni effettuate indicarono inoltre che la quantit\u00e0 di vapore acqueo presente nell'aria era ben sei volte superiore rispetto alle misurazioni condotte precedentemente. I dati dello spettrometro di massa non furono mai inviati a Terra, in quanto venivano salvati durante la discesa per essere trasmessi solo ad atterraggio avvenuto con successo. Tuttavia la corrente assorbita dalla pompa a vuoto veniva rilevata e trasmessa come parametro di discesa ed un suo discreto aumento fu interpretato come il tentativo della stessa di eliminare, senza successo, un gas inerte. Tale comportamento fu interpretato a Terra come la prova della presenza di abbondante argon nell'atmosfera marziana.\nGli esperimenti condotti dal vettore di fly-by furono perfettamente concordi con le rilevazioni eseguite da Mars 4 e Mars 5."}
{"id": "3491879", "revid": "599013", "url": "https://it.wikipedia.org/wiki?curid=3491879", "title": "Yukio Tsuchiya", "text": ""}
{"id": "3491881", "revid": "125173796", "url": "https://it.wikipedia.org/wiki?curid=3491881", "title": "Anzor Q'avazashvili", "text": "Carriera.\nSquadre di club\nGiovanissimo entra nel settore giovanile della Dinamo di Tbilisi, suo maestro \u00e8 l'ex portiere Boris Frolov, ed inizia la trafila delle rappresentative nazionali sovietiche grazie alle quali si mette in luce ed ottiene la chiamata di \u017darkov allo Zenit Leningrado: accetta il trasferimento per poter giocare, a Tbilisi \u00e8 chiuso da Sergej Kotrikadze.\n\u00c8 Slava Metreveli, ala georgiana della Torpedo di Mosca, a contattarlo per conto di Viktor Maslov ed a proporgli il passaggio nella compagine moscovita. I primi tempi alla Torpedo sono complicati da un infortunio al legamento rotondo dell'anca ma \u00e8 fortunato allorch\u00e9 il Ministero della Difesa, per rinforzare il CSKA Mosca, precetta il portiere titolare Gluhotko.\nNel 1969 si trasferisce allo Spartak Mosca vincendo subito il titolo ed interrompendo l'egemonia della Dinamo Kiev dello stesso Maslov.\nVinse il campionato sovietico nel 1965 e nel 1969 e la Coppa dell'Unione Sovietica nel 1968 e nel 1971. Per due volte \u00e8 eletto miglior portiere del campionato dalla rivista \"Ogonyok\".\nNazionale\nEsordisce in nazionale nel giugno 1965 in un 6-0 contro la Danimarca ed \u00e8 il secondo di Lev Ja\u0161in ai mondiali inglesi del 1966, gioca nelle due vittorie con Corea del Nord e Cile, ma nelle fasi decisive deve accontentarsi di ammirare il pi\u00f9 celebre collega.\n\u00c8 invece titolare nell'edizione iridata successiva in Messico nel 1970: l'Unione Sovietica viene eliminata nei quarti di finale dall'Uruguay grazie ad un gol controverso, Cubilla gioca il pallone mentre il portiere e i suoi compagni della difesa si attardano per reclamare un fallo di fondo."}
{"id": "3491882", "revid": "339392", "url": "https://it.wikipedia.org/wiki?curid=3491882", "title": "Anzor Kavazashvili", "text": ""}
{"id": "3491887", "revid": "12222", "url": "https://it.wikipedia.org/wiki?curid=3491887", "title": "Sistema tonale", "text": ""}
{"id": "3491890", "revid": "599013", "url": "https://it.wikipedia.org/wiki?curid=3491890", "title": "Yusuke Mori", "text": ""}
{"id": "3491891", "revid": "164044", "url": "https://it.wikipedia.org/wiki?curid=3491891", "title": "Bj\u00f8rn Johansen", "text": "Carriera.\nGiocatore.\nClub.\nJohansen inizi\u00f2 la carriera con la maglia del Troms\u00f8. Debutt\u00f2 nella 1. divisjon il 22 agosto 1987, sostituendo Truls Jenssen nella sconfitta per 2-1 in casa del Molde.\nSi trasfer\u00ec in seguito al Viking, per cui gioc\u00f2 due stagioni prima di tornare al Troms\u00f8. Nel 2000 si trasfer\u00ec in Svezia, per militare nelle file dell'Helsingborg. Esord\u00ec nella Allsvenskan nella sconfitta per 2-0 in casa dell'\u00d6rgryte, in data 8 aprile. La prima rete nella massima divisione svedese arriv\u00f2 il 21 aprile: contribu\u00ec cos\u00ec al successo per 3-2 sul campo dell'Elfsborg.\nDopo due anni, torn\u00f2 per\u00f2 al Troms\u00f8. Contribu\u00ec al ritorno nella Tippeligaen della squadra e nel 2005 si ritir\u00f2. \u00c8 il calciatore con il maggior numero di presenze in prima squadra della storia del Troms\u00f8 (405).\nNazionale.\nJohansen non gioc\u00f2 mai con la maglia della Nazionale maggiore norvegese, nonostante avesse vestito diverse volte la divisa delle selezioni giovanili. Partecip\u00f2 anche al mondiale Under-20 del 1989 con la formazione di categoria.\nAllenatore.\nDal 2011, Johansen \u00e8 l'allenatore del Finnsnes. Il 21 dicembre 2017 \u00e8 stato reso noto il suo passaggio al Fredrikstad, nella veste di assistente dell'allenatore Per-Mathias H\u00f8gmo.\nA gennaio 2019 \u00e8 diventato allenatore del Fredrisktad."}
{"id": "3491899", "revid": "287204", "url": "https://it.wikipedia.org/wiki?curid=3491899", "title": "Cognomi arabi", "text": "I cognomi arabi, turchi e persiani, come quelli di altri popoli originari del Vicino e Medio Oriente, cominciano a essere utilizzati in alcuni paesi solo verso il XVIII secolo, per influenza occidentale. La persona veniva identificata (e tuttora questo avviene in molti Paesi arabi) dal solo nome proprio di persona (\"Ism\"), al quale potevano essere attribuiti vezzeggiativi in ambito familiare o amicale (ad esempio Mamad\u00f9 per Muhammad). All\"'ism\" seguiva il patronimico (\"nasab\"), e il tutto si concludeva il pi\u00f9 delle volte con l'aggiunta di epiteti circa la provenienza geografica, l'appartenenza a una scuola di pensiero (\"nisba\") o le caratteristiche fisiche o psicologiche della persona ovvero il mestiere esercitato (\"laqab\").\nL'opinione di Giovanni Battista Rampoldi.\nLo storico e orientalista dilettante Giovanni Battista Rampoldi scriveva all'inizio dell'Ottocento, nelle note alla sua opera \"Annali Musulmani\":\nRampoldi testimonia che i Turchi avessero la possibilit\u00e0 di farsi anche chiamare col nome della madre preceduto da \"Ebn\" (figlio di).\nUsi diversi di Ab (Ab\u016b).\nRampoldi scrive al riguardo:\nAristocrazia.\ncontinua Rampoldi:\nInopportunit\u00e0 della traslitterazione in italiano.\nA sostegno di ci\u00f2 Rampoldi scrive:\nOccorre per\u00f2 prendere atto che nella lingua italiana moderna sono entrate a far parte comunque certe traslitterazioni come ad esempio: Cairo, Crimea, Califfo, Califfato, Corano, Visir, Musulmano, Sci\u00e0, Pasci\u00e0, Mufti, Averro\u00e8, Avicenna, Solimano, Saladino, Tamerlano... come tante altre testimonianze dell'influenza della dominazione araba e ottomana, o comunque dei rapporti con queste culture."}
{"id": "3491900", "revid": "767487", "url": "https://it.wikipedia.org/wiki?curid=3491900", "title": "Givi Nodia", "text": ""}
{"id": "3491901", "revid": "1442080", "url": "https://it.wikipedia.org/wiki?curid=3491901", "title": "Australian Men's Hardcourt Championships 1995 - Doppio", "text": "Il doppio del torneo di tennis Australian Men's Hardcourt Championships 1995, facente parte dell'ATP Tour, ha avuto come vincitori Jim Courier e Patrick Rafter che hanno battuto in finale Byron Black e Grant Connell 7-6, 6-4."}
{"id": "3491904", "revid": "52746253", "url": "https://it.wikipedia.org/wiki?curid=3491904", "title": "Locomotiva FS 826 (II)", "text": ""}
{"id": "3491906", "revid": "399137", "url": "https://it.wikipedia.org/wiki?curid=3491906", "title": "Cognome arabo", "text": ""}
{"id": "3491910", "revid": "599013", "url": "https://it.wikipedia.org/wiki?curid=3491910", "title": "Miss Universo 1986", "text": "Miss Universo 1986, trentacinquesima edizione di Miss Universo, si \u00e8 tenuta presso l'ATLAPA Convention Center di Panama, il 21 luglio 1986. L'evento \u00e8 stato presentato da Bob Barker e Mary Frann. B\u00e1rbara Palacios, Miss Venezuela, \u00e8 stata incoronata Miss Universo 1986."}
{"id": "3491912", "revid": "1776051", "url": "https://it.wikipedia.org/wiki?curid=3491912", "title": "This Calling", "text": "This Calling \u00e8 un singolo del gruppo statunitense All That Remains, pubblicato nel 2006 ed estratto dall'album \"The Fall of Ideals.\" Il brano fa anche parte della colonna sonora del film \"Saw III - L'enigma senza fine\".\nVideo.\nIl video contiene due scene principali: una nella quale la band suona la canzone, un'altra tratta dall'inizio di \"Saw III - L'enigma senza fine\"."}
{"id": "3491916", "revid": "767487", "url": "https://it.wikipedia.org/wiki?curid=3491916", "title": "Gennadij Logofet", "text": "Carriera.\nVinse per due volte il campionato sovietico (1962, 1969) e per tre volte la Coppa nazionale (1963, 1965, 1971).\nCon la Nazionale sovietica ha disputato sia gli Europei del 1968 in Italia sia i Mondiali del 1970 in Messico."}
{"id": "3491919", "revid": "621682", "url": "https://it.wikipedia.org/wiki?curid=3491919", "title": "Gennadi Logofet", "text": ""}
{"id": "3491920", "revid": "621682", "url": "https://it.wikipedia.org/wiki?curid=3491920", "title": "Gennady Logofet", "text": ""}
{"id": "3491921", "revid": "1442080", "url": "https://it.wikipedia.org/wiki?curid=3491921", "title": "Qatar ExxonMobil Open 1995 - Doppio", "text": "Il doppio del torneo di tennis Qatar ExxonMobil Open 1995, facente parte dell'ATP Tour, ha avuto come vincitori Stefan Edberg e Magnus Larsson che hanno battuto in finale Andrej Ol'chovskij e Jan Siemerink 7-6, 6-2."}
{"id": "3491923", "revid": "228587", "url": "https://it.wikipedia.org/wiki?curid=3491923", "title": "Jozef \u0160kult\u00e9ty", "text": "Biografia.\nStudi\u00f2 al liceo di Rev\u00faca e consegu\u00ec la licenza magistrale a Kl\u00e1\u0161tor pod Znievom. Lavor\u00f2 come insegnante alla scuola popolare di Vr\u00fatky. Prosegu\u00ec gli studi all'Universit\u00e0 di Budapest, citt\u00e0 da cui fu corrispondente del giornale \"N\u00e1rodnie noviny\".\nIn seguito fu impiegato all'ispettorato scolastico di Rimavsk\u00e1 Sobota, con l'incarico di redigere testi scolastici. Nel 1879 si trasfer\u00ec a Martin, dove fu impiegato presso la banca Sl\u00e1via. Dal 1881 al 1919 fu redattore del giornale \"Slovensk\u00e9 poh\u013eady\", di cui fu per un periodo anche editore. Fu anche redattore di \"Slovensk\u00fa kni\u017enicu\", il giornale della Societ\u00e0 museale slovacca, di \"Letopis Matice slovenskej\" e di \"Zborn\u00edk Matice slovenskej\", due organi della Matica slovensk\u00e1. Nel 1919 fu nominato direttore a vita della Matica slovensk\u00e1.\nPer le sue posizioni politiche fu condannato sei volte. Dal 1938 al 1948 fu anche presidente della Societ\u00e0 museale slovacca. Dal 1940 fu vicepresidente del Consiglio di Stato della Repubblica Slovacca. Tradusse in slovacco diverse opere della letteratura russa.\nFu sepolto al Cimitero nazionale di Martin.\nConcezione di \u0160kult\u00e9ty della storia della letteratura slovacca.\nSebbene \u0160kult\u00e9ty non scrisse mai una storia generale della letteratura slovacca (se si eccettua l'abbozzo in ungherese \"A t\u00f3t irodalom tort\u00e9nete\"), stabil\u00ec una concezione generale, che si differenzia in molti punti da quella di Jaroslav Vl\u010dek, con il quale collabor\u00f2. Espresse questa concezione nella forma pi\u00f9 completa nella prima annata di \"Slovensk\u00e9 poh\u013eady\". Nella visione di \u0160kult\u00e9ty la storia della letteratura slovacca comincia con il gruppo di Anton Bernol\u00e1k - per l'opera linguistica dello stesso Bernol\u00e1k e l'opera poetica di J\u00e1n Holl\u00fd. A questi autori si aggiunge successivamente \u013dudov\u00edt \u0160t\u00far. \u0160kult\u00e9ty non prende in considerazione la letteratura ceca nel Regno d'Ungheria, che secondo lui non appartiene sostanzialmente alla storia della letteratura slovacca."}
{"id": "3491929", "revid": "1745361", "url": "https://it.wikipedia.org/wiki?curid=3491929", "title": "Pizio", "text": "Biografia.\nUniche notizie biografiche pervengono dagli scritti di Erodoto nel settimo libro delle sue \"Storie\". Abitava nella citt\u00e0 di Celene, in Frigia, ed era il secondo uomo pi\u00f9 ricco dell'impero, dopo il sovrano stesso. Era in contatto con la corte imperiale e don\u00f2 a Dario I delle opere di Teodoro di Samo. Eccezionalmente ricco, ospit\u00f2 e ristor\u00f2 il sovrano e i suoi uomini, il cui numero non \u00e8 preciso.\nA detta di Erodoto, i suoi beni ammontavano a 2000 talenti d'argento (un talento equivaleva a circa 26 chilogrammi) e 3993000 darici d'oro, da sommarsi a tenute e schiavi. Offerti i suoi beni in oro ed argento al sovrano per sovvenzionare la sua campagna, ottenne il rifiuto del re a riguardo di questo dono ma divenne uno dei suoi favoriti. Serse gli fece dono di 7000 darici d'oro e concesse a sua moglie di restare a casa: solo Pizio coi cinque figli l'avrebbe seguito nella spedizione, nonostante, essendo lui suddito, avrebbe dovuto prender parte ad essa \"tutta la casa compresa la moglie\".\nDurante la marcia d'avvicinamento, dato che vi era stata un'eclissi, interpretata dai magi come un avviso dell'ormai prossima vittoria di Serse, Pizio, preso dal terrore credendo si trattasse di un presagio nefasto, chiese al sovrano di esonerare dall'obbligo militare il suo figlio primogenito. Nonostante Serse avesse promesso che tutto avrebbe fatto di ci\u00f2 che gli fosse stato fatto da Pizio, si infuri\u00f2: dato che Pizio era suo ospite, risparmi\u00f2 lui e quattro dei suoi figli, ma fece tagliare in due il corpo del primogenito: ciascuna delle due met\u00e0 sarebbe poi stata posta ai lati della strada su cui l'esercito avrebbe marciato. Non si conosce se Pizio abbia fatto ritorno o meno in patria."}
{"id": "3491930", "revid": "599013", "url": "https://it.wikipedia.org/wiki?curid=3491930", "title": "Aleksej Korneev", "text": "Carriera.\nCon lo Spartak Mosca vinse il campionato sovietico nel 1962 e la Coppa dell'Unione Sovietica nel 1963 e nel 1965."}
{"id": "3491932", "revid": "621682", "url": "https://it.wikipedia.org/wiki?curid=3491932", "title": "Aleksei Korneyev", "text": ""}
{"id": "3491934", "revid": "621682", "url": "https://it.wikipedia.org/wiki?curid=3491934", "title": "Aleksey Korneyev", "text": ""}
{"id": "3491940", "revid": "767487", "url": "https://it.wikipedia.org/wiki?curid=3491940", "title": "Locomotiva kkStB 394", "text": "Le locomotive 394 della kkStB erano locotender costruite dalla Floridsdorf per l'esercizio su linee secondarie. Le locomotive furono costruite in due serie.\nLa prima serie, del 1891, era composta di 4 esemplari per la Lokalbahn Cilli\u2013W\u00f6llan, esercita dalla S\u00fcdbahn, che le classific\u00f2 nel gruppo 102 con numeri 1\u20134.\nLa seconda serie, del 1895 e replicata nel 1904, era composta di 3 esemplari per la Lokalbahn Lemberg (Klepar\u00f3w)\u2013Jawor\u00f3w, esercita dalla kkStB, che le classific\u00f2 nel gruppo 94 con numeri 9441\u20139443.\nNel 1904 la Lokalbahn Cilli\u2013W\u00f6llan fu acquisita anch'essa dalla kkStB, e pertanto le 4 locomotive di quella societ\u00e0 divennero kkStB 9444\u20139447. L'anno successivo tutte le 7 locomotive vennero rimunerate 394.41\u201347.\nDopo la prima guerra mondiale, con la spartizione del parco kkStB fra diverse societ\u00e0, le locomotive 394 vennero suddivise tra le FS italiane (826.001\u2013002), le PKP polacche (TKh14) e le JD\u017d jugoslave (151-020\u2013021)."}
{"id": "3491949", "revid": "149727", "url": "https://it.wikipedia.org/wiki?curid=3491949", "title": "Locomotiva SB 102", "text": ""}
{"id": "3491957", "revid": "767487", "url": "https://it.wikipedia.org/wiki?curid=3491957", "title": "Vlastimil Kopeck\u00fd", "text": ""}
{"id": "3491958", "revid": "287204", "url": "https://it.wikipedia.org/wiki?curid=3491958", "title": "Vlastimil Kopecky", "text": ""}
{"id": "3491964", "revid": "1543377", "url": "https://it.wikipedia.org/wiki?curid=3491964", "title": "Mondo del circo", "text": "Mondo del circo (o Monde du cirque, World Circus, Zirkuswelt) \u00e8 un evento itinerante svizzero centrato sulle arti del circo, fondato nel 1984 da Youri Messen-Jaschin. Presenta tutti gli aspetti del circo, dal suo inizio archeologico fino alle forme le pi\u00f9 contemporanee.\nPresentazione.\nLa durata di ciascun evento \u00e8 di nove a dodici mesi in ogni citt\u00e0. Accoglie migliaia di spettatori e offre rappresentazioni caratteristiche di acrobati, giocolieri, equilibristi, fachiri, mangiafuoco, clowns, musicisti, domatori di animali, maghi, ballerini, contemporanea, opera, luce magica, vinging, parate da circo, mimi, eseguendo la scienza cosmica computer e circo fisica. Portando pi\u00f9 di mille artisti provenienti da Svizzera e da tutto il mondo, con quasi altrettanti modi di espressione, esso comprende una citt\u00e0 nella bellezza della scoperta nel corso di un anno.\n\"Mondo del circo\" si d\u00e0 il compito principale di aprire un nuovo percorso nella creativit\u00e0 dell'arte e del urbanismo. Questo evento offre, tra l'altro, un pi\u00f9 ampio interesse nella curiosit\u00e0 del pubblico per la creazione contemporanea e le nuove tecnologie. \u00c8 motivata dallo sviluppo di irreversibile di un pensiero visivo sempre pi\u00f9 presente nei vari campi della conoscenza scientifica, della produzione industriale e la creazione visiva, cos\u00ec come le nuove pratiche, industriali e culturali della comunicazione.\nIl beneficio della manifestazione \u00e8 interamente devoluti ad un progetto umanitario."}
{"id": "3491968", "revid": "486946", "url": "https://it.wikipedia.org/wiki?curid=3491968", "title": "Straniero Mascherato", "text": ""}
{"id": "3491976", "revid": "124803306", "url": "https://it.wikipedia.org/wiki?curid=3491976", "title": "Rothmans International", "text": "Rothmans International era un produttore di tabacco inglese, che comprendeva i marchi \"Rothmans\" e \"Dunhill\". Fondata da Louis Rothman nel 1890, fu acquistata nel 1999 dalla British American Tobacco.\nStoria.\nL'azienda fu fondata da Louis Rothman nel 1890 nella forma di un piccolo chiosco su Fleet Street a Londra. Nel 1900 Rothman apr\u00ec un piccolo showroom a Pall Mall da dove lanci\u00f2 il celebre marchio di sigarette Pall Mall. La sua reputazione fu tale che il re Edoardo VII del Regno Unito garant\u00ec alla Rothmans un royal warrant nel 1905. Nel 1929 la Rothmans fu quotata presso la borsa London Stock Exchange.\nNel 1954 il gruppo Rembrandt rilev\u00f2 una partecipazione di controllo della Rothmans. La Rembrandt che si stava espandendo, nel 1958 rilev\u00f2 anche la Carreras che a sua volta rilev\u00f2 il 51% della Alfred Dunhill nel 1967.\nNegli anni settanta la Rothmans fu coinvolta nella sponsorizzazione della squadra britannica in occasione dei Giochi olimpici del 1972 e nella inaugurazione dell'Hong Kong Sevens nel 1976. L'azienda inoltre sponsorizz\u00f2 tra il 1970 e il 2002 una collana di annuari sportivi il \"Rothmans Football Yearbook\" (calcio), \"Rothmans Rugby Union Yearbook\" (Rugby a 15) e il \"Rothmans Rugby League Yearbook\" (Rugby a 13).\nNel 1988 David Montagu \u00e8 stato eletto presidente ed amministratore delegato dell'azienda.\nNel gennaio 1996 il gruppo Rembrandt e Richemont hanno unito le rispettive aziende del tabacco sotto il nome di \"Rothmans International\". In seguito, nel 1999, la Rothmans \u00e8 stata rilevata dalla British American Tobacco.\nSponsorizzazioni.\nLa Rothmans fu sponsor di un'omonima scuderia di Formula 1 a met\u00e0 degli anni settanta, in seguito della Honda NSR 500 ufficiale dal 1985 al 1993 nel motomondiale e della Williams-Renault di nuovo in Formula 1 dal 1994 al 1997. Dal 1994, complici le limitazioni alla pubblicit\u00e0 del tabacco in alcuni stati, fu talora necessario \"mascherare\" il logo, con scritte differenti (ad esempio \"racing\" al posto di Rothmans). L'accordo con la Williams dur\u00f2 fino al 1997 quando Jacques Villeneuve, figlio del pilota Ferrari Gilles Villeneuve vinse il mondiale contro Michael Schumacher.\nNegli anni '80, la Rothmans era stata lo sponsor principale del team ufficiale Porsche, impegnato nella 24 Ore di Le Mans e nel campionato mondiale endurance, inizialmente con le Porsche 956, quindi con le pi\u00f9 evolute Porsche 962. Numerose sono state le vittorie nella mitica gara francese, cos\u00ec come i titoli conseguiti nel mondiale endurance."}
{"id": "3491984", "revid": "76963", "url": "https://it.wikipedia.org/wiki?curid=3491984", "title": "Walter Hampden", "text": "Biografia.\nFratello del pittore Paul Dougherty (1877-1947), Walter Hampden fece il suo apprendistato come attore teatrale in Inghilterra per sei anni, rientrando quindi negli Stati Uniti nei primi anni del Novecento, diventando uno dei pi\u00f9 acclamati attori di Broadway. Eccellente interprete del repertorio shakespeariano, Hampden ne port\u00f2 ripetutamente sulle scene i personaggi pi\u00f9 noti, da Amleto, a Otello ed Enrico V, ma ottenne il suo maggior trionfo sul palcoscenico grazie al ruolo di Cyrano de Bergerac, nato dalla penna di Edmond Rostand, personaggio che interpret\u00f2 in innumerevoli allestimenti teatrali in un arco di tempo compreso tra il 1923 e il 1936.\nNominato direttore del \"Colonial Theatre\" di Broadway nel 1925, Hampden aveva gi\u00e0 interpretato alcuni film muti ma la sua carriera sul grande schermo non ebbe inizio che nel 1939, quando, gi\u00e0 sessantenne, gli venne offerto il ruolo dell'Arcivescovo di Parigi (fratello del giudice Frollo) nella versione cinematografica di \"Notre Dame\" (1939) di William Dieterle, accanto a Charles Laughton. Pur continuando a rimanere un protagonista assoluto delle scene teatrali americane, l'attore ottenne successivamente altri ruoli cinematografici da caratterista in film come \"Paradiso proibito\" (1940) di Anatole Litvak, \"Giubbe rosse\" (1940) di Cecil B. DeMille, \"La storia del generale Custer\" (1942) di Michael Curtiz, \"Vento selvaggio\" (1942), ancora diretto da DeMille, e \"Il pilota del Mississippi\" (1944), in cui interpret\u00f2 il ruolo di Jervis Langdon.\nNel 1950 apparve in un ruolo minore ma significativo nel film \"Eva contro Eva\" (1950) di Joseph L. Mankiewicz, nelle vesti del veterano attore di teatro che, nell'incipit della pellicola, consegna il premio Sarah Siddons a Eve Harrington (Anne Baxter), dando il via alla trama del film. Successivamente prese parte al film di spionaggio \"Operazione Cicero\" (1952), nel ruolo di Sir Frederic Taylor accanto a James Mason, e alla celebre commedia \"Sabrina\" (1954) di Billy Wilder, nei panni dell'anziano e autorevole Oliver Larrabee, padre dei protagonisti Linus (Humphrey Bogart) e David (William Holden), entrambi impegnati a contendersi l'amore di Sabrina Fairchild (Audrey Hepburn). Hampden diede un'interpretazione vivace e gustosa del vecchio milionario impertinente, che fuma il sigaro di nascosto dalla moglie e tenta di bere un Martini eludendo la sorveglianza dell'inflessibile consorte. Nello stesso anno interpret\u00f2 il personaggio di Giuseppe d'Arimatea nel kolossal \"Il calice d'argento\" (1954), film d'esordio sugli schermi di Paul Newman.\nSenza mai abbandonare la propria prestigiosa carriera teatrale, Hampden ebbe modo di prestare il suo talento anche alla radio, ove riprese il ruolo di \"Cyrano de Bergerac\" nell'adattamento radiofonico \"Great Scenes from Great Plays\", trasmesso nella stagione 1948-1949, e interpret\u00f2 inoltre la serie \"The Adventures of Leonidas Whiterhall\". Per il piccolo schermo, l'attore si produsse in numerosi drammi televisivi, debuttando nel 1949 e interpretando per la prima volta nella sua carriera il ruolo di Macbeth, all'et\u00e0 di 69 anni.\nL'ultima apparizione di Hampden sui palcoscenici di Broadway risale al 1953, quando interpret\u00f2 il ruolo del governatore Danforth ne \"Il crogiuolo\", celebre dramma teatrale di Arthur Miller, mentre per il grande schermo si cal\u00f2 ancora una volta nei panni di un severo e autorevole personaggio, quello di re Luigi XI di Francia ne \"Il re vagabondo\" (1956), omonimo adattamento dell'operetta di Rudolf Friml, che viene considerata una delle sue migliori interpretazioni. Il film usc\u00ec sugli schermi solo dopo la morte di Hampden, avvenuta a Los Angeles l'11 giugno 1955, all'et\u00e0 di 75 anni.\nSposato dal 1905 con Mabel Moore, dalla quale ebbe due figli, per ventisette anni Walter Hampden fu presidente del \"Player's Club\", prestigioso circolo newyorkese di artisti e intellettuali, la cui biblioteca \u00e8 stata intitolata a suo nome.\nDoppiatori italiani.\nNelle versioni in italiano dei suoi film, Walter Hampden \u00e8 stato doppiato da:"}
{"id": "3491986", "revid": "228587", "url": "https://it.wikipedia.org/wiki?curid=3491986", "title": "Miss Mondo 1986", "text": "Miss Mondo 1986, la trentaseiesima edizione di Miss Mondo, si \u00e8 tenuta il 13 novembre 1986, presso il Royal Albert Hall di Londra. Il concorso \u00e8 stato presentato da Peter Marshall e Mary Ann Catrin Stavin. Giselle Jeanne-Marie Laronde, rappresentante di Trinidad e Tobago \u00e8 stata incoronata Miss Mondo 1986."}
{"id": "3491989", "revid": "599013", "url": "https://it.wikipedia.org/wiki?curid=3491989", "title": "Jakarta Open 1995 - Doppio", "text": "Il doppio del torneo di tennis Jakarta Open 1995, facente parte dell'ATP Tour, ha avuto come vincitori David Adams e Andrej Ol'chovskij che hanno battuto in finale Ronald Ag\u00e9nor e Sh\u016bz\u014d Matsuoka 7-5, 6-3."}
{"id": "3491991", "revid": "274334", "url": "https://it.wikipedia.org/wiki?curid=3491991", "title": "Loutraki-Aghii Theodori", "text": ""}
{"id": "3491992", "revid": "274334", "url": "https://it.wikipedia.org/wiki?curid=3491992", "title": "Nord Kynouria", "text": ""}
{"id": "3491995", "revid": "709565", "url": "https://it.wikipedia.org/wiki?curid=3491995", "title": "Lord Emp", "text": "Emp, insignito del titolo di Lord sul suo pianeta d'origine, \u00e8 un personaggio della serie a fumetti Wildstorm Wildcats, illustrata da Jim Lee e scritta da Brandon Choi.\nNel corso degli anni si \u00e8 servito degli alias di Jacob Marlowe e Saul Baxter.\nPersonalit\u00e0.\nJacob Marlowe appare come il multi-milionario proprietario dei media/tecnologia della \"Halo Corporation\"; tuttavia sotto tali semplici apparenze si cela quello che una volta era un signore della guerra Cherubino, Emp non ricorda il suo passato e non ha alcun controllo sui poteri che una volta ha esercitato e li recuperer\u00e0 man mano che la serie si protrae. Di aspetto sembra un uomo affetto da nanismo coi capelli brizzolati e si contraddistingue per essere il pi\u00f9 umano e gentile dei Cherubini, difatti dimostra una grande bont\u00e0 d'animo e umilt\u00e0, assolutamente lontane dalla tipica arroganza e freddezza mostrate solitamente dai Lord di Khera.\nParadossalmente per\u00f2, proprio la sua umanit\u00e0 gli conferisce anche difetti e vizi non posseduti dal resto dei suoi simili, quali le donne, l'alcol, il fumo e il gioco. Vizi che si dice intenzionato a abbandonare. Ricorrente \u00e8 la sua frase: che sebbene pronunci ogni volta che si ubriaca finisce per scordare ogni qualvolta si trovi in prossimit\u00e0 di una bottiglia di liquore.\nEmp \u00e8 inoltre molto generoso ed \u00e8 solito fare beneficenza.\nBiografia del personaggio.\nLord Emp appartiene alla razza aliena dei Cherubini (provenienti dal pianeta Khera) che per millenni si sono opposti alla razza dei Deamoniti in una guerra che si sposta lungo tutto il cosmo.\nMigliaia di anni fa infuri\u00f2 una battaglia nel nostro sistema solare che provoc\u00f2 l'ammaraggio delle due razze sul nostro pianeta. La guerra prosegu\u00ec sul nostro mondo influenzando la storia e la mitologia, in quanto entrambe le razze sono dotate di una longevit\u00e0 tale da essere considerati immortali.\nNel corso dei secoli Emp fu uno dei leader dei Cherubini e combatt\u00e0 i Deamoniti servendosi di diversi alias e accumulando man mano una sempre pi\u00f9 vasta fortuna monetaria. Durante una battaglia si trov\u00f2 costretto ad uccidere Gwynith la moglie di suo fratello Entropy (la quale era stata posseduta da un Deamonita) cosa che port\u00f2 il fratello alla pazzia.\nEmp, con l'alias di Saul Baxter ha fatto parte negli anni sessanta del Team 1, un gruppo di supereroi fondato dal governo USA insieme a Mr. Majestic e Zelota, durante una missione fu aggredito dal Deamonita \"Helspont\" nel tentativo di ucciderlo, tuttavia sopravvisse e si ritrov\u00f2 semplicemente affetto da Amnesia.\nPass\u00f2 poi i successivi trent'anni a cercare di ricordare la propria identit\u00e0 vivendo nei sobborghi di New York come un barbone finch\u00e9 non venne ritrovato da Void, che lo introdusse alla sua vera identit\u00e0 e lo aiut\u00f2 a rimettersi in piedi e fondare il suo impero finanziario grazie alla fortuna accumulata negli anni, nasce cos\u00ec la \"Halo Corporation\" di cui Emp diviene capo con l'alias di Jacob Marlowe.\nSuccessivamente per proseguire la sua guerra ai Deamoniti fonda i Wildcats, con i quali svolger\u00e0 svariate missioni, regolando anche i conti con il fratello Entropy. Dopo aver fatto brevemente ritorno a Khera con il suo team, Emp decider\u00e0 di rilasciare il suo completo potenziale genetico Cherubino diventando un \"Alto Lord di Khera\", l'ascensione dura mesi e si conclude dopo molto tempo con la morte di Emp, tuttavia gli altri Cherubini non lo considerano affatto morto bens\u00ec fusosi con l'universo in qualit\u00e0 di forza cosmica.\nPoteri e Abilit\u00e0.\nNonostante la statura Emp \u00e8 un uomo straordinariamente agile e competente nel corpo a corpo e con le armi da taglio e da fuoco, la sua competenza di lotta unita ai millenni di esperienza come combattente lo rendono un avversario tutt'altro che sottovalutabile.\nEmp dispone inoltre della forza, agilit\u00e0 e resistenza sovrumane tipiche della sua razza, oltre che di un'aspettativa vitale tanto elevata rispetto a quella umana da potersi considerare quasi immortale. Emp \u00e8 inoltre in grado di emettere energia sotto forma di scariche, abilit\u00e0 paragonabile addirittura a quella di Mr. Majestic, tuttavia a causa della sua amnesia ha temporaneamente perso il controllo su questo potere, tanto che prima di imparare nuovamente a servirsene dovr\u00e0 aspettare la completa guarigione della sua memoria.\nEmp dispone inoltre di una grande capacit\u00e0 telepatica, la quale gli permette di sentire i pensieri di tutta l'umanit\u00e0. Il suo potere gli conferisce un legame con Void, il quale gli permette di interagire, sfruttare o incrementare i di lei poteri."}
{"id": "3491998", "revid": "1522738", "url": "https://it.wikipedia.org/wiki?curid=3491998", "title": "Foop", "text": ""}
{"id": "3492004", "revid": "1442080", "url": "https://it.wikipedia.org/wiki?curid=3492004", "title": "Miss International 1986", "text": "Miss International 1986, ventiseiesima edizione di Miss International, si \u00e8 tenuta presso Nagasaki, in Giappone, il 31 agosto 1986. L'inglese Helen Fairbrother \u00e8 stata incoronata Miss International 1986."}
{"id": "3492005", "revid": "729019", "url": "https://it.wikipedia.org/wiki?curid=3492005", "title": "Type 75 130 mm Multiple Rocket Launcher", "text": "Il lanciarazzi semovente Type 75 era un sistema d'arma sviluppato per trasportare i razzi da 130\u00a0mm sviluppati dalla Aerospace Division della Nissan Motor Company giapponese. Utilizzava le sospensioni, cingoli e il motore diesel del Type 73 Armored Personnel Carrier. La Komatsu era responsabile della struttura del veicolo, mentre la IHI Aerospace, nome assunto dalla divisione aerospazione della Nissan, progett\u00f2 il lanciatore e i suoi razzi. Vennero costruiti anche 15 veicoli per la misura del vento Type 75, basati sullo stesso scafo e da impiegare per fornire informazioni di tiro ai lanciarazzi.\nNel 2001, il Giappone indic\u00f2 alla United Nations Office for Disarmament Affairs che 61 lanciarazzi Type 75 erano ancora in servizio insieme a 13 veicoli per la misura del vento. Il sistema d'arma viene rimpiazzato dallo statunitense MLRS, costruito su licenza in Giappone. Secondo l'editore Jane's, nel 2008 erano rimasti in servizio solo 20 lanciarazzi Type 75.\nI razzi impiegati erano stabilizzati con alette e potevano essere lanciati singolarmente o tutti insieme in una salva della durata di 12 secondi."}
{"id": "3492008", "revid": "599013", "url": "https://it.wikipedia.org/wiki?curid=3492008", "title": "Naohito Hirai", "text": ""}
{"id": "3492009", "revid": "293377", "url": "https://it.wikipedia.org/wiki?curid=3492009", "title": "Josef Ko\u0161\u0165\u00e1lek", "text": ""}
{"id": "3492012", "revid": "104458", "url": "https://it.wikipedia.org/wiki?curid=3492012", "title": "Sarah Freeman", "text": ""}
{"id": "3492013", "revid": "287204", "url": "https://it.wikipedia.org/wiki?curid=3492013", "title": "Open de Nice C\u00f4te d\u2019Azur 2011", "text": ""}
{"id": "3492014", "revid": "767487", "url": "https://it.wikipedia.org/wiki?curid=3492014", "title": "Franti\u0161ek \u0160afr\u00e1nek", "text": ""}
{"id": "3492015", "revid": "287204", "url": "https://it.wikipedia.org/wiki?curid=3492015", "title": "Frantisek Safranek", "text": ""}
{"id": "3492017", "revid": "30445", "url": "https://it.wikipedia.org/wiki?curid=3492017", "title": "San Pietro in Galatina", "text": ""}
{"id": "3492019", "revid": "767487", "url": "https://it.wikipedia.org/wiki?curid=3492019", "title": "Y\u016bichi Mizutani", "text": " "}
{"id": "3492025", "revid": "530184", "url": "https://it.wikipedia.org/wiki?curid=3492025", "title": "Grown Ups", "text": ""}
{"id": "3492028", "revid": "767487", "url": "https://it.wikipedia.org/wiki?curid=3492028", "title": "Tadeusz Kraus", "text": "Vanta 237 presenze e 69 marcature in I. liga.\nStatistiche d'allenatore.\n\"In grassetto le competizioni vinte.\""}
{"id": "3492031", "revid": "621682", "url": "https://it.wikipedia.org/wiki?curid=3492031", "title": "Tade\u00e1\u0161 Kraus", "text": ""}
{"id": "3492032", "revid": "767487", "url": "https://it.wikipedia.org/wiki?curid=3492032", "title": "Jan Hertl", "text": "Carriera.\nClub.\nHa giocato nella prima divisione cecoslovacca.\nNazionale.\nHa partecipato ai Mondiali del 1954."}
{"id": "3492033", "revid": "336956", "url": "https://it.wikipedia.org/wiki?curid=3492033", "title": "Arma anticarro B-300", "text": ""}
{"id": "3492036", "revid": "729019", "url": "https://it.wikipedia.org/wiki?curid=3492036", "title": "Strada statale 553 di Atri", "text": "La strada statale 553 di Atri (SS 553) \u00e8 una strada statale italiana che collega la costiera teramana presso Silvi, con Teramo e gli altri comuni dell'entroterra teramano, come Atri, Castellalto, e Notaresco.\nPercorso.\nLa strada ha origine dalla strada statale 80 del Gran Sasso d'Italia nei pressi della stazione di Notaresco. L'itinerario prosegue verso sud, raggiungendo l'abitato di Notaresco e innestandosi sulla strada statale 150 della Valle del Vomano. Dopo 800 metri in comune con tale strada, l'arteria continua il suo percorso procedendo in direzione sud-est, attraversando Fontanelle e Atri. Dopo aver superato questo centro abitato, la strada si avvicina alla costa, supera l'A14 Bologna-Taranto ed entra in Silvi Marina, dove si innesta sulla strada statale 16 Adriatica, al confine con la provincia di Pescara.\nIn seguito al decreto legislativo n. 112 del 1998, dal 2001 la gestione \u00e8 passata dall'ANAS alla Regione Abruzzo che ha provveduto al trasferimento dell'infrastruttura al demanio della Provincia di Teramo.\nIl 17 Ottobre 2017 torna ad essere strada statale tornando sotto il controllo dell'ANAS."}
{"id": "3492039", "revid": "599013", "url": "https://it.wikipedia.org/wiki?curid=3492039", "title": "Imrich Stacho", "text": ""}
{"id": "3492042", "revid": "442725", "url": "https://it.wikipedia.org/wiki?curid=3492042", "title": "Furto di corpi", "text": ""}
{"id": "3492043", "revid": "287204", "url": "https://it.wikipedia.org/wiki?curid=3492043", "title": "Leopoldo Bard", "text": "Biografia.\nBard si form\u00f2 nella capitale federale argentina, ove svolse gli studi e si laure\u00f2 in Medicina, nella cui facolt\u00e0 era entrato nel 1902. Nel 1905 lavor\u00f2 nell'Hospital Mu\u00f1iz, dove rimarr\u00e0 per svariati anni a seguire. Nel 1901 fu tra i fondatori del River Plate, dando vita alla societ\u00e0 il 25 maggio assieme ad alcuni amici. Entr\u00f2 a far parte, dal 1903 al 1905, anche della rosa dei giocatori del River, giocando quella stagione nella squadra con il ruolo di centrocampista. Insieme a Livio Ratto, un altro dei fondatori del River, organizz\u00f2 il primo campo da gioco del club, situato nella zona della D\u00e1rsena Sur; terminato il suo incarico come presidente, nel 1912 fu vicepresidente. Bard fu anche attivo politicamente: sostenitore di Hip\u00f3lito Yrigoyen fin dal principio, dal 1922 fino al 1930 fu uomo di spicco dell'ala radicale dei deputati argentini. Con il colpo di Stato di Jos\u00e9 F\u00e9lix Uriburu, avvenuto il 6 settembre 1930, Bard fu imprigionato e sottoposto a torture per via delle sue idee progressiste. Fu inizialmente rinchiuso in carcere dal 9 settembre al 13 ottobre; rilasciato, fu nuovamente arrestato il 10 dicembre e fu rilasciato il 22 febbraio 1932, dopo essere stato assolto in tribunale. In seguito fu prolifico scrittore di diversi articoli medici, pi\u00f9 di 450, e nel 1947 ricopr\u00ec un incarico amministrativo durante il governo Per\u00f3n."}
{"id": "3492054", "revid": "599013", "url": "https://it.wikipedia.org/wiki?curid=3492054", "title": "Kazim\u00edr Gajdo\u0161", "text": ""}
{"id": "3492055", "revid": "287204", "url": "https://it.wikipedia.org/wiki?curid=3492055", "title": "Kazimir Gajdos", "text": ""}
{"id": "3492056", "revid": "124115369", "url": "https://it.wikipedia.org/wiki?curid=3492056", "title": "Sarah Freeman (sciatrice)", "text": "Biografia.\nSarah Freeman partecip\u00f2 per la prima volta a una competizione valida ai fini FIS il 18 dicembre 2007 a Panorama disputando uno slalom gigante; il 14 dicembre 2008 debutt\u00f2, nella stessa localit\u00e0, in Nor-Am Cup in supercombinata, ottenendo il 41\u00ba posto. Convocata per i Mondiali juniores di Crans-Montana 2011, ottenne il 9\u00ba posto nella discesa libera e non complet\u00f2 il supergigante; poco dopo conquist\u00f2 il suo unico podio in Nor-Am Cup, il 14 febbraio 2011, piazzandosi 3\u00aa in discesa libera ad Aspen, preceduta soltanto dalle connazionali Georgia Simmerling e Julia Roth.\nNell stagione 2011-2012 esord\u00ec in Coppa del Mondo, il 2 dicembre a Lake Louise in discesa libera (55\u00aa), ottenne il suo miglior piazzamento in Coppa del Mondo, il 28 gennaio a Sankt Moritz in discesa libera (45\u00aa), sua ultima gara nel massimo circuito internazionale, e prese parte ai Mondiali juniores di Roccaraso 2012, dove non concluse la prova di supergigante. Si ritir\u00f2 nel corso della stagione 2013-2014 e la sua ultima gara fu uno slalom speciale FIS disputato il 17 febbraio a Jackson il 17 febbraio, chiuso dalla Freeman al 13\u00ba posto; in carriera non prese parte a rassegne olimpiche o iridate."}
{"id": "3492060", "revid": "12458", "url": "https://it.wikipedia.org/wiki?curid=3492060", "title": "Jean Juchereau De Maur", "text": "Biografia.\nFiglio di Jean Juchereau e Marie Creste, Jean visse con la moglie Marie Langlois fino al 1628 a La Fert\u00e9-Vidame dove nacquero anche i loro figli. Nel 1634 la famiglia Juchereau attravers\u00f2 l'Oceano Atlantico e arriv\u00f2 in Nuova Francia; Jean Juchereau era amico e collaboratore di Robert Giffard.\nIL 15 gennaio 1635 la Compagnia dei Cento Associati concesse a Juchereau un pezzetto di terreno nelle vicinanze della citt\u00e0 di Qu\u00e9bec.\nNel 1647 le possessioni dei Juchereau aumentarono, dato che No\u00ebl Juchereau Des Chatelets acquist\u00f2, a nome del fratello Jean, il feudo di Saint-Michel propriet\u00e0 di Pierre de Puiseaux, e che il governatore concedeva ai due fratelli la signoria di Maur. No\u00ebl mor\u00ec poco dopo, cos\u00ec Jean divenne proprietario anche dei possedimenti del fratello.\nSi interess\u00f2 molto al dissodamento dei terreni e alla colonizzazione. Per un certo periodo fu anche immischiato nelle questioni della \"Communaut\u00e9 des Habitants\". Nel corso degli anni Juchereau divenne uno dei notabili della colonia: nel 1647, nel 1650 e nel 1651 porta il baldacchino; nel capodanno del 1651 fu uno dei pochi a prendere delle gratifiche dai gesuiti; infine nel 1656 e nel 1657 divent\u00f2 fabbriciere nella chiesa parrocchiale di Qu\u00e9bec. Personaggio in vista nella Qu\u00e9bec della met\u00e0 del Seicento, Jean Juchereau venne accusato, insieme ad altri, di malversazioni da Jean Peronne Dumesnil.\nNegli anni della vecchiaia Jean Juchereau non gioc\u00f2 pi\u00f9 alcun ruolo ufficiale, anche se venne chiamato in qualit\u00e0 di arbitro o curatore di successione.\nAgli inizi del 1672, sentendosi vicino alla fine, chiam\u00f2 i suoi eredi dove sigla un atto con il quale cede la signoria Maur al figlio maggiore Jean. Mor\u00ec nella casa del figlio cadetto Nicolas."}
{"id": "3492067", "revid": "466539", "url": "https://it.wikipedia.org/wiki?curid=3492067", "title": "Museo archeologico di Paro", "text": "Il museo archeologico di Paro ha sede a Paroikia capoluogo dell'isola di Paro nell'arcipelago delle Cicladi in Grecia.\nStoria.\nIl museo \u00e8 stato fondato nel 1960, quando una grande sala \u00e8 stata costruita in prossimit\u00e0 della scuola superiore. Una seconda sala \u00e8 stata inaugurata alla fine degli anni sessanta ed un'ulteriore estensione del museo \u00e8 iniziata a partire dal 1995.\nInformazioni.\nCosto del biglietto: \u20ac2 (ridotto \u20ac1).\nPrezzo ridotto per:\nGiorni in cui si entra gratis:\nIngresso gratuito per:\nCollezioni.\nIl Museo ospita varie collezioni di oggetti ritrovati nell'isola ordinati nelle diverse sale. Da segnalare in particolare le sculture di et\u00e0 arcaica e classica, le ceramiche, le sculture e i piccoli ritrovamenti datati dal neolitico all'et\u00e0 romana e infine gli splendidi pavimenti con mosaici del periodo romano."}
{"id": "3492072", "revid": "2110845", "url": "https://it.wikipedia.org/wiki?curid=3492072", "title": "Pavol Moln\u00e1r", "text": "Carriera.\nNella Coppa delle Coppe 1963-1964 ha segnato 4 reti."}
{"id": "3492073", "revid": "287204", "url": "https://it.wikipedia.org/wiki?curid=3492073", "title": "Pavol Molnar", "text": ""}
{"id": "3492075", "revid": "767487", "url": "https://it.wikipedia.org/wiki?curid=3492075", "title": "Trhauma", "text": "Trhauma \u00e8 un film del 1980, diretto da Gianni Martucci."}
{"id": "3492076", "revid": "116922743", "url": "https://it.wikipedia.org/wiki?curid=3492076", "title": "Alessandro Tarabini", "text": "Politica.\nOriginario della provincia di Sondrio, dopo il conseguimento del diploma lavor\u00f2 come insegnante elementare e perito. Reduce della Prima guerra mondiale, Tarabini si iscrisse nel 1921 al Partito Nazionale Fascista e prese parte alla marcia su Roma.\nSquadrista, fu Luogotenente Generale della MVSN e, nel corso degli anni Venti, ricopr\u00ec la carica di segretario federale a Como. Deputato fascista dal 1929 al 1939, fu consigliere nazionale alla Camera dei Fasci e delle Corporazioni dal 1939 al 1943. Nel corso della sua esperienza parlamentare, venne processato per tre volte a causa di investimenti stradali da lui provocati.\nVicesegretario del PNF dal gennaio 1943, la sera del 25 luglio - non appena seppe che l'ordine del giorno Grandi aveva posto Mussolini in minoranza e causato la caduta del regime fascista - Tarabini invi\u00f2 un telegramma ai segretari federali con l\u2019invito a non ribellarsi ed a mettersi a disposizione del nuovo governo. Per tale motivo, dopo la nascita della Repubblica Sociale Italiana, verr\u00e0 arrestato con l'accusa di tradimento: processato a Parma insieme all'ex segretario Carlo Scorza, venne assolto per intervento diretto del Duce.\nFu uno dei circa cinquemila fascisti, arrestati a partire dal 26 aprile 1945, ad essere rinchiuso nel carcere lariano di San Donnino; anche lui, come gli altri, venne lasciato libero dopo la promulgazione dell'amnistia Togliatti.\nCalcio.\nTarabini divenne commissario straordinario del club calcistico Genova 1893 per volont\u00e0 del Federale Giorgio Molfino, sostituendo Vincent Ardissone.\nLa sua dirigenza fu connotata da una gestione piuttosto controversa: pass\u00f2 dal promettere premi vittoria, a salatissime multe ed in alcuni casi addirittura il confino. Il club cos\u00ec gestito incapp\u00f2 nella sua prima retrocessione in cadetteria al termine della Serie A 1933-1934.\nVenne sostituito nel 1934 alla guida della societ\u00e0 da Alfredo Costa, imprenditore marittimo. Fu anche membro del Direttorio nazionale del CONI."}
{"id": "3492079", "revid": "767487", "url": "https://it.wikipedia.org/wiki?curid=3492079", "title": "Anton Morav\u010d\u00edk", "text": ""}
{"id": "3492081", "revid": "287204", "url": "https://it.wikipedia.org/wiki?curid=3492081", "title": "Anton Moravcik", "text": ""}
{"id": "3492082", "revid": "200568", "url": "https://it.wikipedia.org/wiki?curid=3492082", "title": "Pelecoide", "text": "Il pelecoide (dal greco \"pelekus\", \"ascia, scure\" e \"eidos\", \"forma\") \u00e8 una figura geometrica formata da quattro semicerchi nel seguente modo:\nSi ottiene cos\u00ec una figura che ricorda una scure. Il suo perimetro avr\u00e0 lunghezza pari alla lunghezza della circonferenza di diametro AB, mentre la superficie star\u00e0 a quella del cerchio come CD sta ad AB.\nQueste due propriet\u00e0 vengono usate per risolvere il problema di dividere un cerchio in un dato n numero di parti uguali tra loro in superficie e contorno."}
{"id": "3492087", "revid": "767487", "url": "https://it.wikipedia.org/wiki?curid=3492087", "title": "Jaroslav Borovi\u010dka", "text": ""}
{"id": "3492090", "revid": "287204", "url": "https://it.wikipedia.org/wiki?curid=3492090", "title": "Jaroslav Borovicka", "text": ""}
{"id": "3492091", "revid": "104265", "url": "https://it.wikipedia.org/wiki?curid=3492091", "title": "Dove sono i colori", "text": "Dove sono i colori \u00e8 una canzone interpretata da Alessandra Amoroso, prodotta da Dado Parisini e scritta da Federica Camba e Daniele Coro. \u00c8 il quarto singolo estratto dal secondo album di Alessandra Amoroso, \"Il mondo in un secondo\", nonch\u00e9 decimo singolo della cantante.\nIl brano.\nIl brano \u00e8 stato incluso e presentato durante il tour \"Il mondo in un secondo\". La canzone si \u00e8 classificata seconda in un sondaggio promosso da Sky per la scelta della hit dell'estate 2011.\nIl brano viene inserito nella compilation Radio Italia Top Estate 2011.\nNel 2015 viene incisa la versione spagnola del brano, dal titolo \"Donde est\u00e0n los colores\", contenuta nell'album Alessandra Amoroso.\nIl video.\nDal 1\u00ba al 5 giugno 2011 in anteprima per MTV viene pubblicato il videoclip della canzone. Il video \u00e8 stato girato a Londra e Roma da Roberto \"Saku\" Cinardi, con la produzione e regia di Marco Salom per Angel Film. Nel video l'Amoroso fa da narratrice e la storia racconta di due giovani, i quali dopo essersi incontrati riscoprono i colori della vita."}
{"id": "3492099", "revid": "287204", "url": "https://it.wikipedia.org/wiki?curid=3492099", "title": "I masnadieri (film)", "text": ""}
{"id": "3492101", "revid": "716642", "url": "https://it.wikipedia.org/wiki?curid=3492101", "title": "Michitaka Akimoto", "text": " \nCarriera.\nHa giocato nella prima divisione giapponese."}
{"id": "3492102", "revid": "767487", "url": "https://it.wikipedia.org/wiki?curid=3492102", "title": "Larasong", "text": "Larasong \u00e8 un brano della rockband italiana Litfiba, realizzato nel 2003 appositamente per la colonna sonora Italiana del videogioco e pubblicato su singolo nello stesso anno.\nL'uscita del singolo, inizialmente fissata il 25 ottobre 2002, \u00e8 stata successivamente spostata il 24 gennaio 2003, a causa dello slittamento della data di uscita del gioco.\nVideoclip.\nLa prima trasmissione del video risale al 22 febbraio 2003 su Video Italia, il 24 su VIVA (Rete A) e tempo dopo su MTV."}
{"id": "3492113", "revid": "3115", "url": "https://it.wikipedia.org/wiki?curid=3492113", "title": "Ferrari Dino 246 S", "text": "La Dino 246 S \u00e8 un'autovettura da competizione prodotta dalla Ferrari nel 1960.\nIl contesto.\nLa linea di questo modello derivava dal design della Dino 196 S, che a sua volta si ispirava alla 250 Testa Rossa. Con la Dino 196 S, il modello condivideva anche la tipologia di motore installato; era un cosiddetto \u201cDino\u201d, e l'appellativo di questa categoria di propulsori Ferrari derivava dal nome del figlio di Enzo Ferrari, Dino, a cui \u00e8 attribuita la progettazione. Questi motori, come molti altri dell'epoca, erano inizialmente progettati per essere installati su vetture di Formula 1 e Formula 2. Successivamente questi propulsori Ferrari venivano impiegati su vetture che partecipavano a gare inerenti al Campionato Mondiale Vetture Sport.\nIl nome del modello era collegato al tipo di motore installato, \u201cDino\u201d, ed alle sue caratteristiche. La sigla numerica richiamava infatti la cilindrata, che era circa di 2,4 L, ed il numero di cilindri, che erano 6 disposti a V.\nLe competizioni.\nIl modello esord\u00ec nelle competizioni il 31 gennaio 1960 alla 1000 km di Buenos Aires, ma senza successo, dato che si ritir\u00f2 senza finire la corsa; l'unica vettura in gara fu condotta da Ludovico Scarfiotti e Jos\u00e9 Froil\u00e1n Gonz\u00e1lez.\nDue esemplari della \u201cDino 246 S\u201d parteciparono alla Targa Florio dello stesso anno, e si classificarono al secondo ed al quarto posto. La prima vettura fu guidata da Wolfgang von Trips e Phil Hill, mentre la seconda da Ludovico Scarfiotti e Giulio Cabianca.\nLa carriera sportiva della \u201cDino 246 S\u201d continu\u00f2 poi nelle mani di piloti privati.\nCaratteristiche tecniche.\nIl motore era un V6 a 60\u00b0 anteriore, longitudinale e non sovralimentato. L'alesaggio e la corsa erano rispettivamente di 85 mm e 71 mm, che portavano la cilindrata totale a 2417,33 cm\u00b3. Il rapporto di compressione era di 9,8:1. La potenza massima erogata dal propulsore era di 250 CV a 7500 giri al minuto.\nLa distribuzione era formata da un singolo albero a camme in testa che comandava due valvole per cilindro. L'alimentazione era assicurata da tre carburatori di marca Weber e modello 42 DCN. L'accensione era singola ed il relativo impianto comprendeva un magnete, mentre la lubrificazione era a carter umido. La frizione era multidisco.\nLe sospensioni anteriori erano indipendenti con quadrilateri trasversali e barra stabilizzatrice, mentre quelle posteriori erano formate da un ponte rigido e da puntoni laterali. Entrambe avevano installato ammortizzatori idraulici e molle elicoidali. I freni erano a disco, mentre la trasmissione era formata da un cambio manuale a cinque rapporti pi\u00f9 la retromarcia. Lo sterzo era a pignone e cremagliera, mentre la trazione era posteriore.\nIl telaio era tubolare in acciaio, mentre la carrozzeria era spider a due posti in alluminio."}
{"id": "3492114", "revid": "126257", "url": "https://it.wikipedia.org/wiki?curid=3492114", "title": "Ferrari Dino 246S", "text": ""}
{"id": "3492118", "revid": "599013", "url": "https://it.wikipedia.org/wiki?curid=3492118", "title": "Alair de Souza Camargo Junior", "text": ""}
{"id": "3492122", "revid": "124123", "url": "https://it.wikipedia.org/wiki?curid=3492122", "title": "Horst von Restorff", "text": "Biografia.\nRestorff discendeva da un'antica famiglia del Meclemburgo, nota gi\u00e0 nel XIII secolo e suo padre Detlev Cord von Restorff (1840-1909) era prefetto di Gut Lindenau presso Braunsberg; sua madre Winifred von Plessen (1859-1917) era sorella del generale Hans von Plessen e zia di Leopold von Plessen (1894-1971).\nHorst studi\u00f2 al Realgymnasium di Dessau e completati gli studi intraprese la carriera militare come sottotenente e poi tenente in un battaglione di Kaiserj\u00e4ger della guardia, dal 1899 al 1907; nel 1907 eredit\u00f2 il seggio di suo padre come prefetto di Gut Lindenau, che detenne fino al 1914, quando con la promozione di capitano della riserva prese parte alla prima guerra mondiale servendo sotto Johann von Zwehl nelle Fiandre e poi sotto Hermann von Doetichem de Rande nell'esercito di August von Mackensen nei Balcani.\nDurante l'epoca della Repubblica di Weimar von Restorff fu un esponente di spicco del Partito Popolare tedesco-nazionale e deputato al Reichstag, nonch\u00e9 membro del consiglio di stato di Prussia e presidente del Kreises Heiligenbeil. La sua casa era frequentata da importanti personalit\u00e0 della societ\u00e0 tedesca di allora, tra le quali Max von Gallwitz, Paul von Hindenburg, Schleischer, Hammerstein-Equord, Ferdinand von Bredow, Johann von Ravenstein, Hans Klaus von Werder, Oscar di Prussia, Christian von Pentz, Fritz G\u00fcnther von Tschirschky, Friedrich von Prittwitz und Gaffron, Meissner, Wedige von der Schulenburg, Oldenburg-Januschau, Wilhelm von Gayl e Hans-Bodo von Alvensleben-Neugattersleben erano frequentatori abituali del suo salotto.\nNel 1923 spos\u00f2 Franziska von Keudell (1900-1974), figlia del generale Robert von Keudell e sorella del ministro Walter von Keudell; ebbero otto figli: Cord von Restorff (1925-1991), Elise von Restorff (1926-2004), Elsbeth von Restorff (1928-), Eccard von Restorff (1929-1956), Otto von Restorff (1931-), Winifred von Restorff (1934-), Cecilie von Restorff (1936-1963) e Walter von Restorff (1938-).\nSeguace di Kuno von Westarp e Hans-Erdmann von Lindeiner-Wildau, nel 1932 lasci\u00f2 il Reichstag per non essere coinvolto nel nazismo ed entr\u00f2 a far parte dell'Abwehr di Wilhelm Canaris e Hans Oster, raccogliendo numerosi amici (come von Prittwitz und Gaffron o Botho-Wendt zu Eulenburg) nell'Abwehr, gettando le basi di una grande cospirazione antinazista all'interno dei servizi segreti. Nel 1941 lasci\u00f2 anche l'Abwehr per ragioni di salute e sebbene non avesse direttamente reso parte alla cospirazione del 20 luglio, nell'ottobre 1944 fu arrestato dalla Gestapo e giudicato al Tribunale del popolo, ma a causa delle testimonianze contro di lui, il suo procedimento legale fu archiviato.\nDopo la Seconda Guerra Mondiale cerc\u00f2 di riottenere alcuni dei suoi terreni in Prussia tramite l'amico Thilo von Trottha, senza successo, e allora emigr\u00f2 nello Holstein, nella Germania Ovest, e mor\u00ec a Lubecca il 27 aprile 1953."}
{"id": "3492123", "revid": "1543377", "url": "https://it.wikipedia.org/wiki?curid=3492123", "title": "Vestito bianco a fiori Givenchy di Audrey Hepburn", "text": "Il vestito bianco a fiori di Givenchy indossato da Audrey Hepburn in occasione della 26\u00aa edizione della cerimonia di premiazione degli Oscar il 25 marzo 1954 a Los Angeles \u00e8 considerata una delle creazioni pi\u00f9 celebri dello stilista francese ed in generale uno degli abiti pi\u00f9 celebri di sempre.\nStoria.\nAudrey Hepburn era molto amica dello stilista francese Hubert de Givenchy, a cui si riferiva come al suo \"migliore amico\", mentre lui considerava l'attrice sua \"sorella\". I due si erano incontrati quando Givenchy aveva realizzato i costumi per il film \"Sabrina\" del 1954, che vedeva protagonista la Hepburn. Lo stilista aveva offerto alla Hepburn di scegliere alcuni abiti della sua collezione, e da quel momento inizi\u00f2 fra loro una duratura relazione professionale, che avrebbe visto l'attrice scegliere l'etichetta Givenchy in tutti i suoi film successivi. Quando Audrey Hepburn giunse per la prima volta nello studio di Givenchy indossando t-shirt e sandali, era una giovane attrice alle prime armi. Lui all'epoca l'aveva confusa con la celebre Katharine Hepburn, per la quale aveva disegnato alcuni vestiti. Givenchy disegn\u00f2 per l'attrice numerosi vestiti, fra cui i costumi di sette dei suoi film pi\u00f9 celebri. L'abito bianco a fiori indossato per la 26\u00aa edizione della cerimonia di premiazione degli Oscar segn\u00f2 la prima occasione in cui Audrey Hepburn si mostr\u00f2 in pubblico con una creazione di Givenchy. Il vestito divenne cos\u00ec popolare nel corso degli anni che fu oggetto di numerose imitazioni e duplicati.\nDesign.\nL'abito bianco realizzato da Hubert de Givenchy era caratterizzato da un motivo floreale. L'abito era senza spalline e dotato di una cintura in tinta, che metteva in evidenza la figura sottile dell'attrice.\nRicezione.\nIl vestito, cos\u00ec come il successivo tubino nero indossato nel film \"Colazione da Tiffany\" \u00e8 citato come uno degli abiti pi\u00f9 celebri del ventesimo secolo. Un sondaggio condotto da Debenhams, e pubblicato nel \"Daily Telegraph\", ha nominato l'abito come il secondo abito pi\u00f9 iconico di tutti i tempi. Il \"Time Magazine\" l'ha invece nominato come il migliore abito della storia presentato agli Oscar. Dopo la cerimonia degli Oscar, una recensione dell'abito di Givenchy indossato dalla Hepburn si intitolava \"\u00c8 una garanzia\"."}
{"id": "3492145", "revid": "767487", "url": "https://it.wikipedia.org/wiki?curid=3492145", "title": "Diego de Souza Gama Silva", "text": "Collegamenti esterni.\n "}
{"id": "3492147", "revid": "96326272", "url": "https://it.wikipedia.org/wiki?curid=3492147", "title": "Teleromagna", "text": "Teleromagna \u00e8 un\u2019emittente televisiva locale con sedi a Cesena, Forl\u00ec, Rimini e Ravenna. Fondata nel 1974 da Annibale Persiani, \u00e8 una delle prime televisioni private sorte in Italia. \nNel 2004 viene rilevata da Pubblisole spa, una societ\u00e0 che racchiude un pool delle principali realt\u00e0 economiche del territorio romagnolo, che rilancia l\u2019emittente affiancando all'attivit\u00e0 editoriale quella della comunicazione.\nTeleromagna trasmette principalmente programmi di informazione locale in diretta, attualit\u00e0, sport, intrattenimento, politica ed economia con format di punta come Ping Pong, Pianeta Bianconero, A Tutta Bici, Panorama Basket e Fischio Finale.\nTrasmette in tutta la Romagna e Bologna sul canale 14, in Emilia sul canale 74 e in Veneto sul canale 99.\nNel 2010, in seguito all'avvento del digitale terrestre, l\u2019offerta televisiva del network si \u00e8 arricchita con nuovi canali tematici.\nTR Mia: il canale dello sport, del folklore e dello spettacolo. Il racconto della Romagna tramite le musiche, i balli, le feste e la tradizione ma anche approfondimenti quotidiani sulle squadre del territorio che partecipano ai campionati di calcio, basket, volley, ciclismo e tutti gli sport cosiddetti \u201cminori\u201d ma con un grande seguito di appassionati.\nRadio Italia Vision: Non solo una radio da sintonizzare sui 97.0 MHz ma anche e soprattutto Radiovisione live sul canale 666 del digitale terrestre con videoclip e dirette non stop.\nNel 2016 Teleromagna crea il portale d\u2019informazione TR24.it e nel 2017 lancia il nuovo canale all-news TR24 dopo aver acquisito l\u2019LCN 11. Attualit\u00e0, cronaca, sport, politica ed economia di tutte le principali citt\u00e0 del territorio h24.\nDettaglio canali tematici:"}
{"id": "3492150", "revid": "1305887", "url": "https://it.wikipedia.org/wiki?curid=3492150", "title": "Maul (personaggio)", "text": "Maul, il cui vero nome \u00e8 Dr. Jeremy Stone, \u00e8 un personaggio della serie a fumetti Wildstorm Wildcats, illustrata da Jim Lee e scritta da Brandon Choi.\nPersonalit\u00e0.\nNella forma del dottor Stone, il personaggio \u00e8 il pi\u00f9 mansueto, tranquillo ed intelligente dei Wildcats, il vero stratega della squadra assieme a Spartan, tuttavia nella sua forma di Maul, egli \u00e8 una bestia scatenata ed assetata di battaglia col quoziente intellettivo di un animale e dotato della medesima ferocia. Nonostante riesca a controllare le violenta trasformazione per il pi\u00f9 delle volte, in alcuni casi \u00e8 invece tanto incontrollabile che l'unica che possa ragionare con lui o placarlo \u00e8 Voodoo.\nNella sua forma base rimane comunque un uomo alla mano, gentile, educato, simpatico e ironico con una grande passione per le belle donne e il divertimento, oltre che un grandissimo carisma.\nBiografia del personaggio.\nJeremy Stone nacque a Lincoln, Nebraska nel 1967. Della sua vita non si sa nulla tranne che crebbe ignaro delle sue origini aliene fino a 27 anni e che vinse il Nobel a 25. Quando scopr\u00ec della sua discendenza Cherubina si schier\u00f2 nella battaglia contro i Deamoniti unendosi ai Wildcats con il nome in codice di Maul.\nA seguito di molte avventure visiter\u00e0 Khera assieme ai suoi compagni, qui conoscer\u00e0 una sua simile di nome Glingo e si innamorer\u00e0 di lei, tuttavia la loro storia \u00e8 destinata a finire male poich\u00e9 si sacrificher\u00e0 per salvare i Wildcats da un attacco Deamonita. Questo sar\u00e0 un duro colpo per l'uomo, che lascer\u00e0 la squadra non appena ritornato sulla terra.\nDurante questo periodo si dedicher\u00e0 totalmente alla scienza e si rifiuter\u00e0 di utilizzare i suoi poteri in modo aggressivo per diverso tempo; in questo periodo scoprir\u00e0 inoltre di poter incrementare l'intelligenza a discapito della massa. Quando far\u00e0 ritorno tra le file dei Wildcats si dir\u00e0 contrariato a scendere in campo in prima persona e per un certo tempo rester\u00e0 nelle retrovie. Poco dopo il suo ritorno incomincer\u00e0 una relazione con la compagna di squadra Voodoo.\nJeremy torner\u00e0 sul campo di battaglia assieme ai compagni quando Capitan Atom giunger\u00e0 nell'universo Wildstorm dando origine alla catastrofe globale che porter\u00e0 al mondo post-apocalittico di \"World's End\".\nA seguito dell'armageddon Jeremy e Priscilla si lasceranno in quanto a detta di lei la loro relazione \u00e8 sublimata al legame tra i loro poteri (Voodoo \u00e8 infatti la sola telepate capace di placare Maul) ma resteranno buoni amici ed inizieranno a soccorrere i sopravvissuti alla catastrofe ed a ricostruire la civilt\u00e0.\nPoteri e abilit\u00e0.\nJeremy Stone \u00e8 un genio della medicina, della fisica, della filosofia, della scienza, della chimica, della meccanica e dell'ingegneria. La sua intelligenza \u00e8 tale che \u00e8 riuscito a prendere perfino il premio Nobel e dimostra di poter apprendere con una velocit\u00e0 impressionante, maggiore perfino a quella di un supercomputer.\nIl suo potere sovrumano di aumento della massa deriva proprio dalla sua grande intelligenza, difatti l'uomo \u00e8 in grado di aumentare considerevolmente la forza a sua disposizione a patto di ridurre il suo quoziente intellettivo. Grazie a questa capacit\u00e0 il gracile dottor Stone \u00e8 in grado di mutarsi nel colossale Maul, un gigante dalla pelle viola e dalla forza limitata unicamente dal quantitativo di intelligenza che pu\u00f2 essere sacrificata per alimentarla. Pi\u00f9 Stone fa calare il proprio quoziente intellettivo, pi\u00f9 la massa muscolare di Maul si incrementa e di conseguenza questi diviene forte: riducendo l'intelligenza fino al livello di un neonato Maul \u00e8 stato perfino capace di mutarsi in un colosso delle dimensioni di King Kong.\nLe trasformazioni da Stone a Maul sono tuttavia sotto il volere di Stone, che pu\u00f2 tornare quando vuole al suo aspetto originario riducendo la massa e recuperando la sua intelligenza. Parimenti \u00e8 possibile per il dottore operare il procedimento contrario, ovvero diminuire la massa ed incrementare ulteriormente l'intelligenza, in questo modo Stone diviene una creatura minuscola, esile e rinsecchita di colore viola con un quoziente d'intelligenza inimmaginabile.\nEntrambi i procedimenti sono estremamente stressanti per il fisico di Stone."}
{"id": "3492156", "revid": "339392", "url": "https://it.wikipedia.org/wiki?curid=3492156", "title": "Riccione Calcio", "text": ""}
{"id": "3492161", "revid": "1305772", "url": "https://it.wikipedia.org/wiki?curid=3492161", "title": "Give Me Everything", "text": "Give Me Everything \u00e8 un brano dell'album \"Planet Pit\" del rapper Pitbull, pubblicato come secondo singolo dall'album. La canzone \u00e8 cantata insieme a Ne-Yo e Nayer, mentre la parte strumentale \u00e8 stata realizzata dal dj olandese-surinamese Afrojack. La canzone, che unisce hip hop, pop, e Broadway, ha raggiunto la posizione numero uno della Billboard Hot 100 e la Top 5 in Australia, Canada, Italia, Nuova Zelanda e Regno Unito. Il brano \u00e8 divenuto inoltre un tormentone estivo dell'estate 2011. Nel 2011 \u00e8 stato il settimo singolo pi\u00f9 venduto nel mondo con 8,2 milioni di copie.\nIl brano.\nA seguito di Hey Baby (Drop It to the Floor), \"Give Me Everything\" \u00e8 il secondo singolo estratto dal sesto album di Pitbull, \"Planet Pit\". La canzone \u00e8 stata pubblicata il 22 marzo 2011 attraverso la J Records. Pitbull, Ne-Yo, e Nayer hanno eseguito la canzone agli MTV Spring Break 2011 a Las Vegas. Questo pezzo ha ottenuto una critica molto positiva affermando che con questo pezzo Pitbull rimane molto stabile nella scena dance floor. La critica continua dicendo che con il suo ritmo contagioso e con la sorprendente voce di Ne-Yo nel ritornello, questo brano \u00e8 la formula giusta per farlo rimbombare nelle discoteche e nei club. La critica continua ancora dicendo che questo singolo \u00e8 un vero e proprio inno alla festa.\nCuriosit\u00e0.\nPitbull ha confessato in un'intervista che questa canzone l'aveva scritta per cantarla in duetto con Shakira, per\u00f2 la cantante per motivi personali ha rifiutato la proposta di Pitbull.\nIl video.\nIl video di \"Give Me Everything\" \u00e8 stato diretto da \"David Rousseau\" e dispone di una apparizione della cantante Adrienne Bailon, Miss Haiti 2010 \"Sarodj Bertin\" , l'ex Girlicious \"Natalie Mejia\" e la modella russa \"Eva Skaya\". Il video \u00e8 stato girato nell'hotel \"Alexandria Hotel\" a Los Angeles e pubblicato il 6 maggio 2011.\n\u00c8 uno dei video che ha ottenuto la certificazione Vevo.\nClassifiche.\nLa canzone ha debuttato nella Billboard Hot 100 alla numero 60. La settimana successiva, \u00e8 salita al numero 17 con 112.000 copie vendute: un aumento del 259%. Il 16 aprile 2011, il brano ha debuttato in Canada alla numero 46 come il pi\u00f9 alto debutto della settimana. \u00c8 salito al numero 26, due settimane dopo. La canzone ha anche debuttato in Nuova Zelanda alla numero 10, cos\u00ec come sulla Ultratop classifica di entrambe le regioni belghe a 35 (Fiandre) e 42 (Vallonia). In Australia, Give Me Everything ha debuttato al numero quattordici per poi salire alla cinque la settimana successiva. Il brano \u00e8 stato certificato disco di platino dalla Australian Recording Industry Association. In Austria e in Francia, il brano ha debuttato alla posizione 20 e 39, mentre in Italia, il singolo, ha debuttato alla numero 69."}
{"id": "3492169", "revid": "47767", "url": "https://it.wikipedia.org/wiki?curid=3492169", "title": "Anacletus", "text": ""}
{"id": "3492171", "revid": "110157", "url": "https://it.wikipedia.org/wiki?curid=3492171", "title": "L'uomo eterno", "text": "L'uomo eterno \u00e8 un saggio storico dello scrittore inglese G. K. Chesterton, pubblicato per la prima volta nel 1925.\nL'opera \u00e8 suddivisa in due parti: \"L'uomo nella caverna\" e \"Dio nella caverna\" e tratta la storia dell'umanit\u00e0 prima e dopo Cristo. Pubblicata nel 1925, \u00e8 una risposta al saggio \"Outline of History\" dello scrittore H. G. Wells che, partendo da una visione evoluzionista dell'uomo e della societ\u00e0 umana, negava la divinit\u00e0 di Ges\u00f9, considerava il cristianesimo una religione come tante altre e l'uomo un animale come tanti altri. In \"Ortodossia\", Chesterton aveva descritto il proprio cammino spirituale, mentre in quest'opera si propone di illustrare il cammino spirituale di tutta l'umanit\u00e0 e l'unicit\u00e0 di Cristo e della razza umana.\nContenuto.\nNell'introduzione al libro, lo scrittore afferma che il modo migliore per comprendere il cristianesimo \u00e8 quello di restare all'interno di esso o di mettersi al di fuori; tuttavia, gli anticlericali e i critici del cristianesimo non sono n\u00e9 dentro n\u00e9 fuori, ma in una posizione neutra; essi partono da un\"'atmosfera di ostilit\u00e0\": non sono cristiani, ma nemmeno abbastanza lontani dal Cristianesimo da giudicarlo senza odio. Secondo Chesterton, infatti, il miglior giudice del cristianesimo, dopo un cristiano, \u00e8 un uomo che si tenga lontano da esso, ad esempio un confuciano.\nL'autore vuole dimostrare che il cristianesimo visto dall'esterno, osservato \"come si osserverebbe una pagoda\" corrisponde al cristianesimo conosciuto dall'interno.\nNella prima parte (\"L'uomo nella caverna\"), Chesterton sostiene che l'uomo \u00e8 una rivoluzione, non un'evoluzione e mette in luce alcune delle caratteristiche che lo rendono unico, come la capacit\u00e0 di formulare un credo religioso o di realizzare opere d'arte: se l'uomo \u00e8 solo un animale, si \u00e8 costretti a concludere che si tratta di \"un animale insolito\".\nDopo essersi soffermato sull'uomo preistorico (l\"'uomo delle caverne\"), l'autore continua la sua storia dell'umanit\u00e0 partendo dai due fatti che considera fondamentali nella storia dell'uomo: la famiglia, cellula attorno alla quale si forma lo Stato ed il peccato originale. Quest'ultimo, in particolare, spinge al culto dei demoni e in seguito al desiderio di rendersi accetti ai loro occhi. Da qui nasce la guerra tra d\u00e8i e demoni, simboleggiata dal conflitto tra Roma e Cartagine, in cui fu il paganesimo migliore a vincere.\nLa seconda parte, come la prima, inizia in una grotta, quella in cui Ges\u00f9 nacque. La venuta di Cristo port\u00f2 nel mondo la speranza; secondo Chesterton l'adempimento di tutti i desideri dell'uomo si trova in Cristo e nella Chiesa. Questa fu l'unica che combin\u00f2 ragione e religione, esperienza naturale ed apertura al mistero. L'autore si sofferma sulla figura di Ges\u00f9 e sull'interpretazione che di lui viene data: se Ges\u00f9 \u00e8 semplicemente un altro leader umano e il cristianesimo e la Chiesa sono semplicemente un'altra religione umana, si \u00e8 costretti a concludere che egli \"era un leader insolito\", i cui seguaci fondarono \"una religione bizzarra e insolita\". L'affermazione secondo cui la figura di Cristo pu\u00f2 essere paragonata a quella dei personaggi delle mitologie o che il cristianesimo pu\u00f2 essere assimilato alle altre religioni, \u00e8 una frase contraddetta dai fatti.\nInflusso culturale.\nLa lettura de \"L'uomo eterno\" contribu\u00ec ad avvicinare lo scrittore Clive Staples Lewis al cristianesimo, tanto che arriv\u00f2 a definire il libro \"La miglior opera di apologetica che conosca\"."}
{"id": "3492176", "revid": "47767", "url": "https://it.wikipedia.org/wiki?curid=3492176", "title": "Anacleta", "text": ""}
{"id": "3492179", "revid": "287204", "url": "https://it.wikipedia.org/wiki?curid=3492179", "title": "Rigopiano", "text": "Rigopiano \u00e8 una localit\u00e0 turistica montana del territorio del comune di Farindola, in Abruzzo, in provincia di Pescara, posta alle falde sud-orientali del Gran Sasso d'Italia.\nGeografia fisica.\nTerritorio.\n\u00c8 situato nella parte di media montagna del comune di Farindola, su un piccolo pianoro a quota metri s.l.m. alle falde sud-orientali del gruppo del Monte Camicia (\"Monte Tremoggia\" - \"Monte Siella\" - \"Monte San Vito\"), dorsale orientale del massiccio del Gran Sasso, circondata da boschi di faggio. \u00c8 attraversata da due strade: la strada del Vado di Sole, che giunge all'Aquila attraverso Campo Imperatore, passando per le vicine sorgenti del fiume Tavo, e la strada provinciale 37 di Castelli che collega Rigopiano a Castelli (provincia di Teramo). Transita qui un tratto della grande Ippovia del Gran Sasso.\nStoria.\nIl sito fu abitato nell'era del Neolitico. In localit\u00e0 Rigopiano furono rinvenute infatti capanne pietrose a \"th\u00f2los\", ben conservate perch\u00e9 usate anche dai pastori come abitazioni provvisorie, durante il periodo dei \"tratturi abruzzesi\", terminato nel XX secolo. Il borgo antico fu fondato nell'XI secolo dai Normanni, mentre nel XVI secolo fu di propriet\u00e0 dei Farnese.\nLa valanga del 2017.\nIl 18 gennaio 2017, a seguito di una intensa nevicata e forse anche di scosse telluriche del terremoto del Centro Italia del 2016-2017, l'Hotel Rigopiano, ex rifugio e unico albergo della frazione, \u00e8 stato investito da una valanga di neve e detriti proveniente da una linea di cresta del \"Monte Siella\" ( m). Fra le 40 persone presenti fra ospiti e personale, vi sono state 29 vittime e 11 sopravvissuti. I soccorsi sono potuti giungere solo all'alba del giorno seguente, date le vie di comunicazione interrotte e la scarsa visibilit\u00e0 per gli spostamenti in elicottero."}
{"id": "3492190", "revid": "1342360", "url": "https://it.wikipedia.org/wiki?curid=3492190", "title": "Coppa dei Campioni 1981-1982 (pallamano maschile)", "text": "La Coppa dei Campioni 1981-1982 \u00e8 stata la 22\u00aa edizione del massimo torneo europeo di pallamano riservato alle squadre di club. \u00c8 stata organizzata dall'International Handball Federation, la federazione internazionale di pallamano. La competizione \u00e8 iniziata ad ottobre 1981 si \u00e8 conclusa l'8 maggio 1982.\nIl torneo \u00e8 stato vinto dalla compagine ungherese del Budapest Honv\u00e9d FC per la 2\u00aa volta nella sua storia."}
{"id": "3492191", "revid": "110157", "url": "https://it.wikipedia.org/wiki?curid=3492191", "title": "Bikini bianco di Ursula Andress", "text": "Il bikini bianco di Ursula Andress (anche conosciuto come il Dr. No bikini) \u00e8 il costume da bagno indossato dall'attrice nel ruolo del personaggio di Honey Ryder nel film del 1962 \"Agente 007 - Licenza di uccidere\". \u00c8 spesso citato come il pi\u00f9 famoso bikini di tutti i tempi, oltre come icona nella storia della moda e del cinema. Il bikini della Andress \u00e8 considerato un \"monumento\" nella storia del bikini, e le vendite del bikini a due pezzi salirono vertiginosamente dopo la comparsa della Andress in \"Licenza di uccidere\". Si tratta di un bikini bianco con cintura, stile hipster, con la parte inferiore del bikini dotata di un cinturino bianco con fibbia d'oro e una fondina sul lato sinistro per tenere un grosso coltello.\nStoria.\nIl primo bikini era stato presentato durante una sfilata di moda a Parigi nel 1946, ma negli anni cinquanta esso era ancora visto come una specie di tab\u00f9. Il bikini bianco di Ursula Andress dimostr\u00f2 di essere un momento molto importante nella storia delle donne, arrivando sugli schermi cinematografici giusto in tempo per \"nascita della rivoluzione sessuale\": gli anni sessanta. Il bikini e la scena in \"Licenza di uccidere\" in cui Ursula Andress emerge dall'acqua, \u00e8 stata successivamente emulata da Halle Berry con un bikini arancione con cintura nel film del 2002 \"Agente 007 - La morte pu\u00f2 attendere\".\nIl bikini di Ursula Andress \u00e8 stato battuto all'asta presso la casa londinese di Christie's e venduto per 35,000 euro nel 2001, a fronte dei circa sessantamila stimati.\nDesign.\nUrsula Andress ha riferito di aver progettato lei stessa il bikini bianco per poterlo adattare alla propria figura 90-60-90. Si tratta di un bikini a due pezzi in cotone di colore bianco, sullo stile hipster. La parte inferiore del bikini \u00e8 caratterizzata da un cinturino in tinta con fibbia dorata ed una fondina sul lato sinistro per contenere un coltello. La parte superiore del bikini ha due spalline strette ed \u00e8 annodato al centro con un fiocchetto.\nRicezione.\nIl bikini di Ursula Andress \u00e8 citato come uno dei pi\u00f9 celebri di tutti i tempi ed \u00e8 considerato un'icona per la storia della moda e del cinema. La scena nella quale la Andress emerge dall'acqua indossando il celebre bikini bianco \u00e8 stata citata come una tra i pi\u00f9 grandi momenti del cinema, e una delle pi\u00f9 erotiche. In un sondaggio del 2003 condotto nel Regno Unito da Channel 4, \u00e8 stato votato al primo posto nella classifica dei \"cento momenti pi\u00f9 sexy del cinema\". Successivamente tale scena \u00e8 stata oggetto di numerosissime parodie ed imitazioni. Il bikini bianco \u00e8 considerato il pi\u00f9 celebre nella storia del bikini, e dopo la sua comparsa in \"Licenza di uccidere\" le vendite dei costumi a due pezzi salirono vertiginosamente. In un sondaggio su 1.000 donne per celebrare il 60\u00ba anniversario del bikini, Ursula Andress nel bikini bianco \u00e8 stata votata come \"La Dea in bikini suprema\". La stessa Ursula Andress ha detto che lei deve il merito del proprio successo a quel bikini bianco, rimarcando, \"Questo bikini mi ha portato al successo. Come risultato di aver recitato in \"Licenza di uccidere\" come prima Bond girl ho avuto l'opportunit\u00e0 di scegliere i miei ruoli successivi e diventare finanziariamente indipendente.\""}
{"id": "3492197", "revid": "767487", "url": "https://it.wikipedia.org/wiki?curid=3492197", "title": "Shingo Suzuki", "text": ""}
{"id": "3492198", "revid": "767487", "url": "https://it.wikipedia.org/wiki?curid=3492198", "title": "Genova 1893 Circolo del Calcio 1934-1935", "text": "Questa voce raccoglie le informazioni riguardanti il Genova 1893 Circolo del Calcio nelle competizioni ufficiali della stagione 1934-1935.\nStagione.\nNella Serie B 1934-1935 si piazz\u00f2 al primo posto finale, divenendo il campione di categoria e promosso in Serie A.\nMaglie.\nLa maglia per le partite casalinghe presentava i colori attuali.\nOrganigramma societario.\nArea direttiva\nArea tecnica"}
{"id": "3492201", "revid": "339392", "url": "https://it.wikipedia.org/wiki?curid=3492201", "title": "Presidio Slow Food", "text": ""}
{"id": "3492206", "revid": "1543377", "url": "https://it.wikipedia.org/wiki?curid=3492206", "title": "T 5 (torpediniera Italia)", "text": " \nLa T 5 \u00e8 stata una torpediniera della Regia Marina. Durante la sua vita operativa, prima e dopo il servizio sotto bandiera italiana, ha prestato servizio anche per la Marina imperiale austro-ungarica e per le Marine del Regno di Jugoslavia e della Jugoslavia socialista, sopravvivendo ad entrambe le guerre mondiali. \nStoria.\nCostruita nei cantieri Danubius di Porto Re con il nome di \"TB 87F\" (poi abbreviato, dal 21 maggio 1917, in \"TB 87\"), la nave apparteneva originariamente alla classe \u00abTB 82F\u00bb di torpediniere costruite per la Marina imperiale austroungarica.\nL'armamento originario dell'unit\u00e0 era composto da due cannoni Skoda da 66/30 mm, una mitragliera da 8,3/66 mm e quattro tubi lanciasiluri da 450 mm.\nIn servizio nel settembre 1915, la torpediniera prese parte al primo conflitto mondiale. Tra le azioni cui prese parte si pu\u00f2 citare quella del 2 ottobre 1918: mentre la base austro-ungarica di Durazzo veniva pesantemente bombardata da una flotta italo-inglese, la \"TB 87\", insieme ai cacciatorpediniere \"Scharfschutze\" e \"Dinara\", cerc\u00f2 di prendere il largo dalla parte meridionale del porto, ma alle 12.20 la formazione venne attaccata da quattro MAS italiani: la \"TB 87\" venne colpita da un siluro, che tuttavia non esplose (dunque non caus\u00f2 danni).\nConclusasi la guerra, in seguito alla dissoluzione dell'Impero austro-ungarico e con esso della k.u.k. Kriegsmarine, la \"TB 87\" pass\u00f2 alla neonata Marina reale jugoslava, presso la quale la quale assunse la nuova denominazione di \"T 5\".\nNegli anni venti la nave sub\u00ec dei lavori di modifica, quali la sostituzione dei due pezzi da 66/30 mm con altrettanti del pi\u00f9 moderno modello da 66/50, oltre all'imbarco di una seconda mitragliera da 8,3/67 mm.\nSuccessivamente vennero apportate ulteriori modifiche: i cannoni da 66/42 mm vennero rimpiazzati da altrettanti da 66/50, mentre le due mitragliere da 8,3 mm vennero eliminate e sostituite con un'arma singola da 15/84 mm.\nIl 17 aprile 1941, in seguito all'invasione della Jugoslavia, la \"T 5\" venne catturata a Spalato dalle truppe italo-tedesche e quindi incorporata nella Regia Marina, mantenendo tuttavia invariata la propria denominazione.\nLa nave venne quindi destinata al V Gruppo Torpediniere con base a Spalato, composto da unit\u00e0 vetuste quali le unit\u00e0 gemelle \"T 6\", \"T 7\" e \"T 8\", un'altra torpediniera ex jugoslava, la \"T 1\", e la vecchia torpediniera/cannoniera italiana \"Ernesto Giovannini\". Avendo un potenziale bellico ormai estremamente ridotto, venne impiegata principalmente in compiti di scorta costiera nelle acque della Dalmazia. Svolse anche missioni di contrasto al traffico clandestino tra la costa e le isole dalmate, nonch\u00e9 appoggio alle operazioni del Regio Esercito e contrasto ai partigiani jugoslavi.\nNel 1942 la \"T 5\" fu l'unica unit\u00e0 della sua classe a subire un rimodernamento: i vecchi cannoni da 66/42 mm vennero sbarcati ed al loro posto vennero installati due pezzi contraerei da 76/30 mm Armstrong mod. 1914.\nL'8 ottobre 1942 la torpediniera ebbe uno scontro con un sommergibile avversario, con il lancio di tre siluri.\nIl 12 febbraio 1943 la \"T 5\" venne attaccata da un sommergibile nemico che le lanci\u00f2 sei siluri, ma la nave italiana riusc\u00ec ad evitarli.\nSempre nel febbraio 1943 la nave comp\u00ec due azioni contro sommergibili al largo di scoglio Mulo e di Spalato, senza tuttavia cogliere successi.\nSuccessivamente alla proclamazione dell'armistizio di Cassibile (8 settembre 1943), la \"T 5\" riusc\u00ec a lasciare la base di Spalato insieme alla \"Giovannini\" e ad alcune unit\u00e0 minori ed ausiliarie (una motovedetta, due rimorchiatori, un posamine, una nave cisterna e due motovelieri) evitando la cattura, e raggiungendo poi una base della Puglia. \nIl 7 dicembre 1943 la \"T 5\" venne formalmente restituita a Malta in condizioni di efficienza alla Marina jugoslava, ma fino al 1945 oper\u00f2 di fatto per conto della Royal Navy. \nTerminata la guerra la vecchia unit\u00e0, entrata a tutti gli effetti a far parte della Jugoslavenska ratna mornarica, venne riclassificata unit\u00e0 da pattugliamento. Il 18 maggio 1949 la nave venne ribattezzata \"PBR 92 Cer\".\nNel 1962, dopo poco meno di cinquant'anni di servizio, la \"Cer\" venne radiata e l'anno successivo fu avviata alla demolizione."}
{"id": "3492208", "revid": "767487", "url": "https://it.wikipedia.org/wiki?curid=3492208", "title": "Tomislav Crnkovi\u0107", "text": ""}
{"id": "3492214", "revid": "287204", "url": "https://it.wikipedia.org/wiki?curid=3492214", "title": "Tomislav Crnkovic", "text": ""}
{"id": "3492218", "revid": "729019", "url": "https://it.wikipedia.org/wiki?curid=3492218", "title": "Strada statale 551 Traversa del Mugello", "text": "La ex strada statale 551 Traversa del Mugello (SS 551), ora \"strada provinciale 551 Traversa del Mugello (SP 551)\", \u00e8 una strada provinciale italiana, il cui percorso si snoda nella citt\u00e0 metropolitana di Firenze.\nPercorso.\nLa strada ha origine dalla strada statale 65 della Futa nei pressi di Novoli, frazione di San Piero a Sieve. La strada si dirige quindi verso lo stesso centro abitato, superato il quale varca il fiume Sieve e incrocia la ex strada statale 503 del Passo del Giogo. L'arteria segue quindi il percorso del Sieve, attraversando Borgo San Lorenzo e Vicchio, terminando a Dicomano dove si innesta nella strada statale 67 Tosco Romagnola.\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Toscana che ha provveduto al trasferimento dell'infrastruttura al demanio della Provincia di Firenze (dal 2015 citt\u00e0 metropolitana di Firenze)."}
{"id": "3492219", "revid": "767487", "url": "https://it.wikipedia.org/wiki?curid=3492219", "title": "K\u014dhei Kud\u014d", "text": ""}
{"id": "3492221", "revid": "599013", "url": "https://it.wikipedia.org/wiki?curid=3492221", "title": "Aleksandar Petakovi\u0107", "text": ""}
{"id": "3492222", "revid": "287204", "url": "https://it.wikipedia.org/wiki?curid=3492222", "title": "Aleksandar Petakovic", "text": ""}
{"id": "3492227", "revid": "473173", "url": "https://it.wikipedia.org/wiki?curid=3492227", "title": "Ophiura affinis", "text": ""}
{"id": "3492228", "revid": "767487", "url": "https://it.wikipedia.org/wiki?curid=3492228", "title": "Get Over It (Mr. Big)", "text": "Get Over It \u00e8 il quinto album in studio del gruppo musicale statunitense Mr. Big, pubblicato il 21 marzo 2000 dalla Atlantic Records.\n\u00c8 il primo album del gruppo con Richie Kotzen alla chitarra in sostituzione di Paul Gilbert."}
{"id": "3492235", "revid": "767487", "url": "https://it.wikipedia.org/wiki?curid=3492235", "title": "\u017darko Nikoli\u0107", "text": ""}
{"id": "3492236", "revid": "287204", "url": "https://it.wikipedia.org/wiki?curid=3492236", "title": "Zarko Nikolic", "text": ""}
{"id": "3492245", "revid": "7", "url": "https://it.wikipedia.org/wiki?curid=3492245", "title": "Storia dell'Esercito Italiano", "text": ""}
{"id": "3492248", "revid": "767487", "url": "https://it.wikipedia.org/wiki?curid=3492248", "title": "Le origini (Renato Zero)", "text": "Le origini \u00e8 un album raccolta del cantautore italiano Renato Zero, pubblicato nel 1996.\nContiene 10 brani musicali degli anni settanta, periodo in cui il cantante era molto trasgressivo e stravagante."}
{"id": "3492250", "revid": "767487", "url": "https://it.wikipedia.org/wiki?curid=3492250", "title": "Actual Size", "text": "Actual Size \u00e8 il sesto album in studio del gruppo musicale statunitense Mr. Big, pubblicato il 25 settembre 2001 dalla Atlantic Records."}
