{"id": "3492251", "revid": "306856", "url": "https://it.wikipedia.org/wiki?curid=3492251", "title": "G\u00fcnter Bialas", "text": "Biografia.\nG\u00fcnter Bialas nasce nel 1907 nella cittadina di Bielschowitz, nell'Alta Slesia tedesca, dal 1945 passata nel Voivodato della Slesia e inglobata come quartiere della citt\u00e0 polacca di Ruda \u015al\u0105ska. Durante l'adolescenza riceve le prime lezioni di pianoforte e di teoria musicale da Fritz Lubrich, un ex studente di Max Reger, a Kattowitz (oggi Katowice). Nel 1926 si diploma al Minderheiten-Gymnasium di Kattowitz e dal 1927 al 1931 studia musicologia, germanistica e storia alla Universit\u00e0 di Breslavia. Prosegue gli studi musicali all'Accademia delle arti di Berlino e dal 1934 al 1937 insegna alla scuola femminile delle Orsoline di Breslau-Carlowitz. Nel frattempo continua gli studi di composizione sotto la guida di Max Trapp e, tramite amici comuni, conosce Sergiu Celibidache mentre si prepara per gli esami di ammissione alla Universit\u00e4t der K\u00fcnste Berlin.\nNel 1939 diventa docente di teoria musicale e composizione del dipartimento di Educazione musicale dell'Universit\u00e0 di Breslavia. Dopo il servizio militare e la prigionia dal 1941 al 1945 \u00e8 costretto ad abbandonare la Slesia con la moglie, la cantante Gerda Specht. Nel 1946 si trasferisce in Baviera dove Bialas trova lavoro come direttore del Munich Bach-Verein. Nel 1947 \u00e8 docente esterno di composizione per i corsi della Nordwestdeutschen Musikakademie, per essere nominato professore tre anni dopo. Nel 1959 diventa professore alla Hochschule f\u00fcr Musik und Theater M\u00fcnchen, incarico che mantiene fino al pensionamento nel 1972.\nDal 1974 al 1979 \u00e8 stato direttore della Divisione musica dell'Accademia d'arte di Baviera di Monaco di Baviera. Nel 1998 \u00e8 stato istituito il Gerda-und-G\u00fcnter-Bialas-Preis, un premio di composizione biennale finanziato dalla GEMA e assegnato dall'Accademia Bavarese di Belle Arti.\nBialas \u00e8 considerato uno dei pi\u00f9 influenti insegnanti di composizione della Germania post-bellica. Il suo modo di insegnamento non dottrinale o impositivo pu\u00f2 essere apprezzato nella variet\u00e0 stilistica di alcuni suoi allievi, tra cui Nicolaus Huber, Peter Michael Hamel, Wilfried Hiller, Heinz Winbeck, Ulrich Stranz, Michael Denhoff, Manfred Kluge, e Gerd Zacher.\nStile.\nBialas not\u00f2 con dispiacere come i compositori tedeschi a lui contemporanei sentissero ancora forte la dicotomia ottocentesca tra musica a programma e musica pura. Al contrario, in gran parte delle sue opere Bialas cerca di riconciliare questi due ideali mai pienamente separati, creando una musica in continua tensione tra l'aspetto pi\u00f9 puramente astratto e quello illustrativo. Il compositore usa immagini di grande forza evocativa per poi spingere l'ascoltatore a coglierne il significato pi\u00f9 astratto, superandone dunque l'immagine stereotipata.\nUn esempio di questa tecnica pu\u00f2 ritrovarsi negli \"Haiku\" per baritono e pianoforte. Dei versi \"...avevo promesso di non crescere pi\u00f9, ma la campana del nuovo anno sta suonando\", Bialas cattura il rintocco della campana con un ostinato melodico, ma al tempo stesso supera questa immagine per raggiungere un'evocazione puramente musicale dell'idea di perseveranza. L'ostinato rimane dunque come mezzo espressivo musicale che rifugge l'immagine concreta e al tempo stesso non ricade del dominio della musica pura. In tal modo Bialas persegue un'estetica di riconciliazione tra immagine e musica, obiettivo che, come egli stesso sottolinea, ricerca anche nei brani privi di testo.\nEgli stesso spiega anche la sua tendenza versa la miniatura, o piuttosto una certa rarefazione musicale. Dopo aver abbandonato lo stile estroverso e sferzante degli anni 1950, Bialas \u00e8 in grado, attraverso la riscoperta di tecniche antiche come l'eterofonia dell'antica Grecia, di raggiungere un'arte fatta di omissioni deliberate, fissando come obiettivo la semplicit\u00e0 pi\u00f9 estrema. Per fare ci\u00f2, rinuncia in modo calcolato all'abbondanza di mezzi espressivi, considerando la manipolazione tecnica e il costruttivismo musicale come un passaggio inevitabile attraverso cui passare per raggiungere un livello compositivo superiore.\nLa \"lucidit\u00e0\" diviene allora la parola chiave per spiegare la visione musicale di Bialas. Si spiega cos\u00ec la violenta avversione del compositore verso il metodo compositivo seriale che, nella sua opinione, porta all'indistinguibilit\u00e0 dei contenuti e quindi a una musica priva di significato. Al contrario, proprio il significato musicale \u00e8 la pietra miliare dell'opera di Bialas, sebbene questo non vada ridotto alla semplice descrizione di situazioni. Nelle opere pi\u00f9 tarde, il linguaggio diventa sempre pi\u00f9 sfaccettato con una chiara tendenza a porsi in bilico tra tragedia e commedia. Questo \u00e8 particolarmente chiaro nel ciclo del 1983 su testi di Heine, dove questa ricerca \u00e8 pienamente in accordo con la personalit\u00e0 del poeta, sempre a cavallo tra lirismo e ironia."}
{"id": "3492253", "revid": "1784492", "url": "https://it.wikipedia.org/wiki?curid=3492253", "title": "Miodrag Jovanovi\u0107", "text": "Carriera.\nCon la sua Nazionale vinse la medaglia d'argento alle Olimpiadi del 1948."}
{"id": "3492255", "revid": "287204", "url": "https://it.wikipedia.org/wiki?curid=3492255", "title": "Miodrag Jovanovic", "text": ""}
{"id": "3492263", "revid": "767487", "url": "https://it.wikipedia.org/wiki?curid=3492263", "title": "Gli invincibili sette", "text": "Gli invincibili sette \u00e8 un film del 1963, diretto da Alberto De Martino."}
{"id": "3492273", "revid": "2084050", "url": "https://it.wikipedia.org/wiki?curid=3492273", "title": "Muhamed Muji\u0107", "text": "Carriera.\nFu capocannoniere del campionato iugoslavo nel 1956.\nA causa di un tackle troppo violento durante la partita USSR - Jugoslavia 2-0 , uccise il giocatore sovietico Dubinski."}
{"id": "3492278", "revid": "599013", "url": "https://it.wikipedia.org/wiki?curid=3492278", "title": "Andre Mijatovi\u0107", "text": "Carriera.\nClub.\nHa iniziato la sua carriera professionistica nel 1998 entrando a far parte della prima squadra del . Durante le cinque stagioni disputate con questo club ha segnato 3 reti nelle coppe internazionali e ha totalizzato anche 10 presenze con la maglia della Nazionale Under-21 croata.\nIl suo debutto con la rappresentativa Under-21 \u00e8 avvenuta al Mondiale Under-20 del 1999 svoltosi in Nigeria, in cui ha giocato tutti i 90 minuti delle quattro partite disputate dalla sua squadra.\nMijatovi\u0107 ha poi lasciato Rijeka per approdare alla nell'estate del 2003: qui ha trascorso due stagioni vincendo la Coppa di Croazia nel 2004.\nNell'estate del 2005 \u00e8 stato acquistato dal club tedesco di Seconda Divisione del . Al suo debutto con la nuova maglia, avvenuto il 6 agosto 2005 contro la Dynamo Dresda, venne espulso a seguito di una doppia ammonizione. In seguito diventer\u00e0 titolare fisso della difesa totalizzando a fine stagione 30 presenze e un gol.\nNel luglio 2007 \u00e8 passato al club di Bundesliga dell', in cui ha militato per tre anni prima di entrare nel 2010 nella rosa dell', appena retrocesso in Seconda Divisione. Mijatovi\u0107 ha guidato i compagni alla vittoria del campionato, guadagnando cos\u00ec la promozione alla Bundesliga 2011-2012."}
{"id": "3492279", "revid": "110157", "url": "https://it.wikipedia.org/wiki?curid=3492279", "title": "What If... (Mr. Big)", "text": "What If... \u00e8 il settimo album in studio del gruppo musicale statunitense Mr. Big, pubblicato il 21 gennaio 2011 dalla Frontiers Records.\n\u00c8 il primo album di inediti pubblicato dal gruppo dopo dieci anni, nonch\u00e9 il loro primo lavoro in studio con il chitarrista originario Paul Gilbert dai tempi di \"Hey Man\" (1996)."}
{"id": "3492280", "revid": "125914718", "url": "https://it.wikipedia.org/wiki?curid=3492280", "title": "Le avventure di Tintin - Il segreto dell'Unicorno", "text": "Le avventure di Tintin - Il segreto dell'Unicorno (\"The Adventures of Tintin\") \u00e8 un film d'animazione del 2011 diretto da Steven Spielberg. Prodotto dallo stesso Spielberg, insieme a Peter Jackson e Kathleen Kennedy.\nIl film \u00e8 basato su tre albi della serie \"Le avventure di Tintin\" di Herg\u00e9, \"Il granchio d'oro\", \"Il segreto del Liocorno\" e \"Il tesoro di Rackham il Rosso\". Nel film, inoltre, \u00e8 presente una scena tratta da \"Tintin nel paese dell'oro nero\".\nIl cast principale \u00e8 composto da Jamie Bell, Andy Serkis, Daniel Craig, Simon Pegg e Nick Frost.\nApprezzato dalla critica, la pellicola ha vinto il Golden Globe al miglior film d'animazione 2012 (il primo a vincerlo utilizzando la tecnica della \"motion capture\") e una candidatura ai premi Oscar 2012 per Migliore colonna sonora a John Williams.\nTrama.\nTintin \u00e8 un giovane reporter di Bruxelles che, durante una giornata ad un mercatino dell'antiquariato in compagnia del suo cagnolino Mil\u00f9, scorge un modellino di un vascello, l\"Unicorno\", che acquista prontamente. Un istante dopo averlo comprato, Tintin viene avvicinato da Barnaby (un agente dell'Interpol) e poi dal ricco Ivan Ivanovitch Sakharine, desiderosi di avere il modellino. Tintin per\u00f2 declina entrambi e porta il modellino a casa, dove si rompe dopo un inseguimento tra Mil\u00f9 e un gatto. Dall'albero maestro spezzato del modellino fuoriesce un involucro metallico e finisce in profondit\u00e0 sotto il com\u00f2 senza che Tintin se ne accorga.\nCurioso di sapere perch\u00e9 il modellino abbia suscitato attenzione, Tintin si reca alla biblioteca locale per scoprire di pi\u00f9 sulla storia dell\"Unicorno\", venendo a conoscenza del fatto che l'ultimo capitano della nave fu Sir Francis de Haddock e che la nave naufrag\u00f2 al largo di Portorico nel 1698. La leggenda narra che la stiva nascondeva un carico segreto composto da 400 libbre d'oro. Tornato a casa, Tintin scopre che il modellino non c'\u00e8 pi\u00f9 e sospetta che Sakharine l'abbia rubato. Sakahrine per\u00f2 possiede un secondo modellino identico a quello del giovane reporter. Deluso, Tintin rincasa, e trova la sua abitazione a soqquadro. Mil\u00f9 indica il com\u00f2, Tintin lo sposta e vi trova l'involucro precedentemente caduto dall'albero del modellino. Esso contiene una piccola pergamena con una filastrocca che menziona l'esistenza di tre modellini dell\"Unicorno\".\nPoco dopo la scoperta, l'agente Barnaby si presenta all'appartamento di Tintin per recuperare il modellino, ma viene assassinato. Prima di morire, Barnaby usa il proprio sangue per toccare le lettere su un giornale componendo \"Karaboudjan\". Il mattino seguente i due detective Dupont e Dupond, amici di Tintin, prendono custodia del giornale come prova e promettono di aiutare Tintin a risolvere il caso, anche se sono gi\u00e0 occupati a seguire il caso del ladro di portafogli Aristide Filaticcio. Quest'ultimo, dopo aver tentato un furto ad uno dei due agenti, ruba il portafogli di Tintin, nel quale egli aveva messo la pergamena del modellino. Poco dopo Tintin viene rapito da degli uomini che lo conducono a bordo della nave cargo SS \"Karaboudjan\". Qui Tintin si ritrova dinanzi a Sakharine, che rivela di possedere un'altra pergamena recuperata dal suo modellino e ha preso il controllo della nave corrompendo i marinai per prendere la pergamena di Tintin, che per\u00f2 \u00e8 stata rubata, quindi lo tiene prigioniero.\nTuttavia Tintin riesce a liberarsi con l'aiuto di Mil\u00f9 e incontra Haddock, il capitano della nave, che \u00e8 stato tradito dal suo equipaggio. Tintin si rende conto che Haddock \u00e8 l'ultimo discendente della dinastia Haddock, ma egli non ricorda niente della storia che gli era stata raccontata riguardante l\"Unicorno\". Tintin e Haddock uniscono le forze per fuggire e abbandonano la SS \"Karaboudjan\" in una scialuppa. Sakharine, che ha bisogno di Haddock per risolvere il mistero e risalire al tesoro del galeone, manda un idrovolante per riportarli indietro. Tintin e Haddock riescono a prendere possesso dell'idrovolante e, dopo avere superato una tempesta, precipitano nel deserto del Sahara.\nDopo un giorno immersi nel caldo, il capitano viene afflitto da allucinazioni e riesce a ricordarsi della storia riguardante l\"Unicorno\" e del suo avo, che fu attaccato dal temibile pirata Rackham il Rosso. Dopo una battaglia nella quale affond\u00f2 la nave nemica, de Haddock fu sconfitto e imprigionato mentre la ciurma di Rackham prese il controllo dell\"Unicorno\". Per impedire che il suo tesoro finisse nelle mani sbagliate, de Haddock si liber\u00f2 e fece esplodere il vascello affondandolo dopo un duello finale con Rackham, riuscendo a recuperare una piccolissima parte del tesoro ormai perduto. Da ci\u00f2 Tintin capisce che de Haddock costru\u00ec tre modellini della nave e in ognuno di essi nascose tre pergamene, che unite insieme rivelano le coordinate per il tesoro dell\"Unicorno\", lasciando un enigma che solo un membro della famiglia Haddock pu\u00f2 risolvere per risalire al tesoro.\nDopo essere stati soccorsi dall'ambasciata francese, Tintin e Haddock si recano al porto di Bagghar (citt\u00e0 fittizia nel Marocco) dove si trova Omar ben Salaad, possessore del terzo modellino dell\"Unicorno\", che egli custodisce in una vetrina a prova di proiettile. A Bagghar vengono raggiunti da Dupont e Dupond, che sono riusciti a recuperare il portafogli di Tintin con la sua pergamena. Al palazzo di Omar si presenta anche Sakharine, che approfitta della cantante lirica Bianca Castafiore per infrangere la vetrina del modellino di Omar e prendere possesso della terza pergamena, riuscendo a sottrarre anche quella di Tintin. Dopo uno spericolato inseguimento per la citt\u00e0, Sakharine riesce a scappare con tutte e tre le pergamene.\nNonostante la sconfitta, Haddock incoraggia Tintin a non mollare; rintracciano Sakharine tornando a Bruxelles e con l'aiuto di Dupont e Dupond tendono una trappola al porto quando Sakharine ritorna a bordo della SS \"Karaboudjan\". Durante il combattimento finale, Sakharine rivela di essere il discendente di Rackham il Rosso e vuole eliminare gli Haddock per vendicarsi e prendere il loro tesoro. Alla fine Haddock riesce a sconfiggere Sakharine e lo fa arrestare da Dupont e Dupond.\nLe indicazioni delle tre pergamene conducono Tintin e Haddock al Castello di Moulinsart (una villa appartenuta a de Haddock e acquistata da Sakharine) dove entrano in una stanza segreta murata e trovano un globo contenente il cappello di de Haddock, nel quale egli ha raccolto l'oro dal suo tesoro. All'interno del globo Tintin trova anche le indicazioni per il relitto dell\"Unicorno\" con il resto del tesoro, e si appresta a partire in una nuova avventura con il capitano e Mil\u00f9.\nProduzione.\nSteven Spielberg divenne fan della saga di Tintin durante gli anni '80, quando lesse una recensione che paragonava le avventure del giovane reporter a quelle di Indiana Jones ne \"I predatori dell'arca perduta\". Dopo la morte del \"padre\" di Tintin, Herg\u00e9, i diritti cinematografici della serie passarono alla moglie, la quale concesse al solo Spielberg (di cui Herg\u00e9 era un grande appassionato) di poter girare un film. Ma dopo alcune bozze della sceneggiatura bocciate, Spielberg rinunci\u00f2 al progetto e i diritti vennero restituiti.\nA partire dal 2001, Spielberg torn\u00f2 a interessarsi della questione e decise che avrebbe utilizzato la tecnica della motion capture, che avrebbe permesso \"integrit\u00e0 creativa\" al personaggio. Qualche anno pi\u00f9 tardi, la Weta Digital (fondata da Peter Jackson) venne coinvolta nella realizzazione del film. Jackson, grande fan della serie di Herg\u00e9, si un\u00ec come produttore. Ma la notizia che i due avrebbero co-prodotto il film si ebbe solo dal 2007. Dato che il film sarebbe stato girato con la \"motion capture\", sul set erano presenti anche James Cameron e Robert Zemeckis, due registi esperti nel settore.\nLa sceneggiatura venne curata da Steven Moffat, Edgar Wright e Joe Cornish (tra vari rimaneggiamenti e riscritture), che si basarono su tre volumi di Tintin: \"\"Il granchio d'oro\", \"Il segreto del Liocorno\", \"Il tesoro di Rackam il Rosso\" e qualche scena tratta da \"Tintin nel paese dell'Oro Nero\"\".\nNonostante fosse stato concepito per il 3D, Spielberg insist\u00e9 nel girare con il metodo tradizionale del 2D. Il direttore della fotografia Janusz Kaminiski ha agito di conseguenza, mentre John Williams, collaboratore abituale del regista, dichiar\u00f2 che avrebbe scritto la colonna sonora del film. Le attivit\u00e0 di post-produzione (supervisionate da Jackson e Spielberg) si sono concluse nel settembre 2011. Per la performance di Mil\u00f9, il fedele cagnolino di Tintin (a detta degli animatori, il personaggio pi\u00f9 difficile da animare in tutto il film), sono stati utilizzati diversi esemplari canini, sebbene essi servissero solo per studiarne i movimenti. L'abbaiare di Mil\u00f9 \u00e8 frutto del miscuglio dei versi di varie razze canine (dato che la razza a cui appartiene Mil\u00f9 \u00e8 inesistente).\nIl budget complessivo \u00e8 stato di 135 milioni di dollari.\nDistribuzione.\nIl film \u00e8 stato presentato al Festival Internazionale del Film di Roma 2011 nella sezione \"Alice nella citt\u00e0\", nelle sale italiane \u00e8 stato distribuito il 28 ottobre 2011, negli Stati Uniti \u00e8 uscito il 23 dicembre dello stesso anno. Il primo trailer in lingua originale \u00e8 stato reso disponibile il 16 maggio\u00a02011, mentre quello italiano il 23 maggio 2011.\nLa direzione del doppiaggio italiano e la traduzione/adattamento dei dialoghi \u00e8 a cura di Marco Mete, per conto della \"Cast Doppiaggio Srl\".\nAccoglienza.\nSu Rotten Tomatoes, \"Le avventure di Tintin\" detiene un indice di approvazione del 74% basato su 232 recensioni, con un punteggio medio di 7,00 / 10. Il consenso critico del sito web recita: \"Attingendo al classico \"I predatori dell'arca perduta\", Steven Spielberg ha creato un'altra vivace ed elettrizzante avventura sotto forma di Tintin\".\n\"Le avventure di Tintin\" ha incassato $ 77.591.831 in Nord America e $ 296.402.120 in altri territori per un totale mondiale di $ 373.993.951."}
{"id": "3492284", "revid": "765341", "url": "https://it.wikipedia.org/wiki?curid=3492284", "title": "C215", "text": "Biografia.\nBench\u00e9 le sue opere siano visibili nelle strade di numerose capitali d'Europa come Amsterdam, Barcellona, Londra, Roma, Palermo e la Valletta, egli risiede a Parigi.\nNella sua arte rappresenta soggetti comuni, gente nel suo aspetto pi\u00f9 umile e sincero. Sono espressioni, profili, sguardi: ritratti di mendicanti, senzatetto, bambini di strada, donne, anziani, lavoratori, immigrati o personaggi caratteristici di popoli o aree geografiche, ma anche animali. C215 pone molta attenzione nell'attribuire ai lineamenti ed all'aspetto dei volti una intensa espressivit\u00e0.\nAttivo a partire dal 2005, C215 ha elaborato gradualmente delle peculiari capacit\u00e0 ed abilit\u00e0 nel comporre i suoi stencil. Fatto, questo, che rende i suoi lavori unici e riconoscibili a vista d'occhio a paragone di altri, proprio per il tratto e per la specificit\u00e0 di intagliare le sagome effettuati nei lavori stessi.\nChristian Guemy ha frequentato l'Universit\u00e9 Paris-Sorbonne (Paris IV), presso la quale ha conseguito il dottorato di ricerca in Storia dell'arte, incentrando gli studi sul patrimonio artistico che ha apportato la Chiesa alla Francia del XVII secolo.\nNel 2007 pubblica e finanzia autonomamente il volume \"Stencil History X\".\nLe sue opere danno colore a strade e pareti di tutto il mondo: dall'Africa (Essaouira, F\u00e8s, Dakar, Djerba), al continente americano (San Paolo, Brooklyn, Los Angeles), dall'Asia (Nuova Delhi) allo stato del Vaticano, a Mosca, Istanbul, Gerusalemme, Tel Aviv e Atene.\nInoltre, C215 produce lavori, abitualmente su legno o canvas, per varie gallerie. La sua ultima esposizione pubblica, tenutasi a Parigi alla fine del 2010, ha dato come frutto anche la produzione del suo primo \"solo\", un volume intitolato \"Community Service\"."}
{"id": "3492285", "revid": "375960", "url": "https://it.wikipedia.org/wiki?curid=3492285", "title": "Archibugieri", "text": ""}
{"id": "3492287", "revid": "111133380", "url": "https://it.wikipedia.org/wiki?curid=3492287", "title": "Nicolas Hommel", "text": "\u00c8 stato Segretario generale del Consiglio delle Comunit\u00e0 europee.\nHommel fu segretario generale del ministero degli esteri del Lussemburgo. Successivamente lavor\u00f2 presso la rappresentanza permanente del suo paese all'Organizzazione per la Cooperazione Economica Europea e fu rappresentante permanente del Lussemburgo presso la NATO dal 1953 al 1959. Fu tra i negoziatori del suo paese per la creazione della Comunit\u00e0 europea di difesa.\nIn seguito fu ambasciatore del Lussemburgo nella Repubblica Federale Tedesca, fino al 1973.\nDal 1973 al 1980 Hommel fu Segretario generale del Consiglio delle Comunit\u00e0 europee."}
{"id": "3492288", "revid": "212348", "url": "https://it.wikipedia.org/wiki?curid=3492288", "title": "Ivan Buljan", "text": "Carriera.\nGiocatore.\nNazionale.\nIl suo debutto con la nazionale jugoslava risale al 26 settembre 1973 nella partita contro l'Ungheria giocatasi a Belgrado. La sua ultima partita con la nazionale, valida per la qualificazione al Mondiale di Spagna 1982, risale al 29 novembre 1981 contro la Grecia ad Atene.\nIndoss\u00f2 la maglia della nazionale per un totale di trentasei partite andando a segno in due occasioni."}
{"id": "3492289", "revid": "123814253", "url": "https://it.wikipedia.org/wiki?curid=3492289", "title": "Tele A", "text": "Tele A \u00e8 un'emittente televisiva privata della Campania a diffusione interregionale.\nI programmi di questa rete sono ricevibili, oltre che in Campania, anche in altre regioni: Lazio, Puglia, Marche, Abruzzo, parte del Molise, la provincia di Matera e parte della provincia di Cosenza.\nStoria.\nFondata alla fine degli anni settanta a Napoli da Alfredo Abbaneo, nel 1980 diventa emittente affiliata a Canale 5 per la Campania, non mandando pi\u00f9 una programmazione autonoma ma limitandosi a trasmettere i programmi del network, al punto da essere definita da \"Millecanali\" \"l'emittente juke-box di Canale 5\". Tuttavia la partnership con il gruppo del Biscione ha breve vita, l'accordo tra i due gruppi viene sciolto, Tele A cede alcune frequenze a Canale 5 e riprende a trasmettere programmi autoprodotti su altre frequenze. Con l'avvento del digitale terrestre per un breve periodo \u00e8 stato possibile ricevere Tele A anche in Lombardia e Veneto.\nNel 2010 l'emittente lascia la storica sede di Napoli a via Emanuele Gianturco per trasferirsi nei nuovi studi di Marcianise (CE). Di li a poco, a causa dei problemi economici subentrati per la crisi, l'azienda \u00e8 costretta ad un nuovo trasloco presso gli studi di \"Napoli Canale 34\" (altra emittente storica di Napoli), nel quartiere Agnano. In questa nuova sede, Tele A usufruisce di alcuni studi messi a disposizione dall'Emittente ospitante, riuscendo a portare cos\u00ec avanti, piccole produzioni autonome.\nDal 4 novembre 2012 non \u00e8 pi\u00f9 attivo il canale Tele A Sat sul bouquet di Sky rinunciando alla frequenza satellitare. Dal dicembre 2012 non trasmette pi\u00f9 con un proprio mux in Campania, ma \u00e8 veicolato dai mux di Tv Capital, LiraTV e TV7 Benevento. Nell'agosto 2014, dichiarandosi azienda in crisi, l'emittente licenzia la quasi totalit\u00e0 del personale, continuando per\u00f2 la programmazione."}
{"id": "3492309", "revid": "6923", "url": "https://it.wikipedia.org/wiki?curid=3492309", "title": "Francesco Marino (vescovo)", "text": "Biografia.\nNasce a Cesa, in provincia di Caserta e diocesi di Aversa, il 24 novembre 1955.\nFormazione e ministero sacerdotale.\nFrequenta gli studi presso il Pontificio seminario campano interregionale di Posillipo a Napoli.\nIl 6 ottobre 1979 \u00e8 ordinato presbitero per la diocesi di Aversa.\nDal 1991 \u00e8 vicario episcopale mentre nel 1992 diventa assistente ecclesiastico diocesano dell'Azione Cattolica.\nNel 1997 viene nominato cappellano di Sua Santit\u00e0.\nMinistero episcopale.\nIl 13 novembre 2004 papa Giovanni Paolo II lo nomina vescovo di Avellino; succede ad Antonio Forte, dimessosi per raggiunti limiti di et\u00e0. L'8 gennaio 2005 riceve l'ordinazione episcopale, nella cattedrale di Aversa, dal cardinale Crescenzio Sepe, prefetto della Congregazione per l'evangelizzazione dei popoli, co-consacranti l'arcivescovo Mario Milano, vescovo di Aversa, e il vescovo emerito di Avellino Antonio Forte. Il 14 gennaio seguente prende possesso della diocesi.\nNel 2011 viene eletto delegato dei vescovi firmatari della convenzione del Pontificio seminario campano interregionale di Napoli (Posillipo).\nL'11 novembre 2016 papa Francesco lo nomina vescovo di Nola; succede all'arcivescovo Beniamino Depalma, dimessosi per raggiunti limiti di et\u00e0. Il 15 gennaio 2017 prende possesso della diocesi.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "3492310", "revid": "83531", "url": "https://it.wikipedia.org/wiki?curid=3492310", "title": "Sifare", "text": "Nato probabilmente attorno all'85 a.C. Di lui abbiamo notizie attraverso i fatti raccontati durante la terza guerra mitridatica.\nSi racconta che fu messo a morte dallo stesso re nel 63 a.C. a \"Panticapaeum\", a causa di un litigio con la madre del ragazzo. Si racconta che Mitridate aveva un castello dove nascose, nei suoi sotterranei, il suo tesoro: una grande quantit\u00e0 di denaro chiusi dentro a numerosi vasi di ferro. Stratonice, una delle concubine o mogli del re, era stata posta a capo di questo castello, e mentre il re del Ponto stava ancora completando il suo viaggio intorno al Ponto Eusino, lo consegn\u00f2 a Gneo Pompeo Magno, rivelandogli i tesori segreti, a condizione di salvare il figlio Sifare, qualora lo avesse catturato. Pompeo, ricevuto il denaro, promise in cambio che avrebbe graziato il ragazzo, permettendole di portare via tutte le sue cose. Quando Mitridate venne a saperlo, si vendic\u00f2, uccidendo Sifare presso lo stretto, mentre la madre fu obbligata ad assistere a questo strazio dalla riva opposta, con il corpo del figlio rimasto insepolto."}
{"id": "3492313", "revid": "767487", "url": "https://it.wikipedia.org/wiki?curid=3492313", "title": "Jimmy Gallagher", "text": ""}
{"id": "3492316", "revid": "106908", "url": "https://it.wikipedia.org/wiki?curid=3492316", "title": "Archibugiere", "text": "Per archibugiere (\"Arquebusier\" in lingua inglese) s'intende una unit\u00e0 militare di fanteria (un soldato) armato di archibugio. \nIn Europa, il termine non indic\u00f2 mai un corpo specifico dell'esercito di riferimento: archibugiere era quindi qualsiasi soldato capace di fare fuoco con un archibugio presentatosi all'arruolamento con la sua arma da fuoco.\nStoria.\nForme rudimentali di archibugio erano gi\u00e0 in uso nell'Impero cinese al tempo della Dinastia Ming (tardo XIV secolo). Gi\u00e0 in questo periodo, i generali cinesi compresero l'importanza di un uso plurale e non singolo dell'arma da fuoco portatile, spingendo per la creazione di apposito corpi dell'esercito destinati al maneggio degli archibugi prima e dei moschetti poi. Queste speciali forze di fanteria, inquadrate nella \"Divisione del Divino Ingegno\" (\"Shen-chi ying\"), vennero combinate alla cavalleria nelle operazioni militari volte a ricacciare i mongoli fuori dai confini imperiali. Nel 1387, uno schieramento di archibugieri su tre file permise ai cinesi di vanificare la carica degli elefanti da guerra presso Burma: nonostante la scarsa precisione delle armi, il volume di fuoco costante prodotto dallo schieramento (mentre una fila sparava, le altre due ricaricavano) sort\u00ec un effetto devastante sulle fila nemiche.\nPi\u00f9 interessante fu invece la risposta dei corpi di cavalleria all'introduzione in pianta stabile delle armi da fuoco portatili nell'armamentario. Sin dal XVI secolo la cavalleria pesante, pur mantenendo la spada e le armi bianche d'arcione (mazza d'arme, scure d'arcione etc.) abbandon\u00f2 la lancia da giostra in favore della pistola o del pi\u00f9 potente petrinale (sorta di pistola con canna molto lunga). Al fianco di queste unit\u00e0 di cavalleria dedite all'uso della pistola (corazzieri e pistolieri, gli \"Schwarze Reiter\" tedeschi) sorsero anche unit\u00e0 armate di archibugio. Il dragone era in buona sostanza un archibugiere di fanteria riqualificato a cavallo in modo da guadagnare rapidit\u00e0. Si diffusero inoltre veri e propri corpi di archibugieri a cavallo, gli \"harquebusier\", destinati a supportare con la loro maggiore potenza di fuoco i pistolieri durante il caracollo, la manovra d'avanzamento studiata per permettere ai cavalieri di scaricare le loro armi da fuoco sul quadrato di fanteria prima della carica risolutiva alla spada.\nGi\u00e0 all'aprirsi del Cinquecento, un apposito corpo di archibugieri a cavallo, i \"pi\u0161\u010dal'niki\", inizi\u00f2 a militare per lo zar della Moscovia. Utilizzati durante la presa di Pskov (1510), Smolensk (1512) e ancora nel 1545, i \"pi\u0161\u010dal'niki\" vennero fatti oggetto di grandi attenzioni da parte dello zar che tent\u00f2 di incentivarne il reclutamento garantendo a questo tipo di soldati donazioni fondiarie ed un regime fiscale sgravato.\nL'uso dell'archibugio da parte degli Ussari alati della Confederazione Polacco-Lituana, il corpo di cavalleria pi\u00f9 potente d'Europa tra Cinquecento e Seicento, fu invece un fenomeno tardo. Fermo restando l'uso delle pistole e, forse, dei petrinali da parte dei cavalieri, dai ranghi degli \"husaria\" non diede mai origine a un corpo simile ai \"pi\u0161\u010dal'niki\" russi, n\u00e9 l'uso dell'archibugio fu cosa consueta fino all'imposizione da parte della corona della carabina d'ordinanza nel 1680. \u00c8 comunque possibile che corpi di \"harquebusier\" abbiano militato come mercenari per i polacco-lituani all'interno dei non ben precisati battaglioni di \"reiter\" (\"rajtaria\" in lingua polacca) assoldati dalla Confederazione.\nL'impero ottomano, impegnato in una guerra costante contro gli Asburgo dal trattato di Gran Varadino (1538), arm\u00f2 di archibugio i suoi migliori fantaccini, i giannizzeri: al tempo del sultano Solimano il Magnifico (1520-1566), i giannizzeri erano rigorosamente armati di archibugio (all'Assedio di Malta, nel 1565, i turchi usavano archibugi tedeschi a canna lunga). Archibugi vennero utilizzati anche nella Battaglia di Tondibi (1590) che decret\u00f2 la sconfitta dell'Impero Songhai da parte dei Saadi del Marocco.\nNel 1543 circa, l'archibugio venne introdotto per la prima volta in Giappone da Fern\u00e3o Mendes Pinto e alcuni suoi compagni, naufragati accidentalmente sull'isola di Tanegashima, isola a sud di Ky\u016bsh\u016b, terra del clan Shimazu. Entro il 1550, numerose copie degli archibugi portoghesi, note come \"Tanegashima-tepp\u014d\" (lett. \"Bastone di legno di Tanegashima\") erano gi\u00e0 state prodotte e si erano diffuse sui campi di battaglia giapponesi. Nella Battaglia di Nagashino (1575), Oda Nobunaga ricorse in modo massiccio agli archibugieri: divise la truppa in tiratori e caricatori ed affid\u00f2 ad ogni coppia tre archibugi.\nUna volta affermatosi il regime dello Shogun Tokugawa, la produzione e l'uso delle armi da fuoco vennero fatti oggetto di un rigoroso controllo statale ma certamente non di un bando, come invece aveva inizialmente portato a supporre la visione spesso troppo romantica dell'et\u00e0 dei samurai. Proprio in quegli anni si svilupp\u00f2 in Giappone un'arte marziale precipua per le armi da fuoco, lo \"h\u014djutsu\"."}
{"id": "3492323", "revid": "2184720", "url": "https://it.wikipedia.org/wiki?curid=3492323", "title": "Un'emozione inaspettata", "text": "Un'emozione inaspettata \u00e8 un brano musicale scritto, prodotto ed interpretato da Raf, ed estratto come primo singolo dall'album \"Numeri\". Il brano \u00e8 stato reso disponibile per il download digitale e l'airplay radiofonico a partire dall'8 aprile 2011.\nVideo musicale.\nIl videoclip prodotto per il brano, ed ambientato in una stanza posta sottosopra \u00e8 stato reso disponibile sul canale YouTube di Raf il 20 maggio 2011.\nIl video riprende alcune scene del cortometraggio \"Weightless\" di Erika Janunger (2007)."}
{"id": "3492326", "revid": "767487", "url": "https://it.wikipedia.org/wiki?curid=3492326", "title": "George Moorhouse", "text": ""}
{"id": "3492328", "revid": "287204", "url": "https://it.wikipedia.org/wiki?curid=3492328", "title": "Someday (I Will Understand) (EP)", "text": "Someday (I Will Understand) \u00e8 un EP della cantante statunitense Britney Spears, pubblicato il 21 settembre 2005."}
{"id": "3492331", "revid": "287204", "url": "https://it.wikipedia.org/wiki?curid=3492331", "title": "Gunter Bialas", "text": ""}
{"id": "3492336", "revid": "2153076", "url": "https://it.wikipedia.org/wiki?curid=3492336", "title": "Your Time Will Come", "text": "Your Time Will Come \u00e8 un singolo della cantautrice folk rock britannica Amy Macdonald, pubblicato il 17 dicembre 2010 dall'etichetta discografica Mercury.\nIl brano \u00e8 stato scritto dalla Macdonald e prodotto da Pete Wilkinson e si tratta del quinto ed ultimo singolo estratto dal secondo album della cantante, \"A Curious Thing\".\nIl video \u00e8 stato diffuso il 30 dicembre successivo."}
{"id": "3492338", "revid": "599013", "url": "https://it.wikipedia.org/wiki?curid=3492338", "title": "Tom Florie", "text": ""}
{"id": "3492343", "revid": "1762097", "url": "https://it.wikipedia.org/wiki?curid=3492343", "title": "Impressionismo musicale", "text": "Con l'espressione impressionismo musicale (o anche musica impressionista) si intende una corrente di musica colta sviluppatasi in Europa (in particolare in Francia) tra il 1890 e il 1920 avente alcune analogie con l'omonima corrente pittorica e facente capo alle composizioni di Claude Debussy. Questa espressione \u00e8 stata data a posteriori dai musicologi poich\u00e9 lo stesso Debussy non vi si riconosceva del tutto. L'Impressionismo musicale \u00e8 inoltre strettamente legato alla poetica simbolista.\nImpressioni e sfumature.\nCome i pittori impressionisti privilegiano la luce, i musicisti che condividono questa sensibilit\u00e0 portano la loro attenzione sul timbro, il \u201ccolore\u201d degli strumenti. Il timbro diventa per questi compositori l'elemento pi\u00f9 importante della composizione, attraverso il quale esprimere impressioni e suggestioni. Le tecniche di strumentazione utilizzate sono molto raffinate e gli strumenti sono spinti agli estremi limiti della loro estensione. Le sonorit\u00e0 dell'orchestra cos\u00ec ottenute sono leggere, sfumate e trasparenti. La dinamica non raggiunge quasi mai il forte, ma in genere va dal mezzoforte al pianissimo. L'armonia segue le regole tradizionali, ma \u00e8 molto innovativa e crea un effetto di sospensione. Le melodie usano spesso scale antiche, di tradizione medievale, o ispirate all'Oriente come la scala pentafonica (di cinque suoni) e la scala esatonale (di sei toni). Le atmosfere delle composizioni appaiono cos\u00ec sognanti, vaghe e indeterminate.\nL'impressionismo musicale nasce a Parigi e si afferma fra il 1870 e il 1920.\nCaratteristiche.\nCome nell'impressionismo in arte, nel quale i contorni del disegno non sono pi\u00f9 netti ma sfumati, ugualmente nella musica i contorni musicali sono pi\u00f9 sfuggenti, volti a comunicare atmosfere immaginarie e sensazioni vaghe. I musicisti cercano di rappresentare la natura e comunicare all'ascoltatore le loro \"impressioni\", ponendo l'accento sul colore e sul timbro dei suoni; a differenza dei sentimenti forti della musica romantica, tali impressioni sono per di pi\u00f9 irreali. In particolare, per quanto riguarda la musica di Debussy, si intende il progressivo dissolversi della forma musicale in favore di costruzioni basate su delle \"macchie sonore\" attraverso un largo impiego del cromatismo.\nL'impressionismo musicale rifiuta quindi le forme tradizionali della musica classica, come la sonata, la sinfonia, e il concerto, affidandosi spesso a pezzi molto brevi.\nProtagonisti.\nIl fondatore del genere \u00e8 stato considerato Claude Debussy (1862-1918), che fu considerato dopo Richard Wagner il \u201cpadre\u201d della musica moderna; secondo Pierre Boulez per\u00f2 il termine \u00e8 limitativo nei confronti del compositore e deriva pi\u00f9 dai titoli delle sue opere che da una reale motivazione musicale. Debussy e Maurice Ravel sono generalmente considerati i due maggiori impressionisti. Altri importanti rappresentanti furono comunque Erik Satie, Paul Dukas, Alexander Scriabin, Frederick Delius, Ralph Vaughan Williams e Arnold Bax.\nTra gli italiani sono da ricordare invece Ottorino Respighi ed Alfredo Casella."}
{"id": "3492346", "revid": "72396", "url": "https://it.wikipedia.org/wiki?curid=3492346", "title": "Power Horse World Team Cup 2011", "text": "La World Team Cup 2011 \u00e8 un torneo di tennis giocato sulla terra battuta. \u00c8 stata la 33 edizione della World Team Cup, che fa parte della categoria 250 series nell'ambito dell'ATP World Tour 2011. A causa di problemi con \"ARAG\", sponsor dell'edizione precedente, e del trovare un nuovo sponsor la competizione \u00e8 stata inizialmente annullata. Nel gennaio 2011 si \u00e8 trovato un accordo con \"Power Horse\" per la sponsorizzazione del torneo cos\u00ec da poterlo giocare al Rochusclub di D\u00fcsseldorf in Germania, dal 15 al 21 maggio 2011.\nL'Argentina era la detentrice del titolo ma \u00e8 stata sconfitta in finale dalla Germania."}
{"id": "3492351", "revid": "2184720", "url": "https://it.wikipedia.org/wiki?curid=3492351", "title": "Il giorno in pi\u00f9 (singolo)", "text": "Il giorno in pi\u00f9 \u00e8 un singolo della cantante pop italo-marocchina Malika Ayane, pubblicato il 14 gennaio 2011 dall'etichetta discografica Sugar.\nIl brano \u00e8 stato scritto da Pacifico e prodotto da Ferdinando Arn\u00f2 ed \u00e8 stato estratto come singolo dalla riedizione del secondo album dell'artista, \"Grovigli\", intitolata \"Grovigli - Special Tour Edition\".\nLa canzone \u00e8 stata utilizzata come colonna sonora dell'omonimo film tratto dal romanzo di Fabio Volo.\nVideoclip.\nIl videoclip musicale che accompagna il brano \u00e8 stato diretto da Federico Brugia e mostra la cantante vestita da Biancaneve aggirarsi tra le strade di Milano ubriaca e in stato confusionale.\nIl video termina con due citazioni:"}
{"id": "3492353", "revid": "1543377", "url": "https://it.wikipedia.org/wiki?curid=3492353", "title": "Isole Cayman ai Giochi della XXIX Olimpiade", "text": "Le Isole Cayman ha partecipato alle Giochi della XXIX Olimpiade di Pechino, svoltisi dall'8 al 24 agosto 2008, con una delegazione di 4 atleti."}
{"id": "3492358", "revid": "611240", "url": "https://it.wikipedia.org/wiki?curid=3492358", "title": "Fan Siu-wong", "text": ""}
{"id": "3492361", "revid": "767487", "url": "https://it.wikipedia.org/wiki?curid=3492361", "title": "Sa'd ibn 'Ubada", "text": "Biografia.\nSa'd ibn 'Ubada fu un importante \"\u1e62a\u1e25\u0101ba\" e un \"An\u1e63\u0101r\", sayyid del clan dei B. S\u0101\u02bfida della trib\u00f9 medinese dei Banu Khazraj, guidata invece da \u02bfAbd All\u0101h b. Ubayy. Quando costui mor\u00ec Sa\u02bfd divenne l'esponente principale dei Khazraj e, alla morte di Sa\u02bfd ibn Mu\u02bf\u0101dh, divenne il capo degli Ansar.\nPartecip\u00f2 segretamente alla Seconda \u02bfAqaba. Fu solo dopo che i pellegrini medinesi ebbero lasciato La Mecca che i meccani vennero a conoscenza dell'accordo concluso alla \u02bfAqaba. Inseguirono pertanto i medinesi ma riuscirono solo a mettere le mani su Ibn \u02bfUb\u0101da, che maltrattarono finch\u00e9 egli fu riscattato da Mu\u1e6d\u02bfim b. \u02bfAdi e da \u1e24\u0101rith b. \u1e24arb, con i quali egli aveva da tempo stabili relazioni mercantili.\nLa sua abilit\u00e0 di commerciante gli valse una pi\u00f9 che discreta agiatezza, dimostrata dalla sua offerta di datteri ai guerrieri musulmani che erano impegnati nell'azione contro la trib\u00f9 medinese dei Na\u1e0d\u012br.\nAlla morte di Maometto, si dice che a favore di una sua nomina a guida della giovane \"Umma\" islamica si fossero espressi vari musulmani medinesi, finch\u00e9 per\u00f2, proprio nella Saq\u012bfa dei Ban\u016b S\u0101\u02bfida, non giunsero tra gli altri Ab\u016b Bakr, \u02bfUmar b. al-Kha\u1e6d\u1e6d\u0101b e Ab\u016b \u02bfUbayda b. al-Jarr\u0101\u1e25, scortati da un nutrito numero di beduini dei B. Aslam, che fecero scegliere Ab\u016b Bakr \"al-\u1e62idd\u012bq\" \"vicario del Profeta\" (\"khal\u012bfat al-ras\u016bl\") all'assemblea spontaneamente raccoltasi in quel luogo.\nSa\u02bfd b. \u02bfUb\u0101da mor\u00ec in Siria nel 633 o nel 634, durante il Califfato di Ab\u016b Bakr."}
{"id": "3492362", "revid": "1903954", "url": "https://it.wikipedia.org/wiki?curid=3492362", "title": "X amore", "text": "X amore \u00e8 il ventinovesimo album del cantautore, del 2004. Contiene anche un duetto con Emiliana Cantone, \"Nun t'annammur\u00e0\"."}
{"id": "3492363", "revid": "484362", "url": "https://it.wikipedia.org/wiki?curid=3492363", "title": "Regime dei Colonnelli", "text": ""}
{"id": "3492365", "revid": "1442080", "url": "https://it.wikipedia.org/wiki?curid=3492365", "title": "Sydney International 1995 - Doppio maschile", "text": "Il doppio maschile del torneo di tennis Sydney International 1995, facente parte dell'ATP Tour, ha avuto come vincitori Todd Woodbridge e Mark Woodforde che hanno battuto in finale Trevor Kronemann e David Macpherson 7-6, 6-4."}
{"id": "3492366", "revid": "767487", "url": "https://it.wikipedia.org/wiki?curid=3492366", "title": "Willie Fernie", "text": ""}
{"id": "3492367", "revid": "111325", "url": "https://it.wikipedia.org/wiki?curid=3492367", "title": "Jun'ichi K\u014dchi", "text": ""}
{"id": "3492369", "revid": "729019", "url": "https://it.wikipedia.org/wiki?curid=3492369", "title": "Harquebusier", "text": "Harquebusier (\"Arkebusierreiter\" in lingua tedesca), da non confondersi con \"Arquebusier\" (\"archibugiere\"), indicava una particolare forma di cavalleria pesante in forza agli eserciti dell'Europa Occidentale del XVII secolo.\nSi trattava di cavalieri armati di archibugio, da utilizzarsi come rinforzo alla cavalleria armata di pistole, i pistolieri, classificabili come antesignani dei carabinieri. A differenza dei dragoni, unit\u00e0 militare montata che utilizzavano il cavallo solo per spostarsi pi\u00f9 celermente disimpegnando poi normali mansioni di fanteria, gli \"Arkebusierreiter\" sparavano stando in sella, esattamente come i pistolieri.\nStoria.\nIl corpo degli \"harquebusier\" fu una caratteristica peculiare delle forze di cavalleria dell'Europa Settentrionale tra tardo XVI e XVII secolo: fondamentalmente il Regno d'Inghilterra ed il Regno di Svezia.\nL'utilizzo di archibugieri montati, primo approccio delle armi da fuoco ai ranghi della cavalleria e non pi\u00f9 solo della fanteria, viene riscontrato gi\u00e0 nelle fonti relative alle Guerre d'Italia: se ne serv\u00ec, per esempio, Giovanni delle Bande Nere gi\u00e0 nel 1521-1527, anche se con modalit\u00e0 pi\u00f9 simili a quelle dei dragoni seicenteschi che dei \"Reiter\" cinquecenteschi. Sempre in ambiente mediterraneo (Regno di Spagna e signorie italiane), svilupp\u00f2 la tecnica del Caracollo, ideata appunto per permettere a cavalieri armati di archibugio e/o pistola a ruota di scaricare le loro armi da fuoco sul nemico prima della carica risolutiva all'arma bianca. Furono proprio degli archibugieri a cavallo spagnoli, al comando del condottiero basco Pedro de Gamboa, ad importare con successo il caracollo nelle isole britanniche, risolvendo in favore degli inglesi la Battaglia di Pinkie Cleugh (1547) contro gli scozzesi.\nVerso il finire del XVI secolo, gli archibugieri a cavallo erano utilizzati come supporto per la cavalleria pesante armata di pistola e petrinale (\"corazzieri\", \"pistolieri\" e \"mezze lance\"). La successiva evoluzione della tattica militare imposta da strateghi come Gustavo II Adolfo di Svezia nella Guerra dei trent'anni (fase svedese) (1630-1635) ed Oliver Cromwell nella Guerra civile inglese (1642-1660), impose invece gli \"harquebusier\" come forza risolutiva negli scontri tra eserciti dell'Europa Settentrionale.\nAbbandonata la manovra del caracollo in favore di cariche penetranti all'arma bianca, durante le quali le armi da fuoco venivano scaricate solo all'ultimo momento o durante la mischia, l'impatto del colpo di archibugio, rispetto a quella della pistola o del petrinale in dotazione a corazzieri e pistoleri, si rivel\u00f2 notevolmente maggiore.\nGli \"harquebusier\", come i \"Reiter\", scomparvero gradualmente dalla scena bellica europea, venendo inglobati in pi\u00f9 generiche unit\u00e0 di cavalleria al principio del XVIII secolo. Nel Regno Unito, la maggior parte dei reparti di archibugieri a cavallo vennero reinquadrati come dragoni.\nEquipaggiamento.\nSoprattutto nel Regno d'Inghilterra, l'equipaggiamento degli \"harquebusier\" era tanto caratteristico ed uniforme da far s\u00ec che, a partire dal 1620 circa, qualsiasi cavaliere equipaggiato in modo simile venisse definito \"harquebusier\" anche nel caso in cui si fosse trattato di un pistoliere.\nNonostante la scomparsa degli \"harquebusier\" al principio del Settecento, le parti della loro panoplia sopravvissero in altri corpi di cavalleria. Il corsaletto funse da modello di riferimento per i corazzieri dell'Esercito napoleonico e l'elmetto da modello per i corazzieri dell'Impero austro-ungarico impegnati, circa 1780, nelle guerre contro l'Impero ottomano."}
{"id": "3492370", "revid": "83531", "url": "https://it.wikipedia.org/wiki?curid=3492370", "title": "Cena in Emmaus (Moretto)", "text": "La Cena in Emmaus \u00e8 un dipinto a olio su tela (147x305 cm) del Moretto, databile al 1526 circa e conservato nella Pinacoteca Tosio Martinengo di Brescia.\nSebbene ascrivibile alla prima maturit\u00e0 dell'autore, il dipinto si colloca tra i maggiori capolavori di tutta la sua produzione artistica, giudizio emergente da una notevole fortuna critica che, dai primi commentatori agli approfonditi studi del Novecento, ha sempre visto nell'opera una grande maestria in disegno, cromie, studio delle ombre e scelta compositiva, ricca di dettagli naturalistici. L'ipotesi di un taglio effettuato alla tela, che avrebbe asportato la supposta parte superiore, \u00e8 stata confutata in un restauro del 1988, che ha invece dimostrato l'integrit\u00e0 del supporto.\nStoria.\nL'opera proviene dalla chiesa di San Luca a Brescia, dove viene registrata per la prima volta da Bernardino Faino nel 1630, il quale la vede nella cappella di San Sebastiano. I beni della chiesa erano comunque di propriet\u00e0 dell'Ospedale di San Luca, al quale era annessa dal 1492: quando Francesco Paglia la vede pochi decenni dopo il Faino, infatti, si trova nella cancelleria dell'ospedale. In altre redazioni della sua guida, per\u00f2, lo studioso colloca l'opera in controfacciata, sopra il portale d'ingresso alla chiesa. In questo luogo la vede anche Francesco Maccarinelli nel 1747, mentre Giovanni Battista Carboni la segnala in sacrestia nel 1760. Il trasferimento fu sicuramente conseguenza dei lavori di radicale ricostruzione della chiesa, che ebbero luogo proprio in quegli anni.\nPaolo Brognoli, nel 1826, \u00e8 testimone di un ulteriore trasferimento e la registra nella \"sala di residenza del presidente di detto ospitale\" e informa anche di un restauro condotto pochi anni prima, nel 1822, per mano di Girolamo Romani. La relazione sugli interventi operati dal Romani viene recuperata nel 1898 da Pietro Da Ponte, trovando che il restauratore aveva giudicato l'opera cos\u00ec degradata \"da figurarsi appena\", ma ritenuta indubbiamente appartenere \"alle migliori produzioni del Moretto\". Dopo il restauro il dipinto viene ricollocato nella cancelleria, dove rimane fino al 1864, quando viene trasferito in deposito alla Pinacoteca Tosio Martinengo. Nel 1882 il Comune di Brescia acquista la tela, donandola definitivamente alla collezione della pinacoteca e scongiurando la sua emigrazione verso collezioni straniere. L'opera si trova ancora oggi esposta in questa sede.\nNel 1898, Pietro Da Ponte avanza l'ipotesi che la tela fosse pi\u00f9 ampia in altezza, deducendolo dell'esistenza di una copia, un tempo in collezione privata e oggi non identificata, che mostrava l'arco superiore della volta di copertura del locale dove si svolge la scena e il muro di chiusura sullo sfondo, con vantaggio prospettico della scena. L'esistenza di un'altra riproduzione analoga dell'opera, oggi nella chiesa di Santa Maria della Carit\u00e0 a Brescia, rendeva ancor pi\u00f9 probabile l'ipotesi del Dal Ponte, cio\u00e8 che la tela sia stata tagliata. Nel 1988 la tela ha per\u00f2 subito un attento restauro ed \u00e8 stato dimostrato che la tela non ha subito alcun tipo taglio.\nDescrizione.\nL'opera raffigura il culmine dell'azione di un episodio descritto nel Vangelo secondo Luca, quando due apostoli, dopo avere invitato a cena un viandante, riconoscono in lui Cristo risorto. Al centro dell'opera \u00e8 posto Ges\u00f9 nell'atto di spezzare il pane, con il capo appena reclinato e coperto da un largo cappello, dal quale emergono il volto e lo sguardo rivolto direttamente all'osservatore. Alla sua sinistra \u00e8 seduto un apostolo in atteggiamento diffidente, mentre l'apostolo a destra scruta il volto di Cristo stendendosi sulla tavola, coperta da un velo bianco frangiato ai bordi. Al di sotto \u00e8 visibile il sostegno e la pedana del tavolo stesso, sulla quale \u00e8 seduto un gatto.\nA sinistra del gruppo centrale si vede il parapetto di una scala in discesa, al quale si regge un giovane spettatore leggermente proteso in avanti. A destra, invece, pi\u00f9 indietro rispetto al tavolo, una serva vestita di rosso regge un vassoio carico di cibo ed \u00e8 anch'essa rivolta verso Ges\u00f9 e gli apostoli. La scena si svolge in un ambiente chiuso decorato arricchito da due colonnati di ordine ionico in prospettiva centrale, che si perdono nell'oscurit\u00e0 dominante nella figurazione.\nStile.\nIl dipinto ha sempre trovato una notevole fortuna critica, a partire dagli antichi commentatori. Anche Bernardino Faino, il primo studioso in assoluto a commentarla nel 1630, la giudica \"cosa finta di notte ma cosa tanto ben fatta che veramente questo pittore \u00e0 trapassato il segno, tanto \u00e8 ben colorita et ben fatta\".\nLa critica moderna viene inaugurata da Joseph Archer Crowe e Giovanni Battista Cavalcaselle i quali, nel 1871, vi ravvisano una delle pi\u00f9 alte creazioni della scuola veneta, pur conservando pienamente l'impronta individuale dell'autore. Gustavo Frizzoni, nel 1889, scrive che \"vi domina una cupa e calda intonazione, una efficacia notevole, con tipi che si impongono pi\u00f9 per la seriet\u00e0 del pensiero che per la purezza delle forme; un sentimento realistico prevale nella spontanea natura dei movimenti e dell'espressione propria della vigorosa e semplice naturalezza delle classi medie e povere\". Il critico rileva anche la bellezza del giovane spettatore che osserva la scena dalla sommit\u00e0 della scaletta laterale, \"una figura d'un incanto poetico quasi giorgionesco\".\nL'acquisizione del dipinto da parte del Comune, avvenuta come detto nel 1882, accende ancor pi\u00f9 l'interesse verso l'opera. Nel medesimo anno, Luigi Setti la propone come una delle pi\u00f9 valide e significative opere del Moretto: \"la composizione affettuosa, il disegno corretto, l'intenso sentimento delle figure, colto bens\u00ec nel momento pi\u00f9 intenso, ma colla giusta moderazione dei particolari. La posa dei personaggi animata e naturalissima. Vigore di tinte, impasto morbido e armonico, dal tocco concentrato, dalle carnagioni vivide e calde, dallo svolgimento della luce a grandi masse e col contrapposto dei colori fra loro e col chiaroscuro, dal getto delle pieghe, tutto speciale dell'artista, ampio, facile, finito; e in fine da quel fare largo e magnifico sempre e dovunque, che, mentre non rifugge dagli ardimenti agli artifizii, \u00e8 frutto di una lunga osservazione e di squisita intelligenza del vero\".\nAnche Pietro Da Ponte, nel 1898, non si discosta dagli elogi dei precedenti studiosi e arriva addirittura a considerarla un'opera dell'et\u00e0 matura del pittore, \"una delle pi\u00f9 belle, pi\u00f9 armoniche e pi\u00f9 potenti opere che siano uscite dal suo pennello\". Il critico, come gi\u00e0 detto precedentemente, avanza anche l'ipotesi che la tela fosse pi\u00f9 ampia in altezza, deducendolo dell'esistenza di copie dove \u00e8 visibile completamente lo sfondo architettonico. L'ipotesi, accettata anche da altri, \u00e8 stata confutata durante il restauro del 1988, che ha del tutto escluso la possibilit\u00e0 che la tela sia stata tagliata.\nGiorgio Nicodemi, nel 1925, definisce l'opera \"tutta viva di sensi romaniniani e savoldeschi\" e d\u00e0 notizia della tradizione che vorrebbe il giovane spettatore a sinistra della scena un autoritratto del Moretto. Gi\u00e0 il Da Ponte aveva rifiutato l'ipotesi, ma Nicodemi la riprende e mette a confronto la figura con un altro presunto ritratto dell'autore presente nella \"Disputa del Sacramento\", tela del Romanino facente parte del ciclo della Cappella del Santissimo Sacramento nella chiesa di San Giovanni Evangelista a Brescia, a fianco dell'autoritratto dello stesso Romanino.\nAnche Adolfo Venturi, nel 1929, ritiene il dipinto \"una delle pi\u00f9 savoldiane creazioni del Moretto [...], dove tutto tra le ombre e le luci prende saldezza, mentre Cristo sbocconcella il pane. D'improvviso noi vediamo una scena chiusa, dove la luce ha determinazioni circoscritte, e l'ombra si proietta, o di grado in grado s'affonda, con tale giustezza di paesaggi da mostrarci nel maestro bresciano un precursore potente del naturalismo bassanesco. In questo studio preliminare di evidenze plastiche, di schiettezze figurative, per che la materia pittorica si purifichi e s'esalti. Si veda, tagliato dalla bianca luce del marmo di una colonna, il nobile profilo del gentiluomo dal parapetto della scala proteso ad osservare la scena, la diffidenza sdegnosa dell'apostolo a sinistra, lo sforzo di penetrare il mistero nel rude apostolo a destra, con la faccia in penombra e i lineamenti slargati dall'osservazione intensa, cocciuta, il dibattito della luce sul dolce viso del misterioso pellegrino. A un tempo, l'ambiente \u00e8 costruito fra colonnati di foggia classica, ma con accenti naturalistici, quali il piede del tavolo di legno, la tovaglia bianca di tela frangiata, il gatto sul piede del tavolo, la servetta che proietta l'ombra della testa inghirlandata sulla colonna a destra\".\nInsistono ancora sul savoldismo Giuseppe Fiocco nel 1939 e altri autori, soprattutto nell'ambito della mostra sulla pittura bresciana del Cinquecento, organizzata nel medesimo anno da Fausto Lechi e Gaetano Panazza. Un'analisi molto articolata viene condotta da Gy\u00f6rgy Gombosi nel 1943, che giudica molto bene le figure dello spettatore e della serva, ma non trova la stessa bellezza nella scena centrale, trovando degni d'ammirazione soltanto l'apostolo di destra e le mani di Cristo, \"viste in modo grandioso\". L'ipotesi del critico \u00e8 che \"l'approccio tematico al sacro rende formale e inibito l'artista, al punto che il suo linguaggio perde la propria naturale melodiosit\u00e0\". Al contrario, \"le possibilit\u00e0 del Moretto appaiono incomparabilmente pi\u00f9 grandi, anzi moltiplicate, non appena si prendano in considerazione le parti laterali del dipinto. Qui, in zone apparentemente profane, il Moretto appare libero e ben situato nel proprio elemento, e riesce a dare a queste figura, anche pittoricamente, un rilievo come se volesse costringere l'osservatore a guardare in modo particolare la coppia dei donatori, anche per se stessa come la parte pi\u00f9 importante del quadro\".\nCamillo Boselli, nel 1954, si sofferma a lungo sul dipinto, vedendolo come un'opera capitale nello sviluppo dell'arte del Moretto. Accogliendo per\u00f2 l'ipotesi del Da Ponte sul taglio superiore della tela, si perde in una lunga analisi dell'effetto generale che doveva avere l'opera nella sua supposta conformazione originale.\nLa datazione al 1526 circa viene avanzata per la prima volta da Gaetano Panazza nel 1958 e la proposta avr\u00e0 seguito negli studi di Rossana Bossaglia nel 1963, di Camillo Boselli nel 1974 e di Pier Virgilio Begni Rodona nel 1988."}
{"id": "3492372", "revid": "767487", "url": "https://it.wikipedia.org/wiki?curid=3492372", "title": "Elisabetta Ernestina di Sassonia-Meiningen", "text": "Biografia.\nEra figlia del duca Bernardo I di Sassonia-Meiningen e della seconda moglie Elisabetta Eleonora di Brunswick-Wolfenb\u00fcttel.\nCrebbe presso la corte di Meiningen dove mostr\u00f2 un precoce interesse per le arti e le scienze.\nElisabetta Ernestina prese i voti divenendo nel 1713 badessa del monastero protestante di Gandersheim.\nSotto il suo governo il monastero prosper\u00f2: la biblioteca si arricch\u00ec di nuovi volumi dedicati anche alle scienze e le stanze comuni si riempirono di collezioni d'arte. Molte furono le donazioni di opere letterarie e artistiche provenienti dalla nobilt\u00e0 del paese.\nNegli anni 1713-1726 fece costruire a Brunshausen un Palazzo d'estate con camere adibite alla raccolta e allo studio. Fece ristrutturare il convento e lo arricch\u00ec di un giardino barocco.\nCon il fratello Antonio Ulrico, con cui mantenne sempre ottimi rapporti e che sostenne anche economicamente durante le numerose controversie con i fratelli, cre\u00f2 a Meiningen una collezione d'arte e di storia naturale.\nMor\u00ec nel 1766 dopo 53 anni alla guida del monastero."}
{"id": "3492378", "revid": "785863", "url": "https://it.wikipedia.org/wiki?curid=3492378", "title": "Benita Martini", "text": "Biografia.\nAllieva della Scuola di Teatro di Bari, si diplom\u00f2 nel 1946 con un saggio diretto da Daniele Luisi presso il Teatro Piccinni. Nel 1948 si un\u00ec alla neonata compagnia del Piccolo Teatro di Bari. Inizi\u00f2 a lavorare per il doppiaggio attorno alla met\u00e0 degli anni '50. Fra i suoi doppiaggi si ricorda in particolare quello della regina nell'edizione del 1972 di \"Biancaneve e i sette nani\" e la voce del computer \"Mother\" in \"Alien\" (1979) Altri due doppiaggi particolarmente significativi sono stati quelli di Irene Papas, la Penelope dello storico sceneggiato televisivo dell\"'Odissea\", e di Louise Fletcher, la cinica infermiera di \"Qualcuno vol\u00f2 sul nido del cuculo\".\nDopo aver lavorato per CID e CDC, negli anni '70 \u00e8 entrata nella CVD.\nAttiva nella prosa radiofonica della Rai tra gli anni sessanta e settanta, ha avuto il suo unico ruolo su schermo nel 1974, nella miniserie televisiva \"Dedicato a una coppia\" diretta da Dante Guardamagna.\n\u00c8 vedova dello scrittore e sceneggiatore Renzo Rosso, che ha sposato nel 1960 e da cui ha avuto due figli."}
{"id": "3492379", "revid": "767487", "url": "https://it.wikipedia.org/wiki?curid=3492379", "title": "Johann von Zwehl", "text": "Biografia.\nDiscendente di un'antica famiglia di militari prussiani, era figlio di Alfred (1814-1897), ufficiale dell'esercito prussiano, e di Wilhelmine von Voigts-Rhetz (1824-1872), figlia del generale Kostantin Bernhard von Voigts-Rhetz.\nZwehl venne educato all'accademia militare di Schwerin, dove ebbe per insegnante Hugo von Obernitz e nel 1870 entr\u00f2 come sottotenente di fanteria nell'esercito prussiano partecipando alla guerra franco-prussiana; nel 1873 venne promosso tenente e nel 1879 capitano e nel 1881 maggiore. Dal 1881 al 1896 ebbe importanti incarichi amministrativi presso il ministero della guerra: fu presidente della commissione nazionale per gli armamenti e presidente della societ\u00e0 per l'avanzamento delle scienze militari, circondandosi da giovani e capaci ufficiali come Max Hoffman, Erich von Tschischwitz e Kostantin Schmidt von Knobelsdorf, i quali avrebbero dimostrato le loro capacit\u00e0 militari durante la Grande Guerra.\nDal 1896 al 1900 fu rettore dell'accademia militare di Havelberg; nel 1900 fu promosso colonnello e comandante del F\u00fcsilier-Regiment \"General-Feldmarschall Prinz Albrecht von Preu\u00dfen\" ad Hannover; nel 1902 divenne brigadier generale e comandante del 30. Infanterie-Regiment di Coblenza, fino al 1906, quando divenne generale di divisione.\nDurante la prima guerra mondiale fu comandante del VII Corpo della riserva, affiancando i generali Litzmann e von Scheffer-Boyadel sul fronte orientale; successivamente fu trasferito sul fronte occidentale e combatt\u00e9 a Maubeuge; dal 17 dicembre 1916 fu governatore di Anversa. Dopo la fine della guerra si ritir\u00f2 in vita privata, pubblicando diversi libri di testo ancora in uso nelle accademie militari tedesche ed europee."}
{"id": "3492394", "revid": "1437722", "url": "https://it.wikipedia.org/wiki?curid=3492394", "title": "Zero 70", "text": "Zero 70 \u00e8 una raccolta del cantautore italiano Renato Zero, pubblicata nel 1997."}
{"id": "3492396", "revid": "125963694", "url": "https://it.wikipedia.org/wiki?curid=3492396", "title": "Alan Dawa Dolma", "text": "Scoperta da Avex Trax a un'audizione in Cina nel 2006, debutt\u00f2 in Giappone l'anno seguente. Il suo produttore principale \u00e8 Kazuhito Kikuchi; alan \u00e8 nota per suonare il erhu. La cantante \u00e8 altrettanto nota per il suo singolo \"Diamond\", nonch\u00e9 seconda ending dell'ultima stagione dell'anime \"Inuyasha\"."}
{"id": "3492397", "revid": "599013", "url": "https://it.wikipedia.org/wiki?curid=3492397", "title": "Benson &amp; Hedges Centennial Open 1995 - Doppio", "text": "Il doppio del torneo di tennis Heineken Open 1995, facente parte dell'ATP Tour, ha avuto come vincitori Grant Connell e Patrick Galbraith che hanno battuto in finale Luis Lobo e Javier S\u00e1nchez 6-4, 6-3."}
{"id": "3492399", "revid": "121142101", "url": "https://it.wikipedia.org/wiki?curid=3492399", "title": "Un soffio caldo", "text": "Un soffio caldo \u00e8 un singolo del cantante italiano Zucchero Fornaciari, pubblicato il 1\u00ba febbraio 2011 dall'etichetta discografica Polydor e appartenente al concept album \"Chocabeck\".\nDescrizione.\nLa musica del brano \u00e8 stata composta dal cantante stesso, mentre il testo \u00e8 stato affidato all'amico e collega Francesco Guccini. Il brano \u00e8 stato prodotto dallo stesso Zucchero insieme a Don Was, ed \u00e8 stato estratto come secondo singolo (terzo per il mercato internazionale, con il titolo \"Life\" e testo in inglese) dall'album \"Chocabeck\".\nIl brano \u00e8 stato usato da Zucchero come incipit del suo \"Chocabeck World Tour 2011-2012\" in quanto \u00e8 il primo brano dell'album: il testo \u00e8 un chiaro riferimento al risveglio di un piccolo immaginario paese della \"Bassa\" Pianura Padana in una mattina di primavera.\n\"Un soffio caldo\" \u00e8 stata anche la prima canzone ad essere proposta al concerto benefico \"Italia Loves Emilia\" a seguito del Terremoto dell'Emilia, ed \u00e8 dunque presente nel cofanetto pubblicato in seguito.\nIl video.\nIl video del brano \u00e8 uscito esattamente un giorno dopo la pubblicazione di quest'ultimo, e vede la speciale partecipazione del co-autore Francesco Guccini.\nCover.\nNel 2021 ne \u00e8 stata fatta una cover dalla tedesca Anne Haigis, che ha mantenuto il testo in italiano."}
{"id": "3492401", "revid": "205250", "url": "https://it.wikipedia.org/wiki?curid=3492401", "title": "Patrizia Fontana", "text": "Biografia.\n\u00c8 apparsa in film diretti da Gabriele Salvatores (nel 1983, al suo primo lungometraggio), Pasquale Festa Campanile e Sergio Martino. Fra gli attori con cui ha girato figurano Renato Pozzetto, Lino Banfi e Alberto Lionello."}
{"id": "3492402", "revid": "1543377", "url": "https://it.wikipedia.org/wiki?curid=3492402", "title": "Cile ai Giochi della XXIX Olimpiade", "text": "Il Cile ha partecipato ai Giochi della XXIX Olimpiade di Pechino, svoltisi dall'8 al 24 agosto 2008, con una delegazione di atleti."}
{"id": "3492405", "revid": "290948", "url": "https://it.wikipedia.org/wiki?curid=3492405", "title": "Lavorazioni plastiche", "text": "Le lavorazioni plastiche si basano sul fenomeno per il quale applicando forze esterne si inducono in un materiale delle deformazioni plastiche, ovvero che permangono al cessare delle sollecitazioni, a differenza delle deformazioni elastiche, che invece scompaiono al cessare della sollecitazione.\nClassificazione.\nLe lavorazioni plastiche possono essere a caldo e a freddo.\nLe lavorazioni a caldo includono:\nLe lavorazioni a freddo includono:"}
{"id": "3492406", "revid": "1654832", "url": "https://it.wikipedia.org/wiki?curid=3492406", "title": "Giulio Pacuvio", "text": "Biografia.\nLaureato in medicina, i suoi interessi si indirizzarono presto verso il teatro. Inizi\u00f2 a collaborare come critico teatrale con vari quotidiani e pass\u00f2 quindi alla regia, debuttando nel 1937 al Teatro delle Arti di Roma con \"Delirio del personaggio\" di Valentino Bompiani.\nLe sue regie furono caratterizzate da grande sobriet\u00e0, volta a valorizzare soprattutto il testo, ma anche da grande raffinatezza: si avvalse, infatti, della collaborazione di importanti scenografi e costumisti, come Mario Pompei, Emanuele Luzzati, Toti Scialoja, Giulio Coltellacci, Franco Laurenti, Veniero Colasanti. Molto vasto fu il suo repertorio di autori moderni, da T. S. Eliot di cui mise in scena la prima versione italiana di \"Assassinio nella cattedrale\" nel 1940, a Eugene O'Neill (\"Il lutto si addice ad Elettra\", 1941; \"Anna Christie\", 1946), a Luigi Pirandello (\"Sei personaggi in cerca d'autore\" e \"Vestire gli ignudi\", 1946), a Henrik Ibsen (\"Rosmersholm\", 1947), a Henry de Montherlant (\"La regina morta\", 1958), a Diego Fabbri (\"Inquisizione\", 1950).\nNumerose furono anche le sue rivisitazioni di classici come \"La Venexiana\" (1940), \"Il Parlamento\" di Ruzante (1940), \"Macbeth\" di Shakespeare (1945), \"L'alcalde di Zalamea\" di Calder\u00f3n de la Barca (1958). Fu anche traduttore in italiano di importanti autori teatrali della tradizione europea (Moli\u00e8re, Tirso de Molina, Lope de Vega), e indiana (K\u0101lid\u0101sa).\nNegli anni cinquanta cur\u00f2 imponenti messe in scena all'aperto di classici del teatro greco (\"Le nuvole\" di Aristofane, 1955; \"Elettra\" di Sofocle, 1956) e latino, soprattutto delle commedie di Plauto (\"Anfitrione\", \"Pseudolo\", \"Casina\", \"Menecmi\").\nImportanti anche le sue regie liriche, come \"La Traviata\" di Verdi del 1959, al Teatro Massimo di Palermo, con il soprano Anna Moffo e con le coreografie di Aurel Milloss.\nPer il cinema, Pacuvio lavor\u00f2 alle sceneggiature di \"L'ultimo sogno\" di Marcello Albani (1944) e cur\u00f2 i dialoghi di \"Ho sognato il paradiso\" di Giorgio P\u00e0stina (1949)."}
{"id": "3492407", "revid": "125365144", "url": "https://it.wikipedia.org/wiki?curid=3492407", "title": "Texture (grafica)", "text": "Una texture \u00e8 un'immagine bidimensionale in formato raster che viene riprodotta su una o pi\u00f9 facce di un modello poligonale tridimensionale. Il termine indica l'alterazione visiva e/o tattile della continuit\u00e0 di una superficie, come anche l'insieme delle variazioni cromatiche e morfologiche possedute da qualsiasi materiale presente nella realt\u00e0.\nDefinizione.\nUna \"texture\" \u00e8 definita come la qualit\u00e0 visibile e tattile della superficie di un oggetto, che sia liscio, rugoso, morbido, o duro, ed \u00e8 essenzialmente un effetto visivo che aggiunge ricchezza e dimensione a una qualunque composizione. Il termine \"texture\" deriva dal latino \"textura\", rete, tessitura; il primo uso italiano risale al 1985. L'espressione italiana \"testura\" \u00e8 poco usata.\nCaratteristiche generali.\nClassificazione.\nPer casualit\u00e0.\nIn base al grado di casualit\u00e0 dell'immagine, le texture possono essere disposte lungo uno spettro che va da texture \"regolari\" a texture \"stocastiche\", collegate da transizioni graduali:\nPer tipo.\nVi sono tre tipi o classificazioni di texture nella comunicazione visiva:\nCos'\u00e8 un \"pattern\"?\nUna \"pattern texture\" o pi\u00f9 semplicemente pattern, \u00e8 un'immagine formata dalla combinazione di forme organiche o geometriche e colore, e tecnicamente, un motivo o un disegno che si ripete, secondo una simmetria e un ordine. I pattern possono essere semplici o complessi, ma a differenza delle altre texture, essi appaiono molto pi\u00f9 strutturati e richiamano il senso della vista piuttosto che capacit\u00e0 emozionali. In genere si tratta di motivi decorativi, tessuti, figure astratte.\nIn grafica come in architettura il pattern diventa uno strumento per comunicare, creare equilibri, generare piacere estetico, questo secondo gli studi di Ernst Gombrich si colloca generalmente in una posizione intermedia tra gli estremi costituiti da caos e ridondanza. Tantissimi tra artisti (Kandinskij, Klee), studiosi, architetti si sono occupati di pattern o ne hanno sfruttato le qualit\u00e0 all'interno delle loro opere, partendo dalla ripetizione dello stesso elemento senza variazioni, inserendo all'interno del pattern diversi elementi, aumentando la quantit\u00e0 dell'informazione, senza superare la soglia oltre la quale si genera il caos. Gli sfondi della trama del legno sono fondamentalmente ci\u00f2 che chiameresti una sorta di rappresentazione del legno. Esistono diverse variet\u00e0 di legno e, per lo pi\u00f9, i fondali delle trame rappresentano la finitura del legno e forse non l'albero stesso.\nLe texture nella computer grafica 3D.\nOltre che per la determinazione dei materiali stessi, nella computer grafica 3D le texture sono indispensabili anche per altri scopi:\nStoria.\nCronologia delle idee e degli sviluppi riguardanti le texture nell'ambito della computer grafica 3D:\nTexture mapping.\nPer permettere all'utente di replicare la superficie di un oggetto reale sul proprio modello tridimensionale, gran parte dei software consente il \"texture mapping\": se si possiede un'immagine, detta in questo caso \"texture map\", \"image texture\", o semplicemente \"texture\", \u00e8 possibile eseguire una mappatura (mappatura UV) dell'immagine sulla superficie del modello.\nTexture procedurali.\nLe texture procedurali (\"procedural textures\") sono delle texture generate matematicamente. Sono utilizzate per simulare in genere il legno, il marmo, il granito, la pietra, il metallo, e altro.\nFra i vantaggi dell'utilizzo di texture procedurali:\nFra gli svantaggi dell'utilizzo di texture procedurali:\nTexture sintetizzate.\nLe texture sintetizzate sono delle texture che a differenza delle texture procedurali, vengono generate a partire da un'immagine, attraverso un confronto o un'estensione.\nGli algoritmi di sintesi delle texture sono pensati per creare una immagine di output che rispetti questi requisiti:\nQuesti sono i metodi e algoritmi che sono stati oggetto di ricerche e sviluppo per la sintesi delle texture:\nTiling\nIl modo pi\u00f9 semplice di generare una grande immagine \u00e8 di piastrellarla. Questo significa che copie multiple del campione sono semplicemente copiate e incollate, fianco a fianco. Il risultato \u00e8 raramente soddisfacente. Ad eccezione di rari casi, ci saranno discontinuit\u00e0 fra le piastrelle e l'immagine risulter\u00e0 molto ripetitiva.\nSintesi stocastica\nLa sintesi stocastica delle texture produce un'immagine attraverso la scelta casuale di valori di colore per ogni pixel, influenzata solamente da parametri di base come la minima luminosit\u00e0, il colore medio o il massimo contrasto. Questi algoritmi si prestano bene solo con texture stocastiche, altrimenti producono risultati completamente insoddisfacenti in quanto ignorano ogni tipo di struttura all'interno dell'immagine campione.\nSintesi di texture strutturate single purpose\nGli algoritmi di questa famiglia utilizzano una procedura adattata per creare un'immagine di output, ovvero sono limitati a un singolo tipo di texture strutturata. Perci\u00f2, questi algoritmi possono essere solo applicati a texture strutturate e solo a texture con una struttura molto simile. Per esempio, un algoritmo single purpose (per unico scopo), potrebbe produrre immagini ad alta qualit\u00e0 di muri di pietra.\nChaos mosaic\nQuesto metodo, proposto dal gruppo per la grafica web di Microsoft, \u00e8 una versione rifinita del tiling e si sviluppa nei seguenti tre passaggi:\nIl risultato \u00e8 una texture immagine accettabile, che non \u00e8 troppo ripetitiva e non contiene troppi artefatti. Ma ancora, questo metodo \u00e8 insoddisfacente perch\u00e9 la smussatura nel passaggio 3 rende l'immagine di output visibilmente sfocata.\nSintesi di texture pixel-based\nQuesti metodi, utilizzando i campi di Markov, il campionamento non-parametrico, la quantizzazione di vettori a struttura d'albero, e analogie d'immagine, sono alcuni degli algoritmi di sintesi di texture pi\u00f9 semplici e di successo. Essi tipicamente sintetizzano una texture in un ordine scan-line trovando e copiando pixel dalla pi\u00f9 prossima vicinanza locale nella texture sintetizzata. Questi metodi sono molto utili per il completamento dell'immagine. Possono essere vincolati, come nelle analogie d'immagine, per eseguire molte attivit\u00e0 interessanti. Essi sono tipicamente accelerati con alcune forme di una tecnica di approssimazione del vicino pi\u00f9 prossimo, dato che la ricerca esaustiva per il migliore pixel \u00e8 alquanto lenta. La sintesi pu\u00f2 essere anche eseguita in multirisoluzione, come per esempio attraverso l'impiego di un campo casuale di Markov di multiscala non casuale e non parametrica.\nSintesi di texture patch-based\nLa sintesi di texture patch-based crea una nuova texture copiando e cucendo insieme texture a offset vari, similmente all'uso di uno strumento di clonazione per sintetizzare manualmente una texture. Il quilting dell'immagine e il texture graphcut sono i migliori algoritmi conosciuti per la sintesi di texture patch-based. Questi algoritmi tendono a essere pi\u00f9 effettivi e veloci dei metodi di sintesi di texture pixel-based.Chemistry based\nLe texture realistiche possono essere generate da simulazioni di complesse reazioni chimiche con fluidi coinvolti, cio\u00e8 sistemi reazione-diffusione. Si pensa che questi sistemi mostrino comportamenti che sia qualitativamente equivalenti ai processi reali (morfogenesi) riscontrabili in natura, come per esempio le striature di animali (conchiglie, pesci, gatti selvatici...)."}
{"id": "3492409", "revid": "1305887", "url": "https://it.wikipedia.org/wiki?curid=3492409", "title": "Spartan (personaggio)", "text": "Spartan \u00e8 un personaggio della serie a fumetti Wildstorm Wildcats, illustrata da Jim Lee e scritta da Brandon Choi.\n\u00c8 un \"Androide Guardiano Cherubino Spartan classe Hadrian\", pi\u00f9 comunemente chiamati Spartan, che sembra aver sviluppato una coscienza a seguito delle varie reincarnazioni subite; parte della quale \u00e8 dovuta alla presenza dell'anima di John Colt (alias il Lord Cherubino \"Yohn Kohl\") all'interno del suo software. A seguito dell'ascensione di Lord Emp erediter\u00e0 da lui l'alias di Jack Marlowe.\nPersonalit\u00e0.\nL'Androide Guardiano Cherubino Spartan classe Hadrian dimostra a differenza di qualsiasi altra classe di droidi di provare sentimenti e possedere delle emozioni, il software centrale che permette agli Spartan di essere distrutti e successivamente resuscitare in un nuovo corpo cibernetico trasferendo un'unica coscienza da un modello all'altro permette infatti che esista un solo Spartan attivo alla volta e questa condizione di unicit\u00e0 lo rende diverso da qualsiasi altro droide. A seguito dell'inserimento all'interno del software suddetto della coscienza (o memoria) di Yohn Kohl inoltre, il droide ha incominciato a manifestare la personalit\u00e0 del Cherubino. Tale particolarit\u00e0 fa s\u00ec che dimostri affetto e abitudini umane come senso dell'umorismo, dell'onore e della giustizia. \u00c8 inoltre in grado di provare rabbia, tristezza e dolore e la condizione di reincarnazione continua gli procura un senso di disagio costante che talvolta lo porta ad avere crisi di identit\u00e0.\nSpartan ha un acceso rapporto di rivalit\u00e0 con Grifter ed ha con lui svariate discussioni derivate dal modo completamente opposto che i due hanno di vedere le cose. Nonostante il pistolero dimostri di non nutrire nessun sentimento di simpatia o stima per Spartan tuttavia il droide ha pi\u00f9 volte manifestato di avere invece una muta ammirazione per la fermezza di Grifter sui suoi ideali ed in fin dei conti di considerarlo un amico.\nSpartan \u00e8 molto legato da un profondo sentimento di amicizia (derivato dalla personalit\u00e0 di Yohn Kohl) a Mr. Majestic, il quale per\u00f2 pur ricambiando non riconosce in lui l'amico di un tempo e perci\u00f2 gli si rivolge chiamandolo Hadrian (la classe dei droidi Spartan).\nSpartan tiene a tutti i suoi compagni e darebbe la vita per loro ma dimostra un affetto particolare per Voodoo e Zelota, verso le quali prova forti sentimenti. Condivide inoltre un rapporto di affetto quasi paterno con Lord Emp, e sebbene il suo software centrale sia conscio delle usanze Cherubine quando Emp ascender\u00e0 Spartan non accetter\u00e0 il misticismo della cosa continuando a sostenere che Marlowe \u00e8 \"morto\".\nEmp \u00e8 ad ogni modo l'unico Cherubino a trattare Spartan come un uomo piuttosto che come un automa e a dimostrazione di ci\u00f2 gli lascer\u00e0 la \"Halo Corporation\" e l'alias di Jack Marlowe con cui Spartan assumer\u00e0 la direzione delle industrie fingendosi un parente di Jacob Marlowe, che in effetti lo aveva sempre considerato (come scritto nel suo testamento) un figlio.\nBiografia del personaggio.\nYohn Kohl.\nLord Yohn Kohl appartiene alla razza aliena dei Cherubini (provenienti dal pianeta Khera) che per millenni si sono opposti alla razza dei Deamoniti in una guerra che si sposta lungo tutto il cosmo.\nMigliaia di anni fa infuri\u00f2 una battaglia nel nostro sistema solare che provoc\u00f2 l'ammaraggio delle due razze sul nostro pianeta. La guerra prosegu\u00ec sul nostro mondo influenzando la storia e la mitologia, in quanto entrambe le razze sono dotate di una longevit\u00e0 tale da essere considerati immortali. Khol fu un eroe tal che in suo omaggio i Cherubini diedero il suo aspetto all'Androide Guardiano Cherubino Spartan classe Hadrian.\nNel 1930, Yohn Kohl si faceva chiamare John Colt e divenne un famoso avventuriero ed eroe tanto che il governo lo reclut\u00f2 nel Team One. Durante una missione il Cherubino fu posseduto da un Deamonita e contrasse quindi una misteriosa forma di cancro, a causa della sofferenza supplic\u00f2 l'amico Lord Majestros di ucciderlo.\nLa sua richiesta fu eseguita ma Lord Emp fu poi in grado di trasferire la personalit\u00e0 di Colt nel software che governa i droidi classe Hadrian.\nSpartan.\nQuando Emp assembl\u00f2 il Covert Action Team, noto anche come WildC.A.T.s, per continuare la guerra ai Deamoniti inserisce l'androide tra le file del gruppo con l'incarico di leader.\nSpartan svolger\u00e0 diverse missioni coi Wildcats e sar\u00e0 anche nominato guardia del corpo di Lord Emp quando questi incomincer\u00e0 il cammino di ascensione per divenire \"Alto Lord di Khera\" a seguito della visita al pianeta di origine di Cherubini.\nDurante la guerra a Kaizen Gamorra, che coinvolge tutti i gruppi dell'universo Wildstorm, Kaizen si rivela essere il corpo di Yohn Kohl rigenerato, ma completamente corrotto a causa dell'assenza di coscienza, esso aveva catturato il vero Kaizen Gamorra e preso il suo posto. La presenza del corpo riattiva in Spartan i vecchi ricordi. In seguito il corpo del finto Kaizen viene distrutto e Spartan inizia a farsi chiamare John Colt.\nSpartan sar\u00e0 presente durante l'ascensione di Emp e verr\u00e0 investito da una grande carica di energia che ne incrementer\u00e0 i poteri. Il droide sar\u00e0 molto dispiaciuto della morte del suo mentore e amico ma si rincuorer\u00e0 quando scoprir\u00e0 che Marlowe, che da sempre lo considerava come un figlio gli aveva lasciato in eredit\u00e0 la \"Halo Corporation\" e il titolo di direttore dei Wildcats con il nome fittizio di Jack Marlowe.\nJack Marlowe.\nSpartan trasferir\u00e0 la sede della Halo a Los Angeles incominciando a prendersene cura come presidente. Terminer\u00e0 inoltre il flirt con Voodoo dichiarando che non erano fatti l'uno per l'altra, e da dunque a Maul (da tempo innamorato della ragazza) la sua benedizione.\nMarlowe ha iniziato a utilizzare la tecnologia Cherubina per la produzione di apparecchiature high-tech ben al di l\u00e0 della tecnologia umana da distribuire sul mercato in modo da migliorare la qualit\u00e0 della vita. Void divenne sua collaboratrice e segretaria durante questo periodo inoltre tra i due si venne a creare un legame psichico che permise loro la fusione di modo da incrementare ulteriormente i poteri di Jack.\nMarlowe si serv\u00ec inoltre sempre pi\u00f9 spesso dei servizi di Grifter come sabotatore industriale ed in breve divenne il suo braccio destro sebbene il rapporto tra i due rimase invariato.\nPian piano Marlowe diverr\u00e0 una figura politica sempre di maggior spicco, senza abbandonare il suo impegno coi Wildcats nei panni di Spartan.\nJack Marlowe divenne inoltre finanziatore del \"Seminario\", una scuola per giovani supereroi.\nA seguito del disastro globale che colp\u00ec l'universo Wildstorm, Jack Marlowe inizi\u00f2 un piano di aiuto verso i superstiti alla catastrofe sfruttando le risorse della Halo Corporation, assieme ai Wildcats ed all'amico/nemico Grifter, che nonostante tutto resta al suo fianco fedelmente (salvo le consuete incomprensioni). Inoltre riallaccia la relazione con Voodoo.\nPoteri e abilit\u00e0.\nLa caratteristica principale dell'Androide Guardiano Cherubino Spartan classe Hadrian \u00e8 quella di potersi autoriparare in caso di danni subiti mentre invece in caso di distruzione di poter trasferire la propria coscienza all'interno di un altro corpo meccanico attraverso un software comune che li collega tutti. I suddetti corpi cono tenuti all'interno di una stanza sotterranea nella sede della Halo corporation.\nIl Software garantisce ad ogni Spartan le stesse competenze di lotta di un signore della guerra di Khera addestrato ed una elevata percezione sensoriale, oltre che l'integrit\u00e0 di tutte le memorie inseritevi, le quali sopravvivono sempre interamente nel corpo centrale. La mente di ognuno dei droidi \u00e8 paragonabile a quella di un supercomputer, cosa che consente a Spartan di selezionare sempre la strategia migliore in ogni situazione.\nOgni corpo cibernetico degli androidi classe Hadrian dispone di una forza, una resistenza ed un'agilit\u00e0 sovrumane, oltre che della capacit\u00e0 di rendersi invisibili tramite dei deflettori di luce integrati negli apparati robotici del droide. Gli Spartan possono inoltre generare ed emettere energia sotto forma di scudi per proteggersi e di scariche per difendersi. Inoltre dispone di un sistema di volo.\nLord Emp a seguito della sua ascensione a forza cosmica ha lasciato a Spartan un enorme quantitativo di deposito di energia che \u00e8 andato a incrementare queste abilit\u00e0.\nSpartan pu\u00f2 inoltre fondersi con Void (sempre a seguito dell'ascensione di Emp e per sue esplicito volere), condizione che aumenta notevolmente le capacit\u00e0 di emissione di energia di cui \u00e8 dotato Spartan, oltre che ovviamente la forza dell'androide, che sale ad un livello simile a quello di Mr. Majestic. Inoltre acquisisce cos\u00ec le capacit\u00e0 di teletrasporto di Void, a loro volta incrementate."}
{"id": "3492410", "revid": "767487", "url": "https://it.wikipedia.org/wiki?curid=3492410", "title": "Washington Shirley, V conte Ferrers", "text": "Biografia.\nShirley era il secondo figlio dell'Onorevole Laurence Shirley (quarto figlio di Robert Shirley, I conte Ferrers) e di sua moglie, Anne. Verso il 1738 entr\u00f2 a far parte della \"Royal Navy\" divenendo sottotenente nel 1741, primo luogotenente nel 1746 e \"post-captain\" subito dopo.\nMassone, nel 1762-1764 \u00e8 stato Gran Maestro della Prima gran loggia d'Inghilterra.\nDue settimane dopo l'esecuzione di suo fratello, Laurence Shirley, IV conte di Ferrers nel 1760, Shirley prese il suo seggio nella Camera dei Lords (come nuovo conte) e nel 1763 Giorgio III gli concesse la propriet\u00e0 di famiglia, precedentemente espropriata al fratello (con grande sorpresa di Giacomo Casanova, allora in visita a Londra) ed egli cominci\u00f2 a trasformare la casa di famiglia di Staunton Harold nel Leicestershire. In seguito fu promosso a contrammiraglio nel 1771 e viceammiraglio nel 1775.\nFerrers era appassionato di astronomia e possedeva un proprio planetario. Nel 1761 Ferrers era stato eletto alla Royal Society per il suo lavoro in merito alle osservazioni del transito di Venere. Gran parte della fama di Ferrers deriva dall'aver acquistato da Joseph Wright of Derby il dipinto \"Filosofo tiene una lezione sul planetario\", oggi esposto nel Derby Museum and Art Gallery, in cui molto probabilmente \u00e8 rappresentato nella figura a destra. Infatti Ferrers aveva avuto Peter Perez Burdett (amico di Wright e raffigurato sulla sinistra) come ospite a casa propria ed aveva partecipato ad una lezione di James Ferguson che aveva riguardato proprio il planetario.\nIl conte mor\u00ec nel 1778 a Chartley Manor Place, Staffordshire e fu sepolto a Staunton Harold. Poich\u00e9 non aveva figli da sua moglie, Anne, il suo titolo ed i suoi possedimenti passarono al fratello minore, Robert."}
{"id": "3492411", "revid": "1442080", "url": "https://it.wikipedia.org/wiki?curid=3492411", "title": "Dubai Tennis Championships 1995 - Doppio", "text": "Il doppio del torneo di tennis Dubai Tennis Championships 1995, facente parte dell'ATP Tour, ha avuto come vincitori Grant Connell e Patrick Galbraith che hanno battuto in finale Tom\u00e1s Carbonell e Francisco Roig 6-2, 4-6, 6-3."}
{"id": "3492414", "revid": "767487", "url": "https://it.wikipedia.org/wiki?curid=3492414", "title": "Bottega del fabbro", "text": "La bottega del fabbro \u00e8 un tema ricorrente nell'opera di Joseph Wright of Derby, che nella sua vita dipinse cinque versioni diverse di questo quadro tra il 1771 ed il 1773.\nNella versione posseduta dal Derby Museum and Art Gallery ci sono tre uomini che lavorano nella fucina intenti a forgiare un componente di ferro o di acciaio. Il motivo di un tale lavoro nel cuore della notte \u00e8 resa chiara all'osservatore dalla presenza all'esterno del fabbro e di un visitatore: Wright ha immaginato che un viaggiatore abbia avuto dei problemi durante il suo percorso, come la rottura di un ferro di cavallo o di qualche componente di una carrozza, e che quindi il fabbro ed i suoi uomini stiano lavorando alla luce di una candela per offrirgli o riparargli ci\u00f2 che gli serve. Questo stratagemma permette a Wright di mostrare la sua abilit\u00e0 ed il suo interesse per gli effetti della luce e dell'ombra. Alla destra del quadro c'\u00e8 un uomo inattivo che si appoggia ad un bastone: Nicholson osserva che questa persona non \u00e8 trattata duramente ma con rispetto; l'uomo sembra troppo vecchio per lavorare, ma emana gravitas a quelli che gli sono intorno.\nNel 1771 il dipinto fu acquistato per circa 69.000 sterline dall'ArtFund con il Derby Museum and Art Gallery dalla famiglia Greg che lo possedeva dal 1875.\nAltre versioni.\nLe versioni successive, centrate su una fucina piuttosto che sulla pi\u00f9 tradizionale ambientazione dell'officina del fabbro ferraio, sono oggi esposte al Museo dell'Ermitage di San Pietroburgo e alla Tate Gallery di Londra.\nNel 1772 Wright dipinse una variazione sul tema dalle dimensioni di quarantaquattro per cinquantadue pollici intitolata \"La fucina\" che venne venduta a Lord Palmerston per 200 sterline; questa versione \u00e8 ancora propriet\u00e0 della famiglia Palmerstone. Un'altra versione da quarantuno per cinquantacinque pollici intitolata \"Una fucina vista da fuori\" fu venduta all'Imperatrice Caterina II di Russia. Un'altra versione del 1771 intitolata \"La bottega del fabbro\" venne venduta al primo Lord Melbourne e rimase di propriet\u00e0 della sua famiglia fino a quando non venne acquistata e donata a Down House, dove si un\u00ec alla raccolta in memoria di Charles Darwin; questa versione \u00e8 esposta nella collezione Mellon.\nIn queste opere la figura principale \u00e8 al lavoro con una potente fucina mentre intorno a lui la sua famiglia lo osserva. Nonostante il \"notturno\" fosse un tipo di quadro ben noto da secoli, quelli di Wright erano percepiti come ben diversi dai suoi contemporanei, dal momento che la vera rivoluzione consisteva nella materia trattata dall'opera. Le fucine alimentate dalla potenza dell'acqua alimentato non erano invenzioni recenti, ma ci\u00f2 che rendeva Wright innovativo era il suo proporre queste scene che si evolvevano fino a diventare soggetto artistico. Per questo motivo i dipinti di Wright sono stati spesso utilizzati come simbolo della rivoluzione industriale e dell'Illuminismo, tenuto anche conto dell'appartenenza del pittore stesso alle avanguardie intellettuali dell'epoca: Wright fu infatti una figura importante all'interno della Lunar Society e della Derby Philosophical Society, i cui membri erano attivi per lo sviluppo delle scienze e dell'ingegneria in Inghilterra."}
{"id": "3492415", "revid": "1543377", "url": "https://it.wikipedia.org/wiki?curid=3492415", "title": "Pesa pubblica (Amsterdam)", "text": "La pesa pubblica (in olandese \"Waag\"; pronuncia: /va: x/) \u00e8 uno storico edificio della citt\u00e0 di Amsterdam, nei Paesi Bassi. Costruita a partire dal 1488 con il nome di \"Sint Anthoniespoort\" (\"Porta di Sant'Antonio\"), \u00e8 la pi\u00f9 antica porta cittadina rimasta, nonch\u00e9 una delle poche testimonianze delle antiche fortificazioni e dell'epoca medievale della citt\u00e0.\nNel corso dei secoli ebbe varie funzioni. Oltre che da porta cittadina, funse da luogo per le esecuzioni, in seguito, fu pesa pubblica (1616-inizi del XIX secolo) e anche sede di varie corporazioni (chirurghi, muratori, pittori, scultori, ecc.), oltre che - per un breve periodo - anche di alcuni musei (\"Amsterdams Historisch Museum\" e \"Joods Historisch Museum\"), di un tribunale, della stazione dei vigili del fuoco, ecc.\nUbicazione.\nSorge sul Nieuwmarkt (\"Mercato Nuovo\"), nella zona dell'ex-Quartiere Ebraico, nella Oude Zijde (\"Zona Vecchia\"). Si trova nei pressi del Quartiere cinese, non lontano dalla Schreierstoren, dalla Pintohuis, dal quartiere a luci rosse \"De Wallen\", dalla Montelbaanstoren e dalla Waterlooplein.\nCaratteristiche.\nL'edificio si caratterizza per la struttura architettonica che ricorda quella di una fortezza, sorretta da varie torri.\nAi piani superiori, ora in disuso, si trovano le sale delle varie corporazioni: quella dei muratori \u00e8 introdotta da un bassorilievo di Hendrick de Keyser, mentre quella dei chirurghi \u00e8 introdotta dall'iscrizione \"Theatrum Anatonicum\" e quella degli artisti dalla figura del loro patrono San Luca.\nAl pianterreno, \u00e8 invece ospitato un caff\u00e8-ristorante.\nStoria.\nLa prima pietra fu posata il 27 aprile 1488, come si pu\u00f2 desumere dall'iscrizione \"MCCCCLXXXVIII de XXVII dach in April wart d'eerste steen van dese poert gheleit\".\nLa porta, che fu chiamata \"Sint Ant(h)oniespoort\" in onore della \"Sint-Antoniusgasthuis\", una casa di accoglienza per lebbrosi, serviva per controllare l'ingresso in citt\u00e0 da sud ed era in origine sorretta da due torri.\nAll'inizio del XVII secolo, con l'espansione della citt\u00e0 al di fuori delle proprie mura, la Sint Antoniespoort perse man mano la propria funzione di porta cittadina.\nDal 1616 - dopo i lavori del 1614, durante i quali una pavimentazione aveva sostituito le acque che circondavano la porta - fu aggiunta alla struttura una bilancia per pezzi d'artiglieria, tubi ed ancore che, fino ad allora, venivano pesati in Piazza Dam.\nL'edificio inizi\u00f2 a fungere da pesa pubblica (in olandese: \"waag\") e - come tale - veniva utilizzato soprattutto dai contadini e dai mercanti, che - previo il pagamento di una tassa - vi pesavano le proprie merci.\nDal 1619, la Pesa pubblica inizi\u00f2 ad ospitare la corporazione dei chirurghi, che vi stabilirono anche una sala operatoria.\nTra il 1690 e il 1691, fu aggiunta all'edificio una torre centrale ottagonale, che confer\u00ec alla Waag la forma attuale.\nAll'inizio del XIX secolo, l'edificio cess\u00f2 sia la propria funzione di pesa pubblica, sia la funzione di sede delle corporazioni.\nDal 1926 al 1932, la Waag fu la sede provvisoria dell\"'Amsterdams Historisch Museum\", il museo storico cittadino.\nIl 24 febbraio 1932, fu inaugurato nella Waag lo \"Joods Historisch Museum\", il museo storico ebraico, poi chiuso nel 1940 durante l'occupazione nazista e quindi trasferito nello Stedelijk Museum.\nLa Waag torn\u00f2 quindi ad ospitare lo \"Joods Historisch Museum\" a partire dal 1975 e fino al 1987, quando il museo fu trasferito nella sede attuale..\nNel 1996, dopo gli opportuni lavori di ammodernamento, fu aperto al pianterreno della Waag il \"Restaurant-Caf\u00e9 In de Waag\".\nNel 2009, il direttore della Waag Society lanci\u00f2 ai microfoni dell'emittente radiofonica RTV Noord-Holland un allarme, allarme che riguardava il rischio di crollo di una delle torri della Waag. Erano infatti state rilevate delle crepe dovute all'umidit\u00e0.\nIl comune di Amsterdam decise cos\u00ec di approntare dei lavori di restauro."}
{"id": "3492416", "revid": "2014155", "url": "https://it.wikipedia.org/wiki?curid=3492416", "title": "Ida di Sassonia-Meiningen", "text": "Biografia.\nEra figlia del duca Giorgio I di Sassonia-Meiningen e di Luisa Eleonora di Hohenlohe-Langenburg.\nEbbe con i fratelli Adelaide, regina d'Inghilterra, e Bernardo, duca di Sassonia-Meiningen nel 1803, un rapporto molto stretto.\nDai genitori venne educata a compiere opere di carit\u00e0. Con la madre e la sorella and\u00f2 in missione umanitaria durante gli anni di guerra tra il 1814 e il 1815.\nVenne data in sposa al cugino Bernardo di Sassonia-Weimar-Eisenach che spos\u00f2 a Meiningen il 30 maggio 1816.\nSuo marito era generale nei Paesi Bassi. Durante i suoi spostamenti attraverso le guarnigioni, veniva seguito da tutta la famiglia. In ogni luogo in cui si trovava Ida divenne popolare per le sue opere caritative.\nMor\u00ec di polmonite nel 1852 e venne sepolta nella cripta reale di Weimar.\nDiscendenza.\nIda e Bernardo ebbero otto figli:"}
{"id": "3492419", "revid": "767487", "url": "https://it.wikipedia.org/wiki?curid=3492419", "title": "\u00c8 con te", "text": "\u00c8 con te \u00e8 un singolo del cantante pop italiano Nek, pubblicato il 2 maggio 2011 dall'etichetta discografica Warner.\nIl brano, scritto da Nek e Marco Baroni e prodotto da Nek, Alfredo Cerruti e Dado Parisini, \u00e8 il terzo singolo estratto dalla raccolta \"E da qui - Greatest Hits 1992-2010\".\nIl video \u00e8 stato pubblicato il 13 maggio successivo."}
{"id": "3492420", "revid": "1543377", "url": "https://it.wikipedia.org/wiki?curid=3492420", "title": "David Payne (pittore)", "text": "Biografia.\nNato nella vecchia contea di Dumfriesshire, figlio di un muratore, studi\u00f2 alla Annan Academy (insieme ad un altro artista, William Ewart Lockhart). Dapprima si guadagn\u00f2 da vivere come pittore d'interni, poi si trasfer\u00ec a Derby nel 1869 e nel decennio successivo visse in vari luoghi del Derbyshire.\nPayne divenne un paesaggista e pittore di trompe-l'\u0153il: espose alla Royal Birmingham Society of Artists (RBSA), al Nottingham Museum and Art Gallery, e fu membro della Royal Scottish Academy (RSA) ed \u00e8 considerato uno dei migliori artisti di Birmingham del XIX secolo. Nel 1891 la regina Vittoria visit\u00f2 Derby per la posa della prima pietra del Derbyshire Royal Infirmary e per nobilitare Sir Alfred Seale Haslam. La scena nella piazza del mercato dove si trovavano centinaia di persone, soldati, cavalli \u00e8 stata immortalata da Payne in un dipinto che oggi si trova nel Derby Museum and Art Gallery.\nPayne si spos\u00f2 ed ebbe 14 figli. Mor\u00ec a Sheffield nel 1894."}
{"id": "3492422", "revid": "767487", "url": "https://it.wikipedia.org/wiki?curid=3492422", "title": "Lova Moor", "text": "Biografia.\nTerza di quattro figli di una famiglia modesta, rimasta presto orfana di padre, decise di studiare per diventare insegnante di ragazzi in difficolt\u00e0. Ma il suo sogno era di diventare ballerina. Mentre ballava una sera in discoteca fu scoperta dal coreografo del Crazy Horse che la present\u00f2 al 'patron' Alain Bernardin il quale, dopo un provino, decise di ingaggiarla come ballerina-stripteaseuse. Al Crazy Horse raggiunse ben presto la notoriet\u00e0 divenendo artista di primo piano. Spos\u00f2 poi lo stesso Bernardin, morto suicida nel 1994 all'et\u00e0 di 78 anni.\nCome attrice ha fatto parte del \"cast\" di un episodio del film del 1979 \"Sabato, domenica e venerd\u00ec\".\nCome cantante, Moor ha inciso il singolo di debutto nel 1986, \"Tendresse SOS\", passato sotto silenzio; quindi \"Et je danse\", registrato due anni dopo, nel 1988, che ha raggiunto il nono posto nella classifica francese SNEP relativa ai singoli.\nSuoi successivi singoli sono stati \"Je m'en balance\" (1989), \"Danse encore\" (1990), \"My Life\" (1991), \"Jealous\" (1992), \"As You Want\" (1993), \"Ma G\u00e9ographie\" (1993), \"Oh les mecs\" (1997) e \"Batucada\" (1998). Una \"compilation\" contiene un'altra canzone - \"C'est vrai\" - incisa nel 2003 da Yvon Chataigner.\nMoor \u00e8 anche produttrice di un profumo che porta il suo nome e la cui confezione ricorda la sua silhouette. Insieme al profumo \u00e8 stato distribuito il suo singolo \"La Maman de tous les hommes\". Da notare che questo titolo \u00e8 stato interpretato in \"cover\" da Claude Lombard.\nDopo anni di assenza dalle scene Lova \u00e8 apparsa in televisione il 15 settembre 2007 sul network Direct 8 nella trasmissione \"R\u00e9cr\u00e9Adultes\", un programma di nostalgia sulla generazione degli anni 1980 in cui ha potuto parlare del suo libro \"Crazy Life\", pubblicato nel 2003.\nIl 9 febbraio 2009, il gruppo musicale pop-rock Superbus ha pubblicato il suo quarto album intitolando \"Lova Lova\" in riferimento alla figura dell'artista francese."}
{"id": "3492423", "revid": "339392", "url": "https://it.wikipedia.org/wiki?curid=3492423", "title": "Sint Anthoniespoort", "text": ""}
{"id": "3492442", "revid": "12458", "url": "https://it.wikipedia.org/wiki?curid=3492442", "title": "Jean Juchereau", "text": ""}
{"id": "3492443", "revid": "2153076", "url": "https://it.wikipedia.org/wiki?curid=3492443", "title": "Never Gonna Leave This Bed", "text": "Never Gonna Leave This Bed \u00e8 un singolo del gruppo musicale pop rock statunitense Maroon 5, pubblicato il 1\u00ba gennaio 2011 dall'etichetta discografica A&amp;M.\nIl brano \u00e8 stato scritto da Adam Levine e prodotto da Robert John \"Mutt\" Lange ed \u00e8 stato estratto come terzo singolo dell'album \"Hands All Over\".\nIl brano \u00e8 stato inviato alle radio il 5 febbraio 2011, mentre il video \u00e8 stato pubblicato il 6 febbraio successivo.\nNel video ufficiale \u00e8 presente di nuovo la modella russa Anna V'jalicyna, all'epoca compagna di Levine e gi\u00e0 protagonista insieme al frontm\nan in \"Misery\"."}
{"id": "3492451", "revid": "1305772", "url": "https://it.wikipedia.org/wiki?curid=3492451", "title": "Garanzini", "text": ""}
{"id": "3492455", "revid": "287204", "url": "https://it.wikipedia.org/wiki?curid=3492455", "title": "Per farti tornare", "text": "Per farti tornare \u00e8 un singolo del cantautore italiano Francesco Renga, pubblicato il 14 gennaio 2011 dall'etichetta discografica Universal.\n\u00c8 stato estratto come secondo singolo dell'album \"Un giorno bellissimo\" ed \u00e8 stato accompagnato da un video musicale, uscito nel marzo 2011. La produzione del video \u00e8 stata affidata a Marco e Gianluca Bertogna. \nFormazione band: Chitarrista: Davide Chiossi, Batterista: Daniele Formica, bassista e chitarrista\nRegia di Edoardo Leo"}
{"id": "3492456", "revid": "339392", "url": "https://it.wikipedia.org/wiki?curid=3492456", "title": "Vespa Granturismo", "text": ""}
{"id": "3492474", "revid": "889336", "url": "https://it.wikipedia.org/wiki?curid=3492474", "title": "Walter Kollmann", "text": ""}
{"id": "3492475", "revid": "589848", "url": "https://it.wikipedia.org/wiki?curid=3492475", "title": "Matrimonio a Roma", "text": ""}
{"id": "3492478", "revid": "1442080", "url": "https://it.wikipedia.org/wiki?curid=3492478", "title": "Walter Schleger", "text": "Carriera.\nCon l'Austria Vienna vinse quattro campionati austriaci (1953, 1961, 1962, 1963) e tre Coppe d'Austria (1960, 1962, 1963)."}
{"id": "3492480", "revid": "767487", "url": "https://it.wikipedia.org/wiki?curid=3492480", "title": "Pachyvaranus crassispondylus", "text": "Il pachivarano (Pachyvaranus crassispondylus) \u00e8 un rettile estinto, appartenente agli squamati. Visse alla fine del Cretaceo superiore (Maastrichtiano, circa 70 milioni di anni fa) e i suoi resti fossili sono stati ritrovati in Marocco e in Siria.\nDescrizione.\nTutto ci\u00f2 che si conosce di questo animale sono una serie di vertebre dalla forma particolare. Queste erano molto simili a quelle dei serpenti, ma erano sprovviste delle articolazioni accessorie (zigosfeni e zigantri) che caratterizzano le vertebre dei serpenti. I centri vertebrali erano appiattiti, affusolati, come quelli dei serpenti; le vertebre, inoltre, mostrano un notevole ispessimento (pachiostosi), caratteristica che si riscontra di solito in animali acquatici. L'intero animale doveva essere lungo circa un metro, e probabilmente aveva un aspetto simile a quello di altri varanoidi acquatici del Cretaceo, come gli aigialosauri e i dolicosauri: il corpo doveva essere lungo, cos\u00ec come la coda, mentre le zampe erano probabilmente corte.\nVertebre spesse.\nLe vertebre di \"Pachyvaranus\" erano costituite da un tessuto osseo molto simile a quello di lucertole e serpenti attuali, e in particolare la crescita doveva essere quasi identica a quella dai varani. Tuttavia le vertebre sono estremamente compatte, al contrario di quelle degli squamati odierni che sono di costituzione leggera. La caratteristica pachiostosi di \"Pachyvaranus\" era dovuta principalmente alla mancanza di un campo di riassorbimento interno, che negli squamati viventi permette invece di trasformare le cortecce compatte in formazioni spugnose. Vi era anche una effettiva iperplasia (pachiostosi in senso stretto) presente solo nelle pareti della spina neurale. Queste caratteristiche vertebrali si rinvengono anche in un altro squamato acquatico, \"Carentonosaurus\", e in un serpente marino, \"Simoliophis\", entrambi del Cretaceo.\nClassificazione.\n\"Pachyvaranus\" \u00e8 stato descritto per la prima volta da Arambourg nel 1952 sulla base di alcune vertebre ritrovate in Marocco. Insieme ad esse, Arambourg rinvenne anche alcuni osteodermi, ma ulteriori studi (Buffr\u00e9nil et al. 2008, Houssaye et al. 2011) hanno rianalizzato i resti, con la conclusione che gli osteodermi appartenevano a un pesce teleosteo. Questi studi, in seguito a nuovi ritrovamenti, hanno permesso di classificare Pachyvaranus come un rappresentante dei Platynota, un gruppo di sauri che includono i varani attuali e numerose specie fossili, vicine all'origine dei serpenti. La caratteristica pachiostosi sembra essere stata un carattere derivato e probabilmente neotenico (ovvero presente nell'infanzia e perdurante nello sviluppo). \"Pachyvaranus\" potrebbe essere stato l'ultimo rappresentante di una linea evolutiva di platinoti acquatici, caratteristica del Cretaceo medio, i cui altri rappresentanti conosciuti (aigialosauridi, dolicosauridi, coniasauridi) si estinsero alla fine del Turoniano (circa 91 milioni di anni fa), ben prima della comparsa di \"Pachyvaranus\" nel Maastrichtiano. Ci\u00f2 suggeriebbe una \"ghost lineage\" lunga circa 20 milioni di anni."}
{"id": "3492482", "revid": "22356", "url": "https://it.wikipedia.org/wiki?curid=3492482", "title": "Pachyvaranus", "text": ""}
{"id": "3492488", "revid": "21921", "url": "https://it.wikipedia.org/wiki?curid=3492488", "title": "Travesura", "text": "Travesura \u00e8 il secondo album in studio del gruppo musicale cileno Inti-Illimani Hist\u00f3rico, pubblicato nel 2010.\nDescrizione.\nCome specificato nelle note del libretto, questo lavoro \u00e8 dedicato al mondo dell'infanzia. Il gruppo ha pertanto musicato testi di poeti latinoamericani (Gabriela Mistral, Aquiles Nazoa e altri) attinenti all'argomento, per la canzone \"Cinco veces\", ha utilizzato un testo scritto da un bambino di nove anni e recuperato alcuni brani dall'album \"Cachencho en la playa\" scritti da Luis Advis, uno dei loro maestri, determinante nei primi anni settanta nel definirne il suono e l'orizzonte musicale.\nIl brano \"Travesura\" nasce come colonna sonora di uno spettacolo di video-danza di Mariela Cerda. \"Manaures walzer\" \u00e8 dedicato a Manaures Ball, figlio dell'autore del brano. Per \"Drume negrita\" l'arrangiamento si \u00e8 basato su una versione per chitarra classica del compositore e chitarrista cubano Leo Brouwer.\nIn qualit\u00e0 di ospiti in due brani compaiono Diego \"el Cigala\" e la cantante peruviana Eva Ayll\u00f3n. Il brano \"Mi pap\u00e1 y mam\u00e1\" era gi\u00e0 stato pubblicato da Horacio Salinas nel suo disco solista \"Remos en el agua\" ed \u00e8 qui presente in una nuova incisione.\nL'album \u00e8 stato pubblicato in Cile in formato CD dall'etichetta discografica Feria Music nel 2010 e ristampato, sempre in CD, da Plaza Indipendencia, nel 2014."}
{"id": "3492489", "revid": "1442080", "url": "https://it.wikipedia.org/wiki?curid=3492489", "title": "Paul Halla", "text": "Carriera.\nCoin il Rapid Vienna per cinque volte il campionato austriaco (1954, 1956, 1957, 1960, 1964) e per una volta la Coppa d'Austria (1961)."}
{"id": "3492493", "revid": "767487", "url": "https://it.wikipedia.org/wiki?curid=3492493", "title": "Addio mia regina", "text": "Addio mia regina (titolo originale in francese: \"Les Adieux \u00e0 la Reine\"), \u00e8 un romanzo storico scritto da Chantal Thomas, pubblicato in Francia da \u00c9ditions du Seuil nel 2002 e in Italia da Rizzoli nel 2003. Questo romanzo ha vinto il prestigioso premio Prix Femina.\nFilm.\nNel 2011, il regista francese Beno\u00eet Jacquot ha girato il film \"Les Adieux \u00e0 la Reine\", trasposizione cinematografica del romanzo. Il film, girato in gran parte nella Reggia di Versailles, \u00e8 una co-produzione franco-spagnola. Presentato, come film di apertura in concorso per l'Orso d'oro, al 62\u00ba Festival internazionale del cinema di Berlino, il 9 febbraio 2012."}
{"id": "3492495", "revid": "256896", "url": "https://it.wikipedia.org/wiki?curid=3492495", "title": "Regione della Slovacchia Centrale", "text": "La regione della Slovacchia centrale (in slovacco: \"Stredoslovensk\u00fd kraj\") \u00e8 stata una regione amministrativa della Cecoslovacchia. Fu istituita l'11 aprile 1960 e abolita una prima volta il 1\u00ba luglio 1969. Ripristinata il 28 dicembre 1970 fu definitivamente abolita il 18 dicembre 1990. Con una superficie di 17\u00a0976\u00a0km\u00b2 era la regione pi\u00f9 estesa di tutta la Cecoslovacchia.\nLa regione corrisponde alle attuali regioni di Bansk\u00e1 Bystrica e di \u017dilina."}
{"id": "3492501", "revid": "71433", "url": "https://it.wikipedia.org/wiki?curid=3492501", "title": "Green Lantern (film)", "text": ""}
{"id": "3492503", "revid": "599013", "url": "https://it.wikipedia.org/wiki?curid=3492503", "title": "Armando Tobar", "text": "Carriera.\nHa partecipato al campionato mondiale di calcio nel 1962 e 1966."}
{"id": "3492513", "revid": "212348", "url": "https://it.wikipedia.org/wiki?curid=3492513", "title": "HomePage Festival", "text": "L'Homepage Festival \u00e8 una delle principali manifestazioni in Friuli Venezia Giulia con artisti provenienti da tutto il mondo.\nEsso si presenta come molto pi\u00f9 di un semplice festival musicali in quanto nel suo programma vi sono anche conferenze, mostre d'arte, workshop e attivit\u00e0 sportive. \nGiunto , si svolge durante tutta l'estate (da fine maggio a fine agosto) al Parco del Cormor, poco fuori Udine."}
{"id": "3492516", "revid": "599013", "url": "https://it.wikipedia.org/wiki?curid=3492516", "title": "Carlos Campos", "text": "Carriera.\nSoprannominato \"el Tanque\", fu capocannoniere del campionato cileno nel 1961, nel 1962 nel 1966. Le 199 reti distribuite in 290 partite ufficiali ne fanno il miglior marcatore nella storia dell'Universidad de Chile."}
{"id": "3492522", "revid": "1543377", "url": "https://it.wikipedia.org/wiki?curid=3492522", "title": "Club Atl\u00e9tico River Plate 1930", "text": "Questa voce raccoglie le informazioni riguardanti il Club Atl\u00e9tico River Plate nelle competizioni ufficiali della stagione 1930.\nStagione.\nUltima annata del calcio dilettantistico per il River Plate, che prende parte al torneo della Asociaci\u00f3n Amateurs Argentina de Football: tale campionato \u00e8 strutturato con un solo girone d'andata composto da 36 compagini. Il club ebbe un rendimento positivo, caratterizzato da molti pareggi. La formazione dalla banda rossa registr\u00f2 la miglior difesa con 29 gol subiti."}
{"id": "3492529", "revid": "1305772", "url": "https://it.wikipedia.org/wiki?curid=3492529", "title": "Unchained", "text": ""}
{"id": "3492532", "revid": "1305772", "url": "https://it.wikipedia.org/wiki?curid=3492532", "title": "Senza catene", "text": ""}
{"id": "3492539", "revid": "767487", "url": "https://it.wikipedia.org/wiki?curid=3492539", "title": "Una notte che vola via/Canto te", "text": "Una notte che vola via \u00e8 il primo singolo del cantante italiano Zucchero Fornaciari contenuto nel primo album del cantante \"Un po' di Zucchero\" del 1983, pubblicato dall'etichetta discografica Polydor.\nDescrizione.\nIl brano, scritto dallo stesso Zucchero e da Carlo D'Apruzzo, venne presentato al Festival di Sanremo del 1982, dove fu finalista.\nZucchero, che si era presentato al Festival di Sanremo 1982 con lo pseudonimo di \"Zucchero Fornaciari\", esegu\u00ec il brano nel corso della prima serata della manifestazione, che si svolse il 28 gennaio 1982.\nIl cantante, che era inserito nel \"gruppo A\" (quello delle \"Nuove proposte\"), pass\u00f2 il turno assieme a Stefano Sani (\"Lisa\"), a Mario Castelnuovo (\"Sette fili di canapa\") e a Mal (\"Sei la mia donna\").\nNella finale di sabato 30 gennaio 1982, Zucchero esegu\u00ec il brano per tredicesimo.\nIl lato B del disco era il brano \"Canto te\", canzone con la quale Zucchero si era aggiudicato il primo posto al Festival di Castrocaro a pari merito con Marina Fiordaliso. Nelle prime copie del 45 giri, il brano usc\u00ec con il titolo errato, \"Tanto te\"."}
{"id": "3492540", "revid": "486946", "url": "https://it.wikipedia.org/wiki?curid=3492540", "title": "Les adieux \u00e0 la Reine", "text": ""}
{"id": "3492549", "revid": "767487", "url": "https://it.wikipedia.org/wiki?curid=3492549", "title": "Proaigialosaurus huenei", "text": "Il proaigialosauro (Proaigialosaurus huenei) \u00e8 un presunto rettile estinto, appartenente agli squamati. L'unico fossile ritrovato \u00e8 poi andato perduto, ed \u00e8 stato rinvenuto nei famosi sedimenti di Solnhofen (Germania), in strati del Giurassico superiore (Kimmeridgiano/Tithoniano, circa 150 milioni di anni fa).\nClassificazione.\nTutto quello che \u00e8 stato ritrovato di questo animale \u00e8 un piccolo cranio, lungo poco pi\u00f9 di tre centimetri, descritto e illustrato da Kuhn nel 1958. Il cranio, conservatosi con la superficie dorsale esposta, era piuttosto simile a quello di un altro rettile semiacquatico vissuto molti milioni di anni dopo, \"Aigialosaurus\". In totale, \"Proaigialosaurus\" non doveva superare di molto il mezzo metro di lunghezza. L'esemplare \u00e8 poi andato perduto, e successivi studi si sono basati esclusivamente sulle illustrazioni del fossile. Alcuni (Russell 1967) considerano \"Proaigialosaurus\" un arcaico membro degli aigialosauridi, una famiglia di rettili acquatici affini ai varani e ai mosasauri. Altri studiosi (Dutchak, 2005) suppongono possa trattarsi di un rappresentante dei pleurosauridi, un gruppo di sfenodonti acquatici imparentati alla lontana con l'odierno tuatara, tipici dello stesso giacimento. \nSe \"Proaigialosaurus\" fosse effettivamente un aigialosauride, sarebbe al contempo il pi\u00f9 antico della sua famiglia e anche il pi\u00f9 antico fra i Platynota, il gruppo di lucertole che comprende i varani e da cui si sono originati (e a tutti gli effetti appartengono) i serpenti."}
{"id": "3492550", "revid": "22356", "url": "https://it.wikipedia.org/wiki?curid=3492550", "title": "Proaigialosaurus", "text": ""}
{"id": "3492555", "revid": "131358", "url": "https://it.wikipedia.org/wiki?curid=3492555", "title": "Braintree Town", "text": ""}
{"id": "3492568", "revid": "2172956", "url": "https://it.wikipedia.org/wiki?curid=3492568", "title": "Alan Patrick", "text": "Carriera.\nClub.\nNel 2009 esord\u00ec nel Santos e per 2 anni ha collezionato 31 presenze mettendo a segno 5 gol, e nel 2011 \u00e8 stato acquistato dallo Shakhtar Donetsk per circa \u20ac4 milioni dopo aver firmato un contratto quinquennale.\nIl 9 luglio 2013 si trasferisce in prestito all'Internacional. Il prestito viene rinnovato il 20 marzo 2014.\nIl 19 gennaio 2015 passa in prestito al Palmeiras.\nNel giugno 2015 ritorna in Ucraina ma viene di nuovo mandato in prestito in Brasile, questa volta al Flamengo.\nNazionale.\nNel 2011 viene convocato nell'Under-20 per prendere parte al campionato mondiale di calcio Under-20"}
{"id": "3492573", "revid": "110157", "url": "https://it.wikipedia.org/wiki?curid=3492573", "title": "Regione della Slovacchia Orientale", "text": "La regione della Slovacchia orientale (in slovacco: \"V\u00fdchodoslovensk\u00fd kraj\") \u00e8 stata una regione amministrativa della Cecoslovacchia. Fu istituita l'11 aprile 1960 e abolita una prima volta il 1\u00ba luglio 1969. Ripristinata il 28 dicembre 1970 fu definitivamente abolita il 19 dicembre 1990. Aveva una superficie di 16\u00a0179\u00a0km\u00b2.\nLa regione corrisponde alle attuali regioni di Ko\u0161ice e di Pre\u0161ov."}
{"id": "3492574", "revid": "253269", "url": "https://it.wikipedia.org/wiki?curid=3492574", "title": "Emily Meade", "text": "Carriera.\nNel 1997, all'et\u00e0 di otto anni, ha interpretato \"Sottosopra\" (\"Up, over, through and under\" in ) allo Zecchino d'Oro, la quale canzone ha vinto lo Zecchino d'Argento per le canzoni estere.\nNel 2006 inizia la carriera di attrice debuttando nel film \"The House Is Burning\".\nDoppiatrici italiane.\nNelle versioni in italiano dei suoi film, Emily Meade \u00e8 stata doppiata da:"}
{"id": "3492593", "revid": "76963", "url": "https://it.wikipedia.org/wiki?curid=3492593", "title": "Evan Parke", "text": "Biografia.\nOriginario della Giamaica, Parke \u00e8 cresciuto a Brooklyn. Si rese conto che era destinato a diventare un attore al college durante il suo primo anno. Parke si laurea nel 1989 in economia. Entrer\u00e0 a far parte poi, della prestigiosa universit\u00e0 Yale School of Drama, laureandosi nel 1997. Ha debuttato al cinema nel 1999 con il film \"Le regole della casa del sidro\" ma raggiunge il successo con il film \"Il pianeta delle scimmie\" del 2001. Si fa conoscere per\u00f2, a livello mondiale con il film \"King Kong\" diretto da Peter Jackson del 2005. Parke si fa conoscere anche in serie televisive come \"Alias\", \"Dragnet\", \"Desperate Housewives\" e \"The Blacklist\", nonch\u00e9 in soap opere come \"Febbre d'amore\".\nDoppiatori italiani.\nNelle versioni in italiano dei suoi film, Evan Parke \u00e8 stato doppiato da:"}
{"id": "3492594", "revid": "599013", "url": "https://it.wikipedia.org/wiki?curid=3492594", "title": "Konstantin Rausch", "text": "Carriera.\nClub.\nIl 5 maggio 2013 ha sottoscritto un contratto triennale con lo Stoccarda, valido dal 1\u00ba luglio 2013."}
{"id": "3492599", "revid": "247222", "url": "https://it.wikipedia.org/wiki?curid=3492599", "title": "I tuoi anni pi\u00f9 belli", "text": ""}
{"id": "3492602", "revid": "256896", "url": "https://it.wikipedia.org/wiki?curid=3492602", "title": "Regione della Slovacchia Occidentale", "text": "La regione della Slovacchia occidentale (in slovacco: \"Z\u00e1padoslovensk\u00fd kraj\") \u00e8 stata una regione amministrativa della Cecoslovacchia. Fu istituita l'11 aprile 1960 e abolita una prima volta il 1\u00ba luglio 1969. Ripristinata il 28 dicembre 1970 fu definitivamente abolita il 18 dicembre 1990. Aveva una superficie di 14\u00a0491\u00a0km\u00b2.\nIl capoluogo regionale era inizialmente Bratislava, che dal 22 marzo 1968 costitu\u00ec un'unit\u00e0 amministrativa indipendente dalla Regione della Slovacchia occidentale. Tuttavia, gli uffici amministrativi della Regione rimasero a Bratislava.\nLa regione corrisponde alle attuali regioni di Bratislava, di Trnava, di Tren\u010d\u00edn e di Nitra."}
{"id": "3492606", "revid": "767487", "url": "https://it.wikipedia.org/wiki?curid=3492606", "title": "Michal\u012bs Kr\u012btikopoulos", "text": ""}
{"id": "3492607", "revid": "121073833", "url": "https://it.wikipedia.org/wiki?curid=3492607", "title": "Richard Francis-Bruce", "text": "Riconoscimenti.\nOscar"}
{"id": "3492608", "revid": "1305772", "url": "https://it.wikipedia.org/wiki?curid=3492608", "title": "Pr\u00fcm (fiume)", "text": "La Pr\u00fcm \u00e8 un fiume tedesco lungo 85\u00a0km che nasce dalla falda settentrionale del monte Schneifel, sull'altipiano dell'Eifel (Renania-Palatinato), a 600\u00a0m. s.l.m. fra i paesi di Ormont e Reuth.\nIl fiume \u00e8 famoso per la velocit\u00e0 della sua corrente nel tratto fra l'altura di Pr\u00fcmzurlay e il comune di Irrel (\"Pr\u00fcmer Wasserf\u00e4lle\" o \"rapide di Irrel\"), ove si pratica il rafting.\nIl fiume Pr\u00fcm sfocia presso Minden nella S\u00fbre, un affluente della Mosella, ad un'altezza di 250\u00a0m s.l.m.\nComuni attraversati.\nOltre alla citt\u00e0 omonima:\nNeuendorf, Olzheim, Niederpr\u00fcm, Watzerath, Pittenbach, Pronsfeld, L\u00fcnebach, Merlscheid, Kinzenburg, Waxweiler, Niederpierscheid, Mauel, Merkeshausen, Echtershausen, Hamm, Wiersdorf, Hermesdorf, Wi\u00dfmannsdorf, Brecht, Oberweis, Bettingen, Wettlingen, Peffingen, Holsthum, Pr\u00fcmzurlay, Irrel, Menningen"}
{"id": "3492613", "revid": "40731055", "url": "https://it.wikipedia.org/wiki?curid=3492613", "title": "Charles Swann", "text": ""}
{"id": "3492614", "revid": "944090", "url": "https://it.wikipedia.org/wiki?curid=3492614", "title": "Terremoti in Eritrea", "text": "Principali terremoti avvenuti in Eritrea."}
{"id": "3492616", "revid": "599013", "url": "https://it.wikipedia.org/wiki?curid=3492616", "title": "Marius Ebbers", "text": ""}
{"id": "3492617", "revid": "287204", "url": "https://it.wikipedia.org/wiki?curid=3492617", "title": "Jos\u00e9 Bacigaluppi", "text": "Biografia.\nBacigaluppi era di origini genovesi, come del resto molti immigrati italiani a Buenos Aires. Entr\u00f2 a far parte del club nel 1907, divenendone dirigente. Sovraintende al trasferimento del club dal quartiere de La Boca a quello della Recoleta. Durante la sua presidenza il club milit\u00f2 nei campionati dilettantistici allora presenti nel Paese, e, nel 1923, venne inaugurato il primo centro sportivo della societ\u00e0, completo di impianti per varie discipline. Quando, nel 1928, Bacigaluppi rilev\u00f2 Antonio Zolezzi, i soci del club erano aumentati considerevolmente, e arrivarono fino a 15.000, dai 400 del 1922."}
{"id": "3492618", "revid": "1305887", "url": "https://it.wikipedia.org/wiki?curid=3492618", "title": "Void (Wildstorm)", "text": "Void \u00e8 un personaggio della serie a fumetti Wildstorm Wildcats, illustrata da Jim Lee e scritta da Brandon Choi.\nNel corso della storia ci sono state due Void: Adrianna Tereshkova e Nikola Hanssen.\nPersonalit\u00e0.\nLa personalit\u00e0 delle donne che hanno assunto il manto di Void \u00e8 completamente soppressa dall'asettica personalit\u00e0 della Sfera Celeste, che agisce com una creatura silenziosa e inespugnabile, per la maggiore insondabile, fredda e incomprensibile. L'ospite umano della forza cosmica \u00e8 da essa guidata nelle sue azioni ed il fatto che non le spieghi deriva dall'assoluta incomprensione che l'ospite stesso ha nei riguardi di esse. Le azioni della Sfera sono ignote all'ospite umano ma fondamentalmente esse sono benintenzionate e volte alla manipolazione degli eventi per far s\u00ec che tutto segua un corso ben stabilito.\nIn poche rare occasioni si \u00e8 vista Void scioccata o spaventata, e solo a seguito di un grande sforzo compiuto in battaglia, il quale probabilmente nullifica per poco tempo l'influenza della Sfera sull'ospite. Non la si \u00e8 mai vista invece ridere o sorridere, ne ha mai espresso gioia, cos\u00ec come non ha mai dimostrato di provare tenerezza o affetto per qualcuno.\nIn una delle rare occasioni in cui la personalit\u00e0 di Adrianna \u00e8 riaffiorata si \u00e8 detta sconvolta della perdita di umanit\u00e0 subita, ma a seguito di un discorso con Sevant, capir\u00e0 che in fondo anche se sentimentalmente asettica \u00e8 rimasta una brava persona, considerazione grazie alla quale accetter\u00e0 pi\u00f9 di buon grado la sua condizione. Al di fuori di queste occasioni tuttavia, Void sembra distante da tutto ci\u00f2 che \u00e8 reale e vive in una realt\u00e0 dissociata dall'alto della quale \u00e8 immune a tutti gli stimoli negativi o positivi del mondo.\nSecondo Savant tuttavia, Void non \u00e8 affatto completamente priva di emozioni, ma le manifesta in modo differente dall'ordinario, motivo per il quale sembra non provarne, la donna sembra riuscire a capirla meglio di molti altri ed afferma che: \"Per chi impara a conoscere Void come faccio io quel volto impassibile ride, piange, si dispera e si rasserena!\".\nVoid appare come collegata alle altre entit\u00e0 cosmiche e pu\u00f2 sentirle, interagirvi e far rispettare il loro volere, come avviene con Lord Emp. Per un certo senso Void sembra riconoscere unicamente l'autorit\u00e0 delle forze cosmiche e non (forse perch\u00e9 non pu\u00f2) si oppone mai al loro volere.\nBiografie dei personaggi.\nAdrianna Tereshkova.\nAdrianna Tereshkova (\"\u0410\u0434\u0440\u0438\u0430\u043d\u043d\u0430 \u0422\u0435\u0440\u0435\u0448\u043a\u043e\u0432\u0430\") nacque a Arcangelo, in Russia nel 1952. Lei e sua sorella Svetlana Tereshkova (\"\u0421\u0432\u0435\u0442\u043b\u0430\u043d\u0430 \u0422\u0435\u0440\u0435\u0448\u043a\u043e\u0432\u0430\") furono cresciute dal padre a seguito della precoce morte della madre. L'uomo adorava le figlie ed incoraggi\u00f2 molto il sogno di Adrianna di diventare una astronauta raccontandole la leggenda dell'arcangelo da cui prende il nome il villaggio.\nQuando Adrianna aveva sedici anni sua sorella mor\u00ec in un incidente d'auto. Lo shock fu tale che la ragazza non trov\u00f2 nemmeno il coraggio di presentarsi al funerale, si lasci\u00f2 alle spalle tutti i sogni d'infanzia e scapp\u00f2 di casa con un giovane musicista. Il padre fu segnato dalla condotta della figlia ed una sera l'affront\u00f2 a viso aperto, completamente ubriaco, e la convinse a tornare sui suoi passi. Ricongiuntasi al padre la ragazza si iscrisse all'accademia e nel giro di pochi anni divenne un astronauta come da lei sempre sognato.\nOttenuto il grado di maggiore, Adrianna fu mandata in orbita per una missione extrasolare dal governo russo il 28 luglio 1980. Tre mesi dopo la partenza suo padre mor\u00ec per arresto cardiaco, ma fu orgoglioso di ci\u00f2 che Adrianna aveva realizzato.\nNello spazio la navicella su cui viaggiava Adrianna entr\u00f2 in rotta di collisione con una sfera argentata (la Sfera Celeste), la vicinanza con l'oggetto port\u00f2 i motori dello shuttle in avaria e di conseguenza la collisione fu inevitabile. L'esplosione che segu\u00ec distrusse il velivolo e uccise l'equipaggio, Adrianna compresa, curiosamente per\u00f2 la donna rimase cosciente dopo l'avvenimento ed entr\u00f2 in contatto con la sfera, che la priv\u00f2 dello scafandro, dei vestiti e di ogni pelo che aveva in corpo; a seguito la Sfera Celeste si fece liquida e col\u00f2 sul corpo di Adrianna in tali condizioni rivestendolo interamente fatta eccezione che per il viso. Le coscienze di Adrianna e della Sfera si fusero e nacque Void.\nVoid, guidata dalla forza mistica che alberga in lei aiut\u00f2 Jacob Marlowe, allora senzatetto a rimettersi in piedi e creare l'impero finanziario della \"Halo Corporation\", in seguito rimarr\u00e0 al suo fianco quando questi creer\u00e0 i Wildcats al fine di proseguire la millenaria guerra tra Cherubini e Deamoniti. Durante questo periodo verr\u00e0 rivelato che il suo scopo era riuscire a impossessarsi e distruggere altri tre frammenti di Omnia, l'entit\u00e0 dalla cui frazione \u00e8 nata anche la Sfera Celeste, cos\u00ec da impedire che finissero in mani sbagliate.\nAd ogni modo Void rimarr\u00e0 coi Wildcats anche dopo aver perseguito il suo scopo, rivelando solamente che il mondo sar\u00e0 molto influenzato dalla guerra che essi combattono.\nDurante una battaglia con l'alieno noto come Crusade, la personalit\u00e0 di Adrianna riaffiorer\u00e0 per un istante in Void, la quale capir\u00e0 di aver completamente perduto la propria umanit\u00e0, cosa che le causer\u00e0 un forte sentimento di sconforto; tuttavia Kenesha di Khera (la figlia di Zelota e Mr. Majestic, pi\u00f9 nota come Cordelia Matheson o Savant) la conforter\u00e0 dicendole che anche se priva di emozioni \u00e8 rimasta una brava persona, considerazione grazie alla quale accetter\u00e0 pi\u00f9 di buon grado la sua condizione. Da allora infatti non avr\u00e0 pi\u00f9 nessun tipo di crisi o manifestazione emozionale esplicita.\nVoid sar\u00e0 vicina a Lord Emp quando inizier\u00e0 il suo cammino di ascensione ad Alto Lord di Kera, ed assieme a Spartan sar\u00e0 in sua prossimit\u00e0 quando l'ascensione avverr\u00e0 a livello definitivo consacrando l'alieno a forza cosmica. \u00c8 proprio Void ad annunciare che Emp non \u00e8 affatto \"morto\" per quelli che sono i canoni umani, difatti esso \u00e8 ancora vivo come tutt'uno col cosmo, ovvero \u00e8 divenuto una forza cosmica al pari di quella posseduta da Void al suo interno, motivo per il quale da allora sar\u00e0 proprio Void la sua portavoce sul mondo reale e si impiegher\u00e0 alla realizzazione dei voleri dell'uomo, assistendo Spartan (ora noto come Jack Marlowe) nella direzione della Halo Corporation e nella realizzazione dei suoi molteplici progetti per migliorare il mondo.\nCon gli anni tuttavia la personalit\u00e0 di Adrianna inizi\u00f2 a non poterne pi\u00f9 della reclusione e implor\u00f2 la Sfera di lasciarla andare, essa acconsent\u00ec e permise all'anima della donna di raggiungere finalmente l'aldil\u00e0, rimanendo per\u00f2 priva di un corpo ospite.\nDa allora inizi\u00f2 a fondersi occasionalmente con Spartan, senza per\u00f2 mai smettere di cercare un nuovo ospite definitivo.\nNikola Hanssen.\nNikola Hanssen (\"\u0646\u064a\u0643\u0648\u0644\u0627 \u0647\u0627\u0646\u0633\u0646\") nacque negli Stati Uniti nel 1978 da una coppia di immigrati arabi, sebbene l'esatta provenienza della sua famiglia non \u00e8 stata mai rivelata esattamente. Nikola venne chiamata cos\u00ec in omaggio al santo cui era devoto il padre, il quale era protettore e patrono della famiglia, la quale era cristiana nonostante le proprie origini.\nI genitori della ragazza morirono quando essa aveva sedici anni e da allora Nikola decise di iniziare a studiare medicina per diventare una dottoressa e salvare vite umane. Seguendo questa vocazione essa divenne una paramedica presso l'ospedale della citt\u00e0 di Los Angeles frequentando un corso di specializzazione per divenire una dottoressa.\nNel 2006 tuttavia, quando nell'universo Wildstorm avviene la catastrofe globale nota come Worldstorm, a seguito dell'arrivo di Capitan Atom, la vita di Nikola cambia drasticamente; l'essenza della Sfera Celeste, che da anni era rimasta priva di un corpo ospite e si fondeva occasionalmente con Spartan venne difatti attirata dalla potenza del supereroe DC comics naufragato nella sua realt\u00e0 e si fuse a lui per permettergli di aprire un varco di modo da consentire il suo ritorno a casa. Sventuratamente questo provoc\u00f2 una catastrofe immane in tutto il mondo, cui i supereroi pi\u00f9 in vista cercarono inutilmente di far fronte.\nNikola nel tentativo di adempire al suo dovere soccorse i feriti per le strade e prest\u00f2 loro le prime cure mediche, tuttavia ci\u00f2 non fu sufficiente e parecchie persone morirono sotto i suoi occhi schiacciate dalla furia devastatrice venutasi a creare. In preda alla disperazione la paramedica si avvicin\u00f2 alla fonte dello scompiglio ed in questo modo assistette all'apertura del varco che port\u00f2 nuovamente Atom nel suo universo di origine ma che provoc\u00f2 il collasso dell'intero universo Wildstorm. Nikola si trov\u00f2 a vagare nel nulla come tutti gli abitanti dell'azzerato universo, curiosamente per\u00f2 rimase cosciente dopo l'avvenimento ed entr\u00f2 in contatto con la sfera, la quale la priv\u00f2 del camice, dei vestiti e di ogni pelo che aveva in corpo; a seguito si fece liquida e col\u00f2 sul corpo di Nikola in tali condizioni rivestendolo interamente fatta eccezione che per il viso. Le coscienze di Nikola e della Sfera si fusero e nacque Void.\nLa prima cosa cui la neonata entit\u00e0 assistette fu dunque la nascita di un nuovo universo Wildstorm, a seguito del quale l'intera linea temporale viene riscritta e le vite dei personaggi modificate. La nuova Void rimarr\u00e0 allora l'unico personaggio a ricordare del vecchio universo Wildstorm.\nMentre il mondo si riprende pian-piano dalla devastazione Void fa la sua parte al fianco di Spartan alla guida della Halo corporation come la sua predecessora. La Sfera dimostrer\u00e0 inoltre di essere comunque in grado di fondersi con Spartan sebbene ora possegga un corpo ospite.\nPer un certo periodo Void sar\u00e0 catturata e manipolata dal supercriminale Tao, che la utilizza per catturare altri esseri superpotenziati e formarsi un esercito. Il suo piano tuttavia viene sventato dai Wildcats e Void viene liberata dal suo controllo mentale.\nPoteri e abilit\u00e0.\nLa forma umana di Void \u00e8 legata con la forza cosmica nota come Sfera Celeste, la quale in origine era parte di una forza cosmica pi\u00f9 grande nota come Omnia la signora della luce, la quale fu sconfitta dall'oscurit\u00e0 nella notte dei tempi e fratta in molteplici sfere che formarono le innumerevoli forze cosmiche esistenti. I poteri di Void derivano proprio da questa entit\u00e0. La Sfera Celeste conferisce a Void una vasta gamma di poter, tra i quali:\nVoid \u00e8 inoltre in grado tramite il volere di Lord Emp dopo l'ascensione a forza cosmica di fondersi con Spartan causando cos\u00ec un incremento dei poteri di questo."}
{"id": "3492622", "revid": "729019", "url": "https://it.wikipedia.org/wiki?curid=3492622", "title": "Battaglia di Giava", "text": "La battaglia di Giava fu un combattimento terrestre avvenuto all'inizio del 1942 durante la guerra del Pacifico tra l'esercito imperiale giapponese e le truppe alleate a difesa dell'isola di Giava, il territorio pi\u00f9 importante delle Indie orientali olandesi. I generali alleati siglarono un atto di resa il 12 marzo a Bandung, e consegnarono l'isola alle forze nipponiche.\nAntefatto.\nSin dall'inizio della guerra del Pacifico il Giappone aveva spinto forze d'invasione in tutto il sud-est asiatico, schiantando una dopo l'altra ogni resistenza alleata. Lo stesso, disastroso esito si era avuto anche nell'Impero coloniale olandese, dove le guarnigioni anglo-australiane-olandesi erano riuscite, a prezzo di sacrifici enormi, a ritardare di sole 24 ore la tabella di marcia giapponese. I nipponici erano sbarcati e avevano occupato con facilit\u00e0 il Borneo, le Molucche e Sumatra; pi\u00f9 difficile era stato mettere fuori causa l'eterogenea flotta alleata, che caus\u00f2 qualche grattacapo alle concatenate operazioni di sbarco giapponesi (battaglia navale di Balikpapan). Essa alla fine sub\u00ec un massacro nelle battaglie del mare di Giava e dello Stretto della Sonda.\nA questo punto la difesa della grande isola poteva contare solo sulle truppe di terra, in quanto l'aviazione ABDA era stata spazzata via durante i combattimenti e quel che ne rimaneva si era ritirato in Australia.\nLa battaglia.\nNella notte del 28 febbraio truppe giapponesi sbarcarono nel golfo di Bantain, nella zona occidentale dell'isola. Le operazioni in questo settore furono disturbate da gruppi di navi alleate che tentavano di fuggire in Australia: i giapponesi persero tre navi trasporto per fuoco amico, e altre due furono danneggiate, mentre due incrociatori nemici ( e ) furono affondati. Il giorno dopo un altro sbarco fu effettuato 150 chilometri a ovest circa di Surabaja; un terzo sbarco fu effettuato nei pressi di Indramajoe, 200 chilometri a est di Batavia e per il 1\u00ba marzo tutte le truppe avevano preso terra. All'alba alcuni caccia P-40, ultimi aerei disponibili, attaccarono la seconda testa di ponte, ma non provocarono danni di sorta e tre furono abbattuti. Gi\u00e0 il 3 marzo le truppe giapponesi della testa di ponte a ovest di Batavia, dotate di artiglieria pesante e carri armati leggeri che si muovevano con facilit\u00e0 tra la vegetazione e per le alture, erano riuscite con un movimento avvolgente a isolarla e interrompere la linea ferroviaria che univa la citt\u00e0 con i due centri di Bantam e Bandung, rispettivamente sulla costa e nell'interno.\nNella zona centrale le colonne giapponesi si spinsero subito nell'interno, sbaragliando le improvvisate difese olandesi nelle valli delle alture centrali: in tal modo minacciarono alle spalle la citt\u00e0 di Bandung; anche qui la ferrovia fu interrotta e la citt\u00e0 a sua volta isolata. Il 3 marzo i giapponesi iniziarono l'attacco a Bandung.\nA oriente le forze giapponesi si divisero in quattro colonne e iniziarono a conquistare le varie postazioni attorno alla base navale di Soerabaja, mentre scaglioni di truppe procedevano puntando direttamente sulla citt\u00e0. Nello stesso momento un riuscito avioassalto permise l'occupazione della piccola isola di Madura, strategicamente importante in quanto situata di fronte a Soerabaja e separata dalla terraferma da soli 1.000 metri di mare.. La resistenza degli olandesi era resa ancor pi\u00f9 ardua anche per il nuovo atteggiamento assunto dagli abitanti dell'isola che, approfittando della situazione, iniziarono a dar segni di ribellione e odio: il governo dei Paesi Bassi nella colonia era stato assai duro e impietoso.\nLa situazione dei difensori di Batavia si era nel frattempo aggravata: uno sbarco secondario sulle coste che danno sullo stretto della Sonda, nella localit\u00e0 di Peper, aveva permesso ai nipponici di rinforzare le loro truppe. Queste il 4 marzo occuparono le cittadine di Tangerang e Buitenzorg, distanti una ventina di chilometri dal grande porto. Nonostante qualche sporadica resistenza, il pomeriggio del 5 marzo i giapponesi conquistarono la capitale di Giava. Nel porto diverse navi ardevano o stavano affondando, ma alcune altre, che portavano anche reparti della guarnigione, avevano appena preso il largo: mentre l'artiglieria nipponica, rapidamente posizionata, sparava loro, sul settore conversero aerei e navi da guerra, che inflissero gravi perdite ai fuggitivi. Dopo la caduta di Batavia l'esercito giapponese continu\u00f2 ad avanzare celermente attraverso l'isola, tanto che la tagli\u00f2 in due, raggiungendo le coste meridionali.\nA Soerabaja, intanto, gli olandesi erano stati circondati e le posizioni difensive fuori della citt\u00e0 quasi completamente eliminate dalle truppe giapponesi. L'8 marzo giunse la notizia che le truppe nel settore occidentale dell'isola si erano arrese e che i giapponesi occupavano ora Bandung. Per il morale gi\u00e0 basso degli uomini questo fu un duro colpo. Lo stesso giorno ter Poorten si rese conto che ormai la lotta era finita anche per Soerabaja, e il 9 si arrese. Entro il 10 marzo l'intera isola era saldamente in mano alle truppe nipponiche. Giava era caduta dopo una settimana di combattimenti.\nConseguenze.\nCon la conquista dell'isola di Giava il Giappone aveva stabilito il limite meridionale della Sfera di prosperit\u00e0 comune, e si era assicurato il controllo dei pozzi petroliferi, subito riparati da ingegneri e tecnici sbarcati assieme alle truppe. Gli Alleati subirono invece l'ennesima sconfitta, inferiori com'erano in termini di uomini, armi e logistica. La campagna delle Indie orientali olandesi era dunque terminata con un clamoroso successo giapponese, che aveva raggiunto tutti gli obiettivi previsti, assicurandosi il controllo di un'isola di 40 milioni di abitanti e con ricchezze favolose. Successivamente molti degli isolani, che si erano rifiutati di combattere per gli olandesi, diverranno accesi sostenitori dei nipponici, i quali incoraggeranno lo spirito indipendentista degli indonesiani e li fecero partecipare all'amministrazione delle Indie; al contrario i circa 170.000 civili olandesi furono presi prigionieri e internati. L'Impero giapponese non sapeva per\u00f2 che quello sarebbe stato il traguardo della sua espansione: l'Australia non verr\u00e0 mai invasa. Giava rimase occupata fino alla resa del 15 agosto 1945."}
{"id": "3492627", "revid": "179980", "url": "https://it.wikipedia.org/wiki?curid=3492627", "title": "Jos\u00e9 Bacigallupi", "text": ""}
{"id": "3492632", "revid": "729019", "url": "https://it.wikipedia.org/wiki?curid=3492632", "title": "Coppa del Generalissimo 1940", "text": "La Copa del General\u00edsimo 1940 fu la 36\u00aa edizione della Coppa di Spagna. Il torneo inizi\u00f2 il 12 maggio e si concluse il 30 giugno 1940. La finale si disput\u00f2 allo Stadio de Vallecas di Madrid dove l'Espanyol ottenne il suo secondo titolo."}
{"id": "3492642", "revid": "1632387", "url": "https://it.wikipedia.org/wiki?curid=3492642", "title": "Rapha\u00ebl Varane", "text": "Con la maglia del Real Madrid ha vinto tre campionati spagnoli (2011-2012, 2016-2017 e 2019-2020), una Coppa del Re (2013-2014), tre Supercoppe spagnole (2012, 2017, 2019), quattro Champions League (2013-2014, 2015-2016, 2016-2017 e 2017-2018), tre Supercoppe UEFA (2014, 2016 e 2017) e quattro Mondiali per club (2014, 2016 e 2017, 2018).\nConvocato dalla nazionale francese a partire dal 2013, ha partecipato a due Mondiali (2014 e 2018), vincendo quello del 2018. Fa parte del ristretto novero di calciatori capaci di vincere la Champions League e la Coppa del mondo nello stesso anno.\nBiografia.\nDi origini martinicane, ha un fratellastro di nome Jonathan, anch'egli calciatore.\nCaratteristiche tecniche.\nDifensore centrale dal fisico possente, pu\u00f2 ricoprire anche i ruoli di centrocampista difensivo e terzino destro. In Francia \u00e8 definito il nuovo Laurent Blanc.\nNel 2012 \u00e8 stato inserito nella lista dei migliori calciatori nati dopo il 1991 stilata da Don Bal\u00f3n.\nCarriera.\nClub.\nGli inizi.\nInizia la sua carriera da professionista nel debuttando in Ligue 1 il 7 novembre 2010 contro il . Da qui brucia subito le tappe collezionando in tutto 23 presenze in campionato, di cui ben 22 da titolare. Le ottime prestazioni offerte, complice anche la giovane et\u00e0, attirano su Varane le attenzioni dei maggiori club francesi ed europei.\nReal Madrid.\nIl 27 giugno 2011 il ufficializza l'ingaggio del difensore, pagandolo 10 milioni di euro. Il giocatore si lega contrattualmente al club spagnolo fino al 2017. \nEsordisce ufficialmente con i \"Blancos\" il 21 settembre seguente, nell'incontro a reti bianche con il e valido per la quarta giornata di Liga. Tre giorni pi\u00f9 tardi realizza, il suo primo gol nel derby vinto 6-2 contro il , andando a segno con un colpo di tacco. Il 27 settembre debutta, invece, in UEFA Champions League, giocando da titolare la partita vinta contro l'. A fine anno conquista il suo primo campionato spagnolo.\nInizia la stagione seguente vincendo la Supercoppa di Spagna 2012 nella doppia sfida contro il . Il 30 gennaio 2013, nella semifinale di andata della Coppa del Re giocata al Santiago Bernab\u00e9u, mette a segno di testa la rete dell'1-1 finale con il Barcellona. Un mese pi\u00f9 tardi, nella gara di ritorno, realizza il gol del momentaneo 0-3 per il Real Madrid (la partita si concluder\u00e0 1-3). Il 24 maggio 2014 conquista la UEFA Champions League, giocando da titolare nella finale vinta per 4-1 contro l'.\nLa stagione 2014-2015 si apre con la vittoria della Supercoppa UEFA, vinta il 12 agosto 2014 battendo 2-0 il , vincitore della UEFA Europa League. Il 20 dicembre conquista il Mondiale per club, battendo 2-0 in finale gli argentini del . Il 18 febbraio 2015, in occasione degli ottavi di finale di UEFA Champions League contro lo , raggiunge quota 100 presenze con la maglia del club madrileno.\nIl 28 maggio 2016 si aggiudica la sua seconda UEFA Champions League, vincendo ai rigori il derby contro l'Atl\u00e9tico Madrid. L'anno successivo si aggiudica sia il campionato, che la UEFA Champions League. \nInizia la stagione 2017-2018 vincendo la Supercoppa UEFA per 2-1 contro il . Nel corso dell'annata conquista nuovamente la UEFA Champions League, sconfiggendo in finale il .\nNella stagione 2019-2020 conquista sia la Supercoppa di Spagna che il campionato, terzo successo personale per entrambe le competizioni.\nConclude l'esperienza madrilena con 360 presenze, 17 reti e 18 trofei conquistati.\nManchester United.\nIl 27 luglio 2021 il comunica di aver trovato un accordo con il Real Madrid per il trasferimento del calciatore, soggetto a quello col giocatore e al superamento delle visite mediche.\nIl 14 agosto successivo il club inglese finalizza il trasferimento, con il giocatore che firma un contratto quadriennale.\nNazionale.\nEsordisce con la nazionale francese il 22 marzo 2013, in una partita valida per le Qualificazioni ai Mondiali 2014 contro la Georgia. Viene convocato fra i 23 del Mondiale 2014 in Brasile, giocando da titolare e scendendo in campo in cinque occasioni. \nNel 2016 viene inizialmente convocato per gli Europei in Francia ma, a causa di un infortunio alla coscia, viene sostituito da Adil Rami.\nIl 14 ottobre 2014 diventa pi\u00f9 giovane giocatore della nazionale francese ad indossare la fascia di capitano all'et\u00e0 di 22 anni.\nNel 2018 viene convocato per i Mondiali di Russia dove segna la sua prima rete nei quarti di finale contro l'Uruguay (vinti 2-0). Gioca da titolare in tutte le partite della competizione, vinta dai transalpini grazie alla vittoria in finale per 4-2 contro la Croazia.\nStatistiche.\nPresenze e reti nei club.\n\"Statistiche aggiornate al 7 ottobre 2021.\""}
{"id": "3492643", "revid": "729019", "url": "https://it.wikipedia.org/wiki?curid=3492643", "title": "Segula", "text": "Segula (Chi\u011dulax in lingua aleutina) \u00e8 un'isola vulcanica che fa parte delle isole Rat, un gruppo delle Aleutine occidentali e appartiene all'Alaska (USA). Si trova tra Kiska - a ovest - e l'isola Little Sitkin - a est -. L'isola consiste in uno stratovulcano dell'olocene che ha lo stesso nome.\nSegula ospita una grande colonia di alcidi, una delle uniche nove colonie che si trova nell'arcipelago delle Aleutine."}
{"id": "3492653", "revid": "51032", "url": "https://it.wikipedia.org/wiki?curid=3492653", "title": "Falene", "text": ""}
{"id": "3492674", "revid": "124123", "url": "https://it.wikipedia.org/wiki?curid=3492674", "title": "Ellen Hopkins", "text": "Carriera.\nHopkins inizi\u00f2 la sua carriera di scrittrice con libri di saggistica per bambini, tra cui \"Air Devils and Orcas: High Seas Supermen\". Lei ha scritto 56 libri di saggistica.\nHopkins aveva una figlia divenuta dipendente dal \"Crystal meth\" o \"Crank\". Nel 2002 la sua lotta ha ispirato Hopkins a scrivere il suo libro di debutto, \"Crank\", destinato ad esprimere l'orribile influenza delle droghe e della tossicodipendenza. \nDa allora Hopkins ha scritto vari romanzi per adolescenti e le loro lotte, tra cui \"Burned\", \"Impulse\", \"Identical\", \"Glass\", \"Tricks\" e \"Fallout\".\n\"Glass\" \u00e8 il seguito di \"Crank\" e \"Fallout\", il terzo e ultimo libro della serie, \u00e8 stato pubblicato il 14 settembre 2010 in America.\n\"Perfect\" \u00e8 stato pubblicato il 13 settembre 2011 accompagnato dalla novella \"Impulse\".\nHopkins ha anche pubblicato il sequel di \"Burned\", \"Smoke\", nel 2013.\nVita privata.\nHopkins \u00e8 stata adottata da Albert e Valeria Wagner quando avevano rispettivamente 72 e 42 anni\nLa sua prima poesia \u00e8 stata pubblicata dalla Palm Springs Desert Sun quando aveva nove anni.\nAspett\u00f2 alla scuola superiore in Santa Ynez Valley e and\u00f2 a studiare giornalismo all'universit\u00e0 della California Santa Barbara prima di lasciare tutto e crearsi una famiglia.\nQuando il suo matrimonio fall\u00ec inizi\u00f2 a lavorare come freelance. \nSi spos\u00f2 poi con John Hopkins, il suo attuale marito, e hanno tre figli: Cristal, Kelly e Jason.\nHanno adottato anche un altro bambino, il figlio di Cristal, Orion."}
{"id": "3492678", "revid": "599013", "url": "https://it.wikipedia.org/wiki?curid=3492678", "title": "Brendan Bradley", "text": ""}
{"id": "3492680", "revid": "47767", "url": "https://it.wikipedia.org/wiki?curid=3492680", "title": "Amarantha", "text": ""}
{"id": "3492695", "revid": "125983202", "url": "https://it.wikipedia.org/wiki?curid=3492695", "title": "Metallotioneina", "text": "Le metallotioneine costituiscono una famiglia ubiquitaria di proteine a basso peso molecolare (da 500 a 14.000 Da), localizzate nell'apparato del Golgi, caratterizzate da un ricco contenuto in cisteina e da un'alta affinit\u00e0 per i metalli pesanti.\nGeneralit\u00e0.\nLe metallotioneine (MT) furono scoperte nel 1957 da Margoshe e Vallee nel corso della purificazione di una proteina legante il cadmio estratta dalla corticale del rene del cavallo. La loro funzione non \u00e8 del tutto nota, ma i dati sperimentali suggeriscono che le metallotioneine siano coinvolte nella regolazione dei metalli essenziali (zinco e rame) e svolgano un ruolo di protezione contro la tossicit\u00e0 dei metalli pesanti e contro lo stress ossidativo. Negli esseri umani vi sono quattro principali classi isoenzimi sintetizzati principalmente nel fegato e reni: MT1 (sottotipi: A, B, E, F, G, H, L, M, X), MT2, MT3 ed MT4. La loro produzione dipende dalla disponibilit\u00e0 di elementi essenziali, quali zinco, rame e selenio, e dalla disponibilit\u00e0 degli aminoacidi istidina e cisteina.\nSi \u00e8 visto, specialmente in piante, che le metallotioneine sono tessuto-dipendenti, ovvero si esprimono diversamente (tanto in forma come in quantit\u00e0) a seconda del tessuto dove sono prodotte. Un esempio sono le fitometallotioneine di tipo IV che si esprimono quasi totalitariamente nei tessuti embrionari delle piante.\nStruttura e classificazione.\nLe metallotioneine sono presenti in una vasta gamma di esseri viventi: Procarioti, Protozoi, Piante, Lieviti, Invertebrati e Vertebrati fra cui l'uomo. A causa dell'ampio spettro tassonomico, le sequenze aminoacidiche sono poco omogenee fra un phylum e l'altro per quanto riguarda il peso molecolare, il numero e la distribuzione dei residui di cisteina; sono invece relativamente omogenee all'interno dello stesso phylum (per esempio i vertebrati).\nLe metallotioneine sono suddivise convenzionalmente in 3 classi in base alla distribuzione tassonomica:"}
{"id": "3492697", "revid": "767487", "url": "https://it.wikipedia.org/wiki?curid=3492697", "title": "Matthew Morrison (album)", "text": "Matthew Morrison \u00e8 l'album di debutto dell'attore e cantante Matthew Morrison, pubblicato su etichetta Mercury Records il 10 maggio 2011.\nL'album vede la partecipazione di diversi artisti, come Sting, Elton John e Gwyneth Paltrow. L'album \u00e8 stato anticipato dal singolo \"Summer Rain\", reso disponibile per il download digitale dall'8 marzo 2011."}
{"id": "3492698", "revid": "63553", "url": "https://it.wikipedia.org/wiki?curid=3492698", "title": "Wolverine (fumetto)", "text": "Wolverine \u00e8 il titolo di sei serie a fumetti pubblicate negli Stati Uniti d'America dalla Marvel Comics, dedicate al personaggio immaginario di Wolverine a partire dal 1982; la prima fu una miniserie mentre le altre furono serie regolari mensili.\nStoria editoriale.\nAl personaggio viene dedicata una prima testata omonima nel 1982, una miniserie di quattro numeri, \"Wolverine\" (vol. 1), scritta da Chris Claremont e disegnata da Frank Miller. A questa seguir\u00e0 nel 1988 una serie regolare mensile, \"Wolverine\" (vol. 2), inizialmente scritta sempre da Claremont e disegnata da John Buscema ed edita per 189 numeri fino al 2003 quando viene sostituita da una nuova serie omonima, \"Wolverine\" (vol. 3), che verr\u00e0 edita fino al 2009 per 74 numeri quando col n. 75 si incentra su un nuovo protagonista, il personaggio di Daken, figlio di Wolverine e cambi\u00f2 la testata prima in \"Dark Wolverine\" che verr\u00e0 pubblicata per 16 numeri fino al 2010 e poi continuer\u00e0 come \"Daken: Dark Wolverine\" edita fino al 2012.\nAl personaggio verr\u00e0 dedicata una nuova serie regolare nel 2010, \"Wolverine\" (vol. 4), scritta inizialmente da Jason Aaron ed edita fino al 2013; la serie riprender\u00e0 nel 2012 la numerazione complessiva delle serie precedenti continuando cos\u00ec dal n. 300. Nel 2013 la serie viene interrotta e sostituita dalla quinta, \"Wolverine\" (vol. 5), scritta da Paul Cornell ed edita fino al 2014 quando, all'interno del progetto di rilancio editoriale All New Marvel NOW! esordisce la sesta, \"Wolverine\" (vol. 6), sempre scritta da Paul Cornell. L'ultima serie dedicata al personaggio \u00e8 una miniserie \"Death of Wolverine\" del 2014 che narra la storia finale del personaggio e alla quale seguiranno altre miniserie e numeri unici che descrivono e sviluppano i retroscena a seguito della morte del personaggio come \"Wolverines.\""}
{"id": "3492730", "revid": "1566286", "url": "https://it.wikipedia.org/wiki?curid=3492730", "title": "Nigel De Brulier", "text": "Biografia.\nNato a Bristol, in Inghilterra, Nigel De Brulier cominci\u00f2 la sua carriera a teatro nel Regno Unito, trasferendosi poi negli Stati Uniti, dove inizi\u00f2 a lavorare nel cinema. Il suo primo ruolo fu quello di un poeta in \"The Pursuit of the Phantom\" diretto da Hobart Bosworth nel 1914.\nDe Brulier interpret\u00f2 il cardinale Richelieu in quattro pellicole: \"I tre moschettieri\" (1921), \"La maschera di ferro\" (1929), \"I tre moschettieri\" (1935) e \"La maschera di ferro\" (1939)."}
{"id": "3492731", "revid": "433605", "url": "https://it.wikipedia.org/wiki?curid=3492731", "title": "Shillourokambos", "text": "Lo scavo di Shillourokambos \u00e8 sito archeologico neolitico posto in prossimit\u00e0 di Parekklisha, 6 km ad est diLimassol a Cipro. Temporalmente viene collocato tra il 7800 ed il 7600 a.C. (fine PPNB medio).\nQui \u00e8 stato ritrovato uno dei primi pozzi della storia. Il ritrovamento di segni di allevamento bovino, in una isola dove le specie non erano endemiche ha aperto un dibattito scientifico sopra l'origine delle migrazioni neolitiche nel mediterraneo."}
{"id": "3492732", "revid": "1632387", "url": "https://it.wikipedia.org/wiki?curid=3492732", "title": "Haywire (gruppo musicale)", "text": "Gli Haywire sono un gruppo musicale canadese AOR/hard rock fondato a Charlottetown, Isola del Principe Edoardo, nel 1982.\nBiografia.\nGli Haywire furono fondati a Charlottetown nel 1982 da Dave Rashed, Paul MacAusland, Marvin Birt, Scott Roberts e Ronnie Switzer. Nel 1984 vinsero il contest \"Q107 Homegrown\", che gli assicur\u00f2 di registrare un singolo, poi divenuto un EP a 5 tracce, che vendette 5000 copie. Nel 1985 vinsero la \"Labatt's Battle of the Bands\" e usarono i 10,000 dollari di premio per registrare nuovo materiale. La band non sub\u00ec cambiamenti di formazione, fatta eccezione per i batteristi con Sean Kilbride che fu il quarto componente dietro le pelli dalla fondazione.\nNell'estate del 1986 il gruppo firm\u00f2 un contratto con la Attic Records, con la quale usc\u00ec il disco d'esordio \"Bad Boys\", disco di platino in Canada. La traccia omonima entr\u00f2 invece in top 40.\nL'anno seguente pubblicarono il secondo album, \"Don't Just Stand There\", ancora una volta platino e forte di una hit come \"Dance Desire\". Gli Haywire partirono cos\u00ec in tour con gli Helix, gli Honeymoon Suite e Kim Mitchell, oltre a rappresentare il Canada nel \"World Popular Song Festival\" giapponese. Nonostante il successo, la band non aveva sfondato negli USA.\nIl seguente \"Nuthouse\" fu registrato nel 1990 in Norvegia con Bjorn Nessjo alla produzione. Non soddisfatti del mixaggio, gli Haywire tornarono per\u00f2 in Canada e rilavorarono al disco da soli. Il disco fu ancora un disco di platino e guadagn\u00f2 maggiori attenzioni dalla stazioni radiofoniche AOR, senza per\u00f2 fare il definitivo salto di qualit\u00e0.\nLa Attic non rinnov\u00f2 cos\u00ec il contratto al gruppo, che nel 1992 si autoprodusse un nuovo disco, \"Get Off\", ben risposto dalla critica, meno dalle vendite. Il singolo \"Buzz\" fu numero 13 nelle classifiche senza promozione e video.\nNel 1993 gli Haywire si sciolsero, per poi riformarsi nel 2004. Nel 2006 furono premiati del \"Music Prince Edward Island Lifetime Achievement Award\", mentre nel 2011 saranno vincitori del \"Lifetime Achievement Award\" della East Coast Music Association (ECMA)."}
{"id": "3492737", "revid": "287204", "url": "https://it.wikipedia.org/wiki?curid=3492737", "title": "Antonio Zolezzi", "text": "Biografia.\nZolezzi proveniva dall'Italia, ove lavorava come commerciante; si era imbarcato a Genova sul piroscafo \"Duca di Galliera\", a bordo del quale giunse in Argentina. Intraprese la carriera politica, ricoprendo l'incarico di \"concejal\" (consigliere) nella capitale. Nel 1912 divenne presidente del River per la prima volta, succedendo a Jos\u00e9 Bernasconi. Venne rimpiazzato nel 1913 da Benito Cassanello. Zolezzi ritorn\u00f2 a ricoprire l'incarico nel 1925, rimanendovi fino al 1927."}
{"id": "3492739", "revid": "767487", "url": "https://it.wikipedia.org/wiki?curid=3492739", "title": "Efterklang", "text": "Gli Efterklang sono un gruppo indie di Copenaghen, Danimarca, formatosi nel dicembre 2000. Ad oggi la band ha pubblicato quattro album in studio ed hanno attualmente un contratto con l'etichetta 4AD, nonch\u00e9 con la loro etichetta Rumraket.\nStoria.\nIl nome del gruppo formatosi a Copenaghen grazie ai quattro membri originari Casper Clausen, Mads Brauer, Thomas Husmer e Rasmus Stolberg, viene dal danese \"efterklang\" che vuol dire \"rimembranza\", \"riverbero\". La formazione originale include anche Rune M\u00f8lgaard il quale, sebbene abbia assunto un ruolo marginale dal 2007, continua a collaborare con loro nella scrittura di alcuni brani. \nNei loro live, i quattro membri fondanti sono affiancati da altri tre o quattro musicisti di supporto, solitamente Niklas Antonson (trombone ed altro), Peter Broderick (violino ed altro), Frederik Teige (chitarra e altro), and Heather Woods Broderick (pianoforte, flauto e voce).\nOltre a collaborare con questi strumentisti, gli Efterklang hanno una stretta collaborazione con lo studio danese di design Hvass&amp;Hannibal che \u00e8 autore, oltre che delle copertine degli album prodotti dal 2006, del video di Mirador nonch\u00e9 della scenografia del live \"Performing Parades\" e del merchandise del gruppo.\nGli Efterklang hanno fondato anche un'etichetta discografica chiamata Rumraket tramite la quale producono artisti musicalmente affini a loro.\nLa dipartita di Thomas Husmer e la riduzione dell'organico.\nIl 7 febbraio 2012 Rasmus Stolberg pubblica sul sito ufficiale della band un messaggio del batterista/trombettista Thomas Husmer che annuncia la sua dipartita dal gruppo per motivi personali, in primis la necessit\u00e0 di stare pi\u00f9 vicino alla sua famiglia. Clausen, Brauer e Stolberg decidono di portare avanti il progetto come trio avvalendosi del supporti di musicisti di supporto.\nDopo il lancio del loro quarto LP \"Piramida\" la band danese, salvo nei live in cui sar\u00e0 affiancata da orchestre sinfoniche e da camera, si avvarr\u00e0 nei tour del 2012 e 2013 di un organico molto ristretto rispetto al passato, con soli 3 musicisti di supporto.\nStile.\nGli Efterklang vengono spesso ascritti al genere indie o post-rock. Dopo l'uscita del loro terzo lavoro in studio hanno per\u00f2 dichiarato di sentire queste due definizioni troppo caratterizzate e definite per essere totalmente calzanti alla musica del gruppo.\nUn'altra categoria a cui gli Efterklang sono stati accostati \u00e8 quella della musica \"folktronica\", intesa come commistione tra musica folk e musica elettronica, mentre agli esordi erano loro stessi a definire il loro sound come \"post-pop\".\nAll'interno della loro musica \u00e8 possibile rintracciare tratti tipici del minimalismo, in particolare della musica di Arvo P\u00e4rt, nonch\u00e9 elementi delle suite folk di Mike Oldfield. La componente elettronica invece \u00e8 assimilabile all'approccio compositivo di Alva Noto.\nAl di l\u00e0 delle possibili definizioni, gli Efterklang hanno attraversato un mutamento stilistico in ognuno degli album pubblicati.\nNel primo album della band danese c'\u00e8 un maggiore utilizzo dell'elettronica e l'atmosfera che ne risulta \u00e8 pi\u00f9 cupa ed intimista. I suoni elettronici utilizzati, siano essi sintetizzati o suoni acustici campionati ed elettronicamente elaborati, sono infatti molto scuri e freddi (a causa dell'utilizzo di suoni armonicamente poveri) mentre le elaborazioni consistono pi\u00f9 che altro in glitch e beatrepeating (ripetizione ritmica).\nNel secondo album, complice l'allargamento dell'organico con l'introduzione di molti strumenti acustici quali ottoni ed archi, il sound risultante \u00e8 nettamente pi\u00f9 orchestrale e colorato.\nUn tratto distintivo della sonorit\u00e0 del gruppo, ed in particolare di questo album, \u00e8 l'utilizzo dei cori: mentre nell'album \"Tripper\" questi venivano utilizzati prevalentemente all'unisono, nel secondo lavoro, \"Parades\", le voci beneficiano anche dell'armonizzazione e vengono utilizzate in registri differenti.\nIn \"Magic Chairs\" invece l'approccio \u00e8 sicuramente pi\u00f9 pop. Le melodie sono meno eteree, pi\u00f9 definite ed incisive e la sezione ritmica \u00e8 pi\u00f9 presente e scandita. Se \u00e8 ancora possibile rintracciare in \"Magic Chairs\" influenze comuni a \"Parades\", lavoro a questo precedente, lo stesso paragone non \u00e8 facilmente attuabile tra questo lavoro e l'album d'esordio, \"Tripper\".\n\"Piramida\", uscito nel 2012, conferma la direzione pi\u00f9 pop intrapresa con il precedente \"Magic Chairs\"."}
{"id": "3492740", "revid": "293377", "url": "https://it.wikipedia.org/wiki?curid=3492740", "title": "Genova 1893", "text": ""}
{"id": "3492754", "revid": "767487", "url": "https://it.wikipedia.org/wiki?curid=3492754", "title": "Eziolamento", "text": "L'eziolamento \u00e8 un processo per il quale le piante Angiosperme subiscono alterazioni a causa della mancanza di luce.\nTali piante, per la conseguente assenza di clorofilla, risultano di colore sbiadito giallastro (un sintomo noto come clorosi), con lo sviluppo di foglie pi\u00f9 piccole. Inoltre, l'attivit\u00e0 delle auxine - altra conseguenza della mancanza di luce - causa un allungamento del fusto in maniera anomala, che determina a sua volta l'aumentare della normale distanza tra gli internodi. Inoltre viene usata come pratica agronomica al fine di favorire l'emissione di radici avventizie. (Sansavini S. 2012)\nBibliografia.\nSansavini S., Arboricoltura generale, Patron editore, 2012"}
{"id": "3492760", "revid": "1504506", "url": "https://it.wikipedia.org/wiki?curid=3492760", "title": "Poppone II di Turingia", "text": "Era il figlio pi\u00f9 giovane del conte Poppone I di Franconia e fratello del \"princeps militiae\" e \"dux Austrasiorum\" Enrico I di Babenberg, comandante dell'esercito dell'imperatore Carlo il Grosso e fratello di Egino di Franconia. Era dunque uno dei pi\u00f9 importanti appartenenti alla dinastia dei Babenberg di Franconia/Popponidi, che era sostenitrice di Carlo il Grosso e di conseguenza avversaria del successore Arnolfo di Carinzia.\nBiografia.\nNell'880, dopo che il fratello Enrico era entrato al servizio del re, consegu\u00ec una vittoria sui Sorbi e per questo fu chiamato \u00ab\"comes et dux Sorabici limes\"\u00bb (\"Annales Fuldenses\") e fu insignito da Carlo il Grosso del comando militare, e del conseguente titolo di duca, nella Marca Sorabica, all'incirca coincidente con l'attuale Turingia, infatti l'abate di Pr\u00fcm Regino lo indica come \"duca dei Turingi\" (\"dux Thuringorum\").\nPer il controllo della Turingia egli dovette confrontarsi con il fratello e conte Egino, un conflitto che egli perdette, ma, verosimilmente per intervento dell'imperatore, egli raggiunse comunque il suo scopo, essendosi Egino, quale conte di Badanachgau, dall'885, dedicatosi ad altri compiti.\nNell'892 egli fu esonerato dai suoi compiti in Turingia dal successore di Carlo il Grosso, Arnolfo di Carinzia, a seguito dell'accusa di infedelt\u00e0, il capo principale di accusa fu la fallita campagna contro i boemi insieme al vescovo di W\u00fcrzburg Arnone, che mor\u00ec nel corso della campagna. Arnolfo approfitt\u00f2 dell'occasione per insediare in Turingia il suo parente ed alleato Corrado il Vecchio, che era un passo verso l'esautorazione dei Popponidi e che indirettamente scaten\u00f2 la faida Babenberg (902-906), alla quale per\u00f2 Poppone non prese parte.\nEgli nel 903 riottenne i beni che gli erano stati confiscati nell'899.\nNel medesimo anno egli venne nominato margravio di Nordgau (Baviera) e nel 906 ricevette anche il titolo di conte di Volkfeld.\nDiscendenza.\nPoppone ebbe due figli:\ne presumibilmente anche una figlia che spos\u00f2 Guglielmo I di Weimar-Orlam\u00fcnde."}
{"id": "3492763", "revid": "205250", "url": "https://it.wikipedia.org/wiki?curid=3492763", "title": "Alfredo Costa", "text": "Carriera.\nImprenditore.\nCosta era un imprenditore nell'ambito delle forniture navali.\nDirigente sportivo.\nSostitu\u00ec alla guida della societ\u00e0 \"rossoblu\" il generale della MVSN Alessandro Tarabini che durante la sua breve gestione assistette alla retrocessione per la prima volta tra i cadetti del sodalizio genovese.\nCosta per riportare il Genova 1893 in massima serie rivoluzion\u00f2 la rosa, cedendo tra gli altri Stabile, Mazzoni, Amoretti e Orlandini sostituendoli con il rientrante Bacigalupo, Vignolini e Dusi ed ingaggiando come allenatore Vittorio Faroppa. \nNonostante l'esonero di Faroppa che venne sostituito dalla vecchia gloria Renzo De Vecchi, il Genova 1893 vinse il proprio girone della Serie B 1934-1935 e conquist\u00f2 la Coppa del Presidente che assegnava il titolo di campione dei cadetti.\nPer affrontare la stagione seguente Costa ingaggi\u00f2 tra gli altri Emanuel Fillola e Paolo Agosteo. Per i suoi problemi di salute \u00e8 per\u00f2 costretto ad abbandonare la carica di presidente nel marzo del 1936, venendo sostituito da Juan Culiolo, gi\u00e0 membro del direttivo."}
{"id": "3492764", "revid": "247222", "url": "https://it.wikipedia.org/wiki?curid=3492764", "title": "Una notte che vola via", "text": ""}
{"id": "3492766", "revid": "74801", "url": "https://it.wikipedia.org/wiki?curid=3492766", "title": "Baketaton", "text": "Biografia.\nLe notizie sulla principessa Baketaton sono poche ed incerte, per cui la sua figura \u00e8 avvolto dal mistero. \u00c8 nota soprattutto grazie alla tomba del nobile Huya, maggiordomo della regina Tiy, madre di Baketaton (oltre che dei suoi fratelli Amenofi IV - poi Akhenaton - e Thutmose e delle sue sorelle, le principesse Sitamon, Iside, Henuttaneb e Nebetah), ad Amarna.\nBaketaton compare con la regina Tiy in due differenti scene di banchetto. Tiy figura seduta di fronte ad Akhenaton e alla regina Nefertiti. In una scena, Baketaton siede su un piccolo scranno accanto alla madre Tiy mentre, nell'altra scena conviviale, \u00e8 rappresentata in piedi accanto alla regina madre. Sulla parete orientale della medesima tomba di Huya, Akhenaton compare mentre conduce per mano la madre Tiy in un tempio: i due sono seguiti da Baketaton, in dimensioni ridotte.\nL'architrave sulla parete settentrionale, invece, riporta una rappresentazione delle due famiglie reali (quella di Akhenaton e quella dei suoi genitori Amenofi III e Tiy). Sul lato destro, Amenofi III, ormai maturo e pingue, compare seduto di fronte alla moglie Tiy, la quale \u00e8 affiancata da Baketaton in piedi sulla stessa pedana della madre. Dietro alla regina e alla principessa compaiono tre ancelle.\nIpotesi di identit\u00e0 alternative.\nIdentificazione con la principessa Nebetah.\nL'unico titolo noto per Baketaton \u00e8 quello di \"Figlia del re-del suo corpo\", usuale per le principesse reali. \u00c8 possibile che sia morta in giovane et\u00e0, dal momento che scompare dalle fonti successive alla morte della regina madre Tiy. Alcuni studiosi hanno ipotizzato di identificarla con Nebetah, una delle figlie pi\u00f9 giovani di Amenofi III. Comunque, non esistono prove che le due fossero la stessa persona.\nIdentificazione con una ignota figlia di Kiya.\nD'accordo con un'altra teoria avanzata dall'egittologo Marc Gabolde, Baketaton sarebbe stata figlia di Akhenaton e della sua sposa secondaria Kiya. Potrebbe essere identificabile con una bambina presente insieme a Kiya in alcune rappresentazioni, il cui nome parzialmente illeggibile risulta \"[...]aton\". Kiya scomparve dalla storia nell'ultimo periodo del regno di Akhenaton (in assoluto, il lasso di tempo pi\u00f9 oscuro per la conoscenza del suo regno). Il nome e le immagini di Kiya furono raschiati dai monumenti e rimpiazzati da quelli di due figlie di Akhenaton, le principesse Merytaton e Ankhesenpaaton, e di due principesse completamente sconosciute, Merytaton Tasherit, cio\u00e8 \"Merytaton junior\", e Ankhesenpaaton Tasherit, cio\u00e8 \"Ankhesenpaaton junior\" (e che potrebbero essere personaggi inventati al solo scopo di riempire il vuoto lasciato dai nomi dei figli di Kiya, cancellati). Questo teoria si basa parzialmente sul fatto che Baketaton, stranamente, non compare mai come \"Sorella del re\" nelle scene che la ritraggono, ma solamente come figlia carnale del faraone. Non compare per\u00f2 mai fra le figlie di Nefertiti, il che ha portato a pensare che potesse trattarsi della figlia di Akhenaton e di un'altra donna, forse Kiya. Dopo la morte di sua madre, Baketaton potrebbe essere stata allevata dalla nonna Tiy, madre di Akhenaton. Un'etichetta di una giara di vino che menziona Baketaton reca la data del 13\u00ba anno di regno di Akhenaton: \u00e8 quindi possibile pensare, d'accordo con questa teoria, che Baketaton abbia ereditato i possedimenti e le vigne di Kiya dopo la morte di quest'ultima."}
{"id": "3492769", "revid": "767487", "url": "https://it.wikipedia.org/wiki?curid=3492769", "title": "Where You At", "text": "Where You At \u00e8 un singolo della cantante R&amp;B statunitense Jennifer Hudson, pubblicato l'8 febbraio 2011 dall'etichetta discografica Arista Records.\nIl brano \u00e8 stato scritto e prodotto da Robert Kelly ed \u00e8 stato il primo singolo estratto dal secondo album dell'artista, \"I Remember Me\".\nIl video \u00e8 stato pubblicato il 21 febbraio successivo."}
{"id": "3492782", "revid": "1573940", "url": "https://it.wikipedia.org/wiki?curid=3492782", "title": "Pteropus chrysoproctus", "text": "La volpe volante delle Molucche (Pteropus chrysoproctus ) \u00e8 un pipistrello appartenente alla famiglia degli Pteropodidi, endemico delle Isole Molucche.\nDescrizione.\nDimensioni.\nPipistrello di grandi dimensioni, con la lunghezza della testa e del corpo tra 190 e 265\u00a0mm, la lunghezza dell'avambraccio tra 138 e 180\u00a0mm, la lunghezza delle orecchie tra 27,08 e 32,09\u00a0mm, la lunghezza del piede tra 48,73 e 52,66\u00a0mm e un peso fino a 780\u00a0g.\nAspetto.\nLa pelliccia \u00e8 corta. Le parti dorsali sono bruno-rossastre scure con la groppa pi\u00f9 chiara e brillante, la testa e il collare sono fulvi, mentre le parti ventrali sono bruno-nerastre. Il muso \u00e8 lungo ed affusolato, gli occhi sono grandi. Le orecchie sono di dimensioni normali. Le membrane alari sono attaccate lungo i fianchi del corpo. La tibia appare leggermente ricoperta di peli. \u00c8 privo di coda, mentre l'uropatagio \u00e8 ridotto ad una sottile membrana lungo la parte interna degli arti inferiori. Il cranio presenta il rostro accorciato e le orbite relativamente pi\u00f9 grandi rispetto a quelle tipiche delle altre specie di \"Pteropus\". La dentatura \u00e8 robusta.\nBiologia.\nComportamento.\nSi rifugia in gruppi fino a 300 individui nel denso fogliame degli alberi e nelle mangrovie sulle piccole isole costiere. Sono stati osservati tra le fronde di una palma da sago del genere \"Metroxylon\".\nAlimentazione.\nSull'isola di Bisa sono stati catturati individui mentre si nutrivano in un giardino di frutta di alberi del genere \"Syzygium\".\nDistribuzione e habitat.\nQuesta specie \u00e8 limitata ad alcune delle Isole Molucche: Ambon, Buru, Seram, Kofiau, Pulau Panjang, Gorong, Isole Watubela, Obira e Bisa.\nGli esemplari delle isole di Obira e Bisa e quelli dell'isola di Kofiau potrebbero appartenere a due distinte sottospecie se non addirittura a due specie non ancora descritte strettamente correlate tra loro.\nVive nelle foreste indisturbate fino ad altitudini di 250 metri.\nTassonomia.\nIn accordo alla suddivisione del genere \"Pteropus\" effettuata da Andersen, \"P. chrysoproctus\" \u00e8 stato inserito nello \"P. rayneri species Group\", insieme a \"P. rayneri\" stesso, \"P. cognatus\" e \"P. rennelli\". Tale appartenenza si basa sulle caratteristiche di avere un rostro del cranio accorciato, sulla presenza di un ripiano basale nei premolari e sul differente colore della regione anale rispetto al dorso.\nAltre specie simpatriche dello stesso genere: \"P. conspicillatus\", \"P. melanopogon\", \"P. ocularis\" \"P. personatus\" e \"P. temminckii\".\nStato di conservazione.\nLa IUCN Red List, considerata la ristrettezza del suo areale, la progressiva perdita del suo habitat e la caccia a cui \u00e8 sottoposto, classifica \"P. chrysoproctus\" come specie prossima alla minaccia (NT)."}
{"id": "3492787", "revid": "1543377", "url": "https://it.wikipedia.org/wiki?curid=3492787", "title": "Colombia ai Giochi della XXIX Olimpiade", "text": "La Colombia ha partecipato alle Giochi della XXIX Olimpiade di Pechino, svoltisi dall'8 al 24 agosto 2008, con una delegazione di 67 atleti.\nAtletica leggera.\n&lt;br&gt;"}
{"id": "3492797", "revid": "1543377", "url": "https://it.wikipedia.org/wiki?curid=3492797", "title": "Vestito di carne di Lady Gaga", "text": "Il vestito di carne di Lady Gaga (in inglese Meat Dress) \u00e8 l'abito che la cantautrice statunitense ha indossato in occasione degli MTV Video Music Awards del 2010 per ricevere il premio \"Video dell'Anno\". Disegnato da Franc Fernandez su progetto di Nicola Formichetti, e prodotto da Haus Of Gaga, l'abito ha richiamato l'attenzione di gran parte del globo, \u00e8 stato nominato dalla rivista \"Time\" come il miglior prodotto della moda del 2010 e condannato dalle organizzazioni animaliste.\nStoria.\nLo stilista Franc Fernandez \u00e8 stato contattato dal collega designer e stilista Nicola Formichetti per produrre l'abito, che aveva previsto non avrebbe richiesto pi\u00f9 di una settimana di lavorazione, su disegno dello stesso Formichetti. Il vestito \u00e8 di tipo asimmetrico, e con un ampio scollo. Fernandez ha scelto specificamente i tagli di carne da utilizzare per garantire che l'abito tenesse bene, utilizzando carne proveniente dai fianchi di un bovino come principale materiale per il vestito, procurata dal proprio macellaio di fiducia. L'abito ha richiesto di essere cucito al momento direttamente su Lady Gaga nei camerini degli MTV Video Music Awards.\nLa questione dell'odore del vestito \u00e8 stata discussa dai media, con il People for the Ethical Treatment of Animals (PETA) che ha suggerito che \"dovrebbe odorare come la carne putrefatta che \u00e8, e probabilmente sar\u00e0, brulicante di vermi\". Fernandez ha invece riportato il parere della stessa Lady Gaga che in un'intervista avrebbe detto che l'abito aveva un buon odore, proprio perch\u00e9 odorava di carne. Il designer ha anche parlato di quello che sarebbe accaduto all'abito una volta dismesso dopo la cerimonia di premiazione: \"Il vestito sar\u00e0 messo in un archivio con tutti i suoi vestiti. Gli \"archivi Gaga\", suppongo. Non durer\u00e0, questo \u00e8 il suo bello. Quando verr\u00e0 di nuovo tirato fuori, speriamo che sia in una retrospettiva, e sar\u00e0 un abito diverso, che \u00e8 la cosa migliore. Mi piace l'idea che esso cambier\u00e0 e si evolver\u00e0 in qualcosa di diverso\". In seguito ha spiegato che il vestito sarebbe stato preservato e trasformato in una specie di carne essiccata, prima di essere archiviato.Nel 2011 il vestito \u00e8 stato esposto al Rock and Roll Hall of Fame and Museum, durante una mostra dal titolo \"Women Who Rock: Vision, Passion, Power\".\nNel 2012, Lady Gaga ha esibito una nuova versione sintetica del vestito per il suo \"Born This Way Ball\", disegnata sempre da Formichetti.\nNel 2019 il vestito \u00e8 stato esposto presso il museo temporaneo \"Haus of Gaga Museum\" all'MGM Park Theater di Las Vegas.\nInfluenza.\nUn anno prima, Lady Gaga aveva gi\u00e0 indossato un bikini fatto di carne sulla copertina dell'edizione giapponese di \"Vogue\". \nDurante la cerimonia degli MTV Video Music Awards Gaga ha realizzato tre cambi d'abito ed il vestito di carne \u00e8 stato l'ultimo. Esso \u00e8 stato immediatamente descritto come \"il momento moda pi\u00f9 oltraggioso della serata\". Gaga ha indossato ancora il vestito per farsi fotografare dalla stampa e per l'ultima volta quando ha partecipato in qualit\u00e0 di ospite al \"The Ellen DeGeneres Show\" subito dopo la cerimonia\".\"\nLo stilista, Franc Fernandez, ha dato a quel vestito il merito per aver dato una svolta alla propria carriera, dicendo, \"Sento di avere una voce ora come artista e come designer\". in precedenza Fernandez aveva creato alcuni articoli per Gaga, incluso un costume per il video di \"Bad Romance\", grazie al quale la cantante ha vinto l'MTV Music Video Award, ed in seguito ha creato anche il copricapo che Gaga ha indossato in occasione dei Grammy Awards a febbraio 2011.\nKaren Rosenberg del \"The New York Times\" ha paragonato il vestito ad una serie di fotografie del 1952 di Francis Bacon in posa con carne di manzo attaccata al corpo, come fossero ali.\nDurante il successivo halloween, riproduzioni dell'abito di carne sono diventate estremamente popolari a New York, e nel 2011, un gruppo di studenti dell'universit\u00e0 di Cumbria ha ricreato l'abito con l'aiuto dei macellai locali. Il vestito \u00e8 stato esposto presso il Rock and Roll Hall of Fame and Museum nel 2011 come parte di una mostra intitolata \"Women Who Rock: Vision, Passion, Power\".\nSimile per effetto visivo, ma ispirato alla muscolatura umana (con l'effetto di un corpo scuoiato) era l'abito precedentemente creato da Jean Paul Gaultier per la tourn\u00e9e \"En tourn\u00e9e\" di Myl\u00e8ne Farmer del 2009.\nUn sondaggio del sito web MyCelebrityFashion.co.uk ha classificato l'abito al primo posto di una classifica delle icone della moda del 2010, battendo l'abito di fidanzamento di Kate Middleton, lasciato al secondo posto. Nel riassumere l'anno 2010, attraverso una serie di elenchi, il \"Time\" ha votato l'abito di carne come il miglior prodotto della moda dell'anno.\nRicezione e significato del vestito.\nIn seguito ai Video Music Awards, i mass media hanno tentato di analizzare il significato dell'abito di carne, con alcuni suggerimenti giunti da parte di BBC News, che hanno parlato di anti-moda, femminismo, invecchiamento e decadimento, e dell'abitudine della societ\u00e0 a mangiare carne. Lo chef Fergus Henderson ha spiegato l'abitudine alla carne dicendo che \"Le persone spesso non vogliono che la carne sembri carne. La vogliono ordinatamente avvolta in plastica in un supermercato.\" La PETA ha invece aspramente criticato il vestito, rilasciando un comunicato in cui dichiarava che \"indossare un abito fatto di pezzi di una mucca morta \u00e8 sufficientemente offensivo da portare critiche, ma qualcuno dovrebbe sussurrarle in un orecchio che la maggior parte delle persone erano pi\u00f9 sconvolti dalla macelleria che impressionati da lei.\" Alcuni media hanno suggerito che il vestito doveva essere interpretato come anti-vegano. \nDurante la propria trasmissione subito dopo lo show, Ellen DeGeneres ha presentato alla sua ospite, Lady Gaga, un bikini realizzato con vegetali, e la cantante ha utilizzato la trasmissione per rispondere alle polemiche che stavano circolando sul vestito, dicendo, \"...ha molte interpretazioni. Per me questa sera \u00e8: se non difendiamo ci\u00f2 in cui crediamo e se non iniziamo a lottare per i nostri diritti, presto avremo gli stessi diritti che ha la carne attaccata alle nostre ossa. Ed io non sono un pezzo di carne.\""}
{"id": "3492806", "revid": "1543377", "url": "https://it.wikipedia.org/wiki?curid=3492806", "title": "Campagna di Humait\u00e1", "text": "La campagna di Humait\u00e1 o campagna del Quadrilatero (1866 \u2013 1868) fu la terza fase della guerra della Triplice Alleanza, la pi\u00f9 lunga e la pi\u00f9 sanguinosa. Dur\u00f2 dal 16 aprile 1866 al 5 agosto 1868.\nDopo il successo paraguaiano dell'invasione del Mato Grosso e il fallimento dell'invasione di Corrientes e Rio Grande do Sul le truppe della Triplice Alleanza (Argentina, Brasile e Uruguay) invasero il sud del Paraguay. A breve distanza incontrarono il dispositivo difensivo paraguaiano composto da quattro munite fortificazioni (e chiamato per questo \u201cquadrilatero\u201d) che ostruivano il passaggio verso Asunci\u00f3n sia da terra che dal fiume Paraguay. Una lunga serie di battaglie cost\u00f2 un enorme numero di perdite in entrambi gli schieramenti, con un consistente stallo delle operazioni dopo la battaglia di Curupayty. Le perdite di vite umane furono dovute alle malattie pi\u00f9 ancora che ai combattimenti: alle pessime condizioni igieniche e alimentari si somm\u00f2 infatti anche un'epidemia di colera.\nLe operazioni si fermarono tra il settembre del 1866 e il luglio del 1867, quando ripresero con un'offensiva alleata. Alla met\u00e0 dell'anno seguente, tuttavia, si erano verificati pochi avanzamenti significativi, fino a quando le forze brasiliane riuscirono a forzare il passaggio sul fiume. A seguito di tale evento l'esercito paraguaiano appront\u00f2 una nuova linea difensiva, molto pi\u00f9 vicina ad Asunci\u00f3n, abbandonando il \u201cquadrilatero\u201d. Alla fine delle operazioni la campagna si risolse in un costoso ma totale successo della Triplice Alleanza.\nContesto storico.\nLa guerra della Triplice Alleanza fu causata dall'aggressione del presidente del Paraguay all'Impero del Brasile e all'Argentina, in risposta all'intromissione di questi due paesi nella guerra civile dell'Uruguay, intervento che modificava gli equilibri strategici del Cono Sud.\nFino ad allora il Paraguay era riuscito con grandi sforzi a sostenere il suo sistema autonomo di governo, una dittatura che mirava ad una crescita e ad uno sviluppo economico autonomi, appoggiandosi ad un protezionismo economico molto accentuato. Era riuscito inoltre a difendere le sue pretese su territori rivendicati da Brasile ed Argentina. Dal punto di vista paraguaiano la rottura dell'equilibrio preesistente in America del Sud metteva in pericolo la propria autonomia economica e frustrava gli sforzi per evitare che i territori contesi venissero annessi dai suoi pi\u00f9 potenti vicini.\nLa guerra inizi\u00f2 all'arrivo ad Asunci\u00f3n della notizia dell'invasione dell'Uruguay da parte dell'esercito brasiliano, nonostante il Paraguay avesse diffidato il potente vicino dall'intraprendere tale azione. Truppe paraguaiane invasero la provincia del Mato Grosso, nella parte occidentale del Brasile, isolata dal resto dell'Impero. La campagna fu rapida e vincente e in due mesi la maggior parte del territorio della provincia fu occupata dall'esercito paraguaiano.\nIn seguito, il dittatore paraguaiano Francisco Solano L\u00f3pez chiese al presidente argentino Bartolom\u00e9 Mitre l'autorizzazione ad attraversare il territorio argentino per attaccare il Brasile. Alla risposta negativa di Mitre, L\u00f3pez dichiar\u00f2 guerra all'Argentina il 19 marzo 1865 e intraprese l'invasione della Provincia di Corrientes, per raggiungere da l\u00ec il Brasile.\nAlla notizia dell'invasione, a Buenos Aires si firm\u00f2 il \u201cTrattato della Triplice Alleanza\u201d tra la Repubblica Argentina, l'Impero del Brasile e lo Stato Orientale dell'Uruguay.\nDopo i primi successi la campagna militare intrapresa da L\u00f3pez si rivel\u00f2 per\u00f2 fallimentare: l'11 giugno la flotta paraguaiana fu distrutta nella battaglia di Riachuelo, il 17 agosto le forze che occupavano la parte orientale della Provincia di Corrientes furono sconfitte nella battaglia di Yatay, mentre quelle che avevano invaso il Brasile si arresero il 18 settembre al termine dell'assedio di Uruguaiana.\nCi\u00f2 che rimase dell'esercito paraguaiano si ritir\u00f2 nel proprio territorio. L'esercito alleato si concentr\u00f2 nella citt\u00e0 di Corrientes, dove si trov\u00f2 ad affrontare piccole incursioni nemiche che, pur ottenendo una vittoria nella battaglia di Pehuaj\u00f3, non riuscirono ad impedire l'organizzazione dell'invasione del Paraguay.\nL'invasione.\nPrima dell'invasione, le forze brasiliane, appoggiate solo parzialmente dall'esercito argentino, cominciarono l'esplorazione delle sponde nemiche a poca distanza dal punto denominato \"Tres Bocas\" (\"Tre Bocche\"), alla confluenza tra i fiumi Paraguay e Paran\u00e1. L'ammiraglio Joaquim de Tamandar\u00e9 mantenne un atteggiamento molto prudente, assicurandosi unicamente la possibilit\u00e0 di uno sbarco e senza avventurarsi nella risalita dei due fiumi.\nAgli inizi di aprile le forze imperiali presero possesso di un isolotto di fronte alla fortezza paraguaiana di Itapir\u00fa, da dove potevano cannoneggiare le postazioni nemiche rimanendo al di fuori della portata dell'artiglieria avversaria. Per questo, il 10 aprile una squadriglia paraguaiana trasportata da canoe e appoggiata da bocche da fuoco di maggiore gittata tent\u00f2 di riprendere possesso dell'isola, venendo respinta con molte perdite. Il comandante brasiliano della postazione, Vilagr\u00e1n Cabrita, fu per\u00f2 ucciso da una cannonata paraguaiana.\nIl 16 aprile 1866, alle 9 di mattina, il generale Manuel Lu\u00eds Os\u00f3rio guid\u00f2 l'esercito alleato, composto da 10.000 brasiliani e 5.000 tra argentini e uruguaiani nell'attraversamento del fiume Paraguay, a poca distanza dalla confluenza con il Paran\u00e1; dopo due giorni di scontri prese possesso il 18 aprile della fortezza di Itapir\u00fa, ridotta in macerie dalle cannonate della flotta brasiliana.\nIl maresciallo L\u00f3pez ordin\u00f2 un attacco a sorpresa, guidato dal tenente colonnello Jos\u00e9 Eduvigis D\u00edaz, contro l'esercito invasore; ad un primo successo insperato dell'attacco replic\u00f2 una reazione delle forze argentine, che ricacciarono il 2 maggio i nemici nella zona paludosa dell'Estero Bellaco. Nonostante la sconfitta, i paraguaiani riuscirono a portare gli invasori nella zona di Tuyut\u00ed, dove questi ultimi si trovarono costretti sulla difensiva.\nBattaglia di Tuyut\u00ed.\nIl 24 maggio 1866 si verific\u00f2 la battaglia di Tuyut\u00ed: nei pressi della collinetta omonima, ricoperta di una folta vegetazione, anzich\u00e9 limitarsi ad una tattica difensiva consigliata dalla sproporzione delle forze in campo, L\u00f3pez lanci\u00f2 un attacco utilizzando la maggior parte delle sue truppe, divise in quattro colonne. Nonostante il vantaggio della sorpresa le truppe paraguaiane, inferiori alle avversarie per numero ed armamento, si infransero sulle difese dell'esercito alleato anche per colpa di un'azione troppo diluita su tutto lo schieramento nemico e di uno scarso apporto dell'artiglieria. La battaglia comport\u00f2 per il Paraguay la perdita di una parte considerevole dei propri combattenti: alcune stime, sebbene discusse, riferiscono della morte di circa 5.000 soldati. Si tratt\u00f2 della battaglia pi\u00f9 cruenta dell'intera storia dell'America del Sud.\nNonostante l'importante vittoria ottenuta, il generale Mitre continu\u00f2 ad impiegare una tattica attendistica, offrendo la possibilit\u00e0 a Solano L\u00f3pez di reperire nuovi contingenti di soldati. Tuttavia le nuove reclute erano formate in gran parte da adolescenti ed anziani, che non erano in grado di sostituire in quantit\u00e0 e qualit\u00e0 le truppe veterane gi\u00e0 perdute in battaglia.\nNei mesi successivi sullo stesso campo di battaglia si successero con alterne fortune gli scontri armati pi\u00f9 limitati di Yatayt\u00ed Cor\u00e1 e del Sauce.\nDa Curuz\u00fa a Curupayty.\nIl 18 agosto 1866 si svolse nell'accampamento alleato un consiglio di guerra tra i principali comandanti argentini e brasiliani; in esso venne deciso di conquistare le fortezze di Curuz\u00fa e di Curupayty, allo scopo di aprirsi la strada per Humait\u00e1. Un contingente brasiliano, appoggiato da una squadra navale anch'essa interamente brasiliana, riusc\u00ec il 3 settembre 1866 a conquistare il forte di Curuz\u00fa.\nIl 12 settembre si tenne un incontro tra Francisco Solano L\u00f3pez e il generale Mitre, che si rivel\u00f2 totalmente infruttuoso a causa dell'intransigenza del Brasile nel chiedere la resa incondizionata del Paraguay. Mitre, cos\u00ec come l'uruguaiano Venancio Flores, si trovava totalmente impossibilitato dal \"Trattato della Triplice Alleanza\" a firmare patti separati con il nemico.\nL'abboccamento chiesto dal dittatore paraguaiano tuttavia lasci\u00f2 al generale Mitre un'impressione di debolezza del nemico, convincendolo ad accelerare i preparativi per l'attacco alla fortezza di Curupayty. L'operazione fu per\u00f2 rinviata di alcuni giorni a causa del maltempo, che consent\u00ec agli avversari di migliorare le proprie opere difensive.\nIl 22 settembre 1866 si svolse la battaglia di Curupayty: due colonne brasiliane e due argentine si infransero contro le difese della fortezza paraguaiana. L'esercito alleato fu cos\u00ec respinto subendo ingentissime perdite.\nLo stallo.\nLa sconfitta di Curupayty ferm\u00f2 per molti mesi l'offensiva alleata, pi\u00f9 per volont\u00e0 dell'esercito argentino che di quello brasiliano. Il generale Flores, da parte sua, torn\u00f2 in Uruguay lasciando al fronte un contingente di soli 700 soldati al comando del generale Gregorio Su\u00e1rez, presto sostituito da Enrique Castro.\nI generali brasiliani discussero tra loro e tutti accusarono per la disfatta Mitre. Chiesero all'imperatore che esigesse il rientro del generale argentino a Buenos Aires, ma quest'ultimo non accontent\u00f2 tale richiesta. In dicembre, a causa della Rivoluzione dei Colorados, si trasfer\u00ec a Rosario, per\u00f2 torn\u00f2 presto sul campo di battaglia. Un tentativo di tregua, mediato dagli ambasciatori statunitensi ad Asunci\u00f3n e Buenos Aires fall\u00ec a causa del rifiuto di L\u00f3pez e Pedro II.\nNel marzo del 1867, senza che fosse ricominciata la campagna militare, scoppi\u00f2 un'epidemia di colera, portata dai soldati brasiliani. Il contagio cost\u00f2 la vita a 4.000 soldati imperiali e si diffuse tra le citt\u00e0 e le campagne di Paraguay e Argentina. Anche l'esercito argentino accus\u00f2 notevoli perdite, compresi alti ufficiali di notevole importanza come il generale Ces\u00e1reo Dom\u00ednguez. La popolazione civile paraguaiana, che fino ad allora non aveva sofferto danni diretti dalla guerra, fu duramente colpita dall'epidemia.\nNei primi mesi dell'anno le forze brasiliane tentarono di invadere il territorio paraguaiano dal Mato Grosso, che avevano riconquistato solo in parte. Le epidemie e la risposta della cavalleria nemica riuscirono a sventare il proposito. La citt\u00e0 di Corumb\u00e1 fu riconquistata e subito abbandonata pochi giorni dopo a causa di un contagio di vaiolo.\nLa caduta di Tayi.\nAlla fine di luglio le truppe brasiliane, comandate dal marchese di Caxias, ripresero l'iniziativa occupando la fortezza di Tuy\u00fa Cu\u00e9. Dopo una serie di scontri di minore importanza Mitre riprese il comando dell'esercito alleato, mentre una squadra brasiliana riusc\u00ec a superare i cannoni di Curupayty, restando isolata per sei mesi tra questa fortezza e quella di Humait\u00e1 e obbligando la costruzione di una ferrovia attraverso il Chaco per rifornirla.\nLa conquista da parte delle forze brasiliane del passo di Tayi il 2 novembre 1867 isol\u00f2 Humait\u00e1 da ogni rifornimento terrestre, rendendo di fatto assediata la pi\u00f9 importante fortezza paraguaiana. Il giorno seguente L\u00f3pez ordin\u00f2 un pronto contrattacco: la seconda battaglia di Tuyut\u00ed si risolse in una sconfitta paraguaiana, la cui portata fu appena attenuata dalla cattura di prigionieri e pezzi d'artiglieria brasiliani.\nLa morte del vicepresidente argentino Marcos Paz costrinse Mitre ad abbandonare le operazioni il 14 gennaio 1868 per tornare a Buenos Aires, lasciando al comando dell'esercito alleato il marchese di Caxias.\nLa cattura di Humait\u00e1.\nAllo scopo di scavalcare l'importante fortezza di Humait\u00e1 sul fiume Paraguay, i brasiliani avevano fatto costruire tre monitori, piccole navi corazzate ed equipaggiate di cannoni: il \"Par\u00e1\", l\"'Alag\u00f4as\" e il \"R\u00edo Grande do Sul\". Protetta da queste unit\u00e0 e da un intenso bombardamento da terra e dal fiume, il 19 febbraio una squadra navale brasiliana riusc\u00ec a forzare il passaggio sul fiume oltrepassando la pi\u00f9 guarnita fortezza paraguaiana e tre giorni pi\u00f9 tardi arriv\u00f2 a bombardare Asunci\u00f3n, che nel frattempo era stata evacuata su ordine di L\u00f3pez.\nAvendo perso a questo punto le fortezze fluviali il proprio ruolo, il maresciallo L\u00f3pez le fece sgombrare, lasciando soltanto ad Humait\u00e1 una piccola guarnigione. Il grosso dell'esercito si spost\u00f2 attraverso il Chaco nella localit\u00e0 di San Fernando, poco a nord del fiume Tebicuary.\nL'esercito alleato, che aveva completato l'accerchiamento totale della fortezza, si limit\u00f2 sulle prime ad aspettare la resa per fame dei 3.000 combattenti che vi si erano asserragliati. Alla resistenza dei paraguaiani, gli alleati si decisero ad assaltare le postazioni nemiche. Un primo tentativo, effettuato da Manuel Lu\u00eds Os\u00f3rio fu respinto con numerose perdite il 16 luglio 1868; due giorni pi\u00f9 tardi una colonna militare argentina, comandata dal colonnello Miguel Mart\u00ednez de Hoz, cadde in un'imboscata paraguaiana ad Acayuaz\u00e1 lasciando sul terreno numerose vittime, compreso il proprio comandante.\nUna volta resa indifendibile la propria posizione difensiva, Humait\u00e1 fu alla fine sgombrata il 24 luglio; dei 3.000 assediati, tuttavia, solo un migliaio riusc\u00ec a salvarsi fuggendo di notte attraverso le paludi.\nCampagne del Piquisiry e della Cordillera.\nA causa dell'avanzata navale brasiliana il maresciallo L\u00f3pez rinunci\u00f2 presto a difendere la linea del Tebicuary, approntando un fronte difensivo molto pi\u00f9 vicino ad Asunci\u00f3n, sul torrente Piquisiry. L'avanzamento nel fiume Paraguay veniva impedito in questa linea da un nucleo di batterie costiere posto ad Angostura, ma l'esercito brasiliano riusc\u00ec ad aggirare tali difese attraverso il Chaco e ad attaccare le postazioni nemiche nella loro retroguardia. L'esercito paraguaiano fu sconfitto ed Asunci\u00f3n fu occupata e saccheggiata nel gennaio del 1869. I brasiliani installarono nella capitale un governo fantoccio, mentre L\u00f3pez fu costretto a ritirarsi sempre pi\u00f9 verso l'interno.\nNel suo progressivo ritiro intanto l'esercito paraguaiano fu distrutto e i veterani caduti furono sostituiti da bambini e anziani. Francisco Solano L\u00f3pez, da parte sua, vedendo ovunque cospirazioni a suo danno fece passare per le armi centinaia di persone, compresi due suoi fratelli.\nAlla fine il maresciallo, braccato dall'esercito brasiliano, trov\u00f2 la morte il 1\u00ba marzo 1870 nello scontro di Cerro Cor\u00e1, nell'estremo nordest del paese.\nBibliografia.\nDa Fr\u00e8, Giuliano. La guerra paraguaiana 1864-1870. Chillemi edit., Roma 2015"}
{"id": "3492811", "revid": "785863", "url": "https://it.wikipedia.org/wiki?curid=3492811", "title": "Hideyuki Motohashi", "text": " Ha debuttato nel 1983 con l'anime \"Hadashi no Gen\" in cui Motohashi ha lavorato come key animator. L'anno successivo debutta come direttore dell'animazione di \"Ginga hy\u014dry\u016b Vifam\". Nel corso degli anni ha curato l'animazione ed il character design di innumerevoli prodotti come \"Lupin III\", \"Lam\u00f9\", \"Vampire Princess Miyu\", \"Project A-ko\", \"Sailor Moon R\", \"Fushigi y\u00fbgi\", \"Yu-Gi-Oh!\", i primi tre film di Inuyasha (\"Un sentimento che trascende il tempo\", \"Il castello al di l\u00e0 dello specchio\" e \"La spada del dominatore del mondo\"), \"Gotriniton\", \"God Mazinger\", \"Ayashi no Ceres\", \"To Love-Ru\" ed altri."}
{"id": "3492813", "revid": "729019", "url": "https://it.wikipedia.org/wiki?curid=3492813", "title": "Ein Tirol", "text": "Ein Tirol (letteralmente in lingua italiana: \"Un Tirolo\") fu un'organizzazione terroristica di stampo neonazista attiva in Alto Adige nella seconda met\u00e0 degli anni ottanta.\nCome il \"BAS\" (\"Befreiungsausschuss S\u00fcdtirol\"), il gruppo \"Ein Tirol\" lott\u00f2 per distaccare l'Alto Adige dall'Italia e per la riunificazione della regione storica del Tirolo in seno all'Austria.\nL'attuazione del secondo statuto di autonomia del Trentino-Alto Adige, approvato nel 1972, fu probabilmente ostacolata e rallentata dagli attentati dell'organizzazione. Gli ultimi provvedimenti del \"pacchetto\" di misure a tutela della minoranza di lingua tedesca e ladina furono effettivamente presi nel 1992.\nStoria.\nCirca dieci anni dopo lo scioglimento del BAS, dopo l'approvazione del secondo statuto d'autonomia, nel 1978 ricominci\u00f2 la stagione delle bombe in Alto Adige. Attentati come quello al monumento alla Vittoria a Bolzano, al monumento all'Alpino a Brunico e alla tomba di Ettore Tolomei a Montagna, furono l'inizio di una nuova ondata terroristica che dur\u00f2 per circa dieci anni.\nTra il 1978 e il 1982 terroristi di lingua tedesca compirono numerosi attentati, riconducibili a vari gruppi estremistici. Nel 1986 il pregiudicato Karl Au\u00dferer, gi\u00e0 membro del BAS, diede ai terroristi una nuova organizzazione, che prese il nome di \"Ein Tirol\". Ne facevano inoltre parte Karola Unterkircher, Peter Paul Volgger e Karl Zwischenbrugger. Ripresero cos\u00ec gli attentati con l'obiettivo politico dell'autodeterminazione.\nTerroristi di lingua italiana risposero a loro volta con atti di violenza, come contro la casa dell'allora governatore Silvius Magnago, il monumento ad Andreas Hofer a Merano e vari alberghi. Queste azioni vennero rivendicate dall'Associazione protezione italiani (API) e dal Movimento Italiano Alto Adige (MIA).\nLa maggior parte degli attentati avvenivano prima di importanti eventi politici, soprattutto prima delle elezioni. Una di tre bombe esplose il 13 giugno 1986 presso un magazzino di Gargazzone, in gestione ad un italiano. Dopo che l'estate fu passata, gli attacchi si spostarono verso Bolzano, dove il 5 settembre, nei pressi del tribunale eslposero tre etti di dinamite posti al di sotto di una Volvo con targa padovana. Tale ordigno, di nuova concezione, era formato da un'ogiva in ghisa con un cilindro di metalli collegato ad una miccia a lenta combustione, con disegnata una croce con scritto \"Klotz\". L'8 dicembre esplose invece un bus proveniente da Matera posto presso il monumento all'Alpino di Merano. La notte prima di capodanno, scoppi\u00f2 la seconda bomba \"con dedica\" presso l'hotel Palace di Merano, che in quei giorni ospitava l'allora ministro Andreotti e la sua famiglia. In questo caso la dedica era a \"Andreas Hofer\" e con una croce a \"T\".\nIntensificatisi a partire dal 1987, gli atti terroristici comportarono un significativo successo elettorale del Movimento Sociale Italiano, con un exploit a Bolzano nel 1988, e contribuirono a peggiorare sensibilmente i rapporti fra i due gruppi etnici italiano e tedesco.\nNon \u00e8 stato a tutt'oggi chiarito se e quale ruolo giocarono i servizi segreti in queste vicende: Andreas Khol, del Partito popolare austriaco ipotizz\u00f2 nel 1994 che l'organizzazione paramilitare Gladio avrebbe infiltrato \"Ein Tirol\" e usato il gruppo per i suoi scopi nell'ambito della \"strategia della tensione\"; questo fatto sarebbe per\u00f2 smentito dalle analoghe ricostruzioni fatte dalle forze di polizia italiane ed austriache. Ipotesi sono state fatte anche da giornali austriaci su manovre dei servizi tese a rendere difficoltoso il dialogo, ma senza produrre prove.\nIl 6 novembre 1988 la polizia austriaca arrest\u00f2 nella sua abitazione a Innsbruck il fondatore di \"Ein Tirol\", Karl Au\u00dferer. Senza il suo capo l'organizzazione fall\u00ec. Il terrorista venne scarcerato anticipatamente nel 1992 essendogli stato condonato un terzo della pena.\nIl 17 agosto 1994 al passo del Rombo, sul confine italo-austriaco, i Carabinieri del Raggruppamento operativo speciale (ROS) catturarono Karola Unterkircher, detta \"la pasionaria\", mentre tentava di passare clandestinamente il confine assieme ad Alois \u00d6ttl (apparentemente estraneo all'organizzazione). La Unterkircher era considerata l'ispiratrice dell'organizzazione.\nLe inchieste avviate dalla magistratura italiana coinvolsero funzionari della S\u00fcdtiroler Volkspartei, diversi \"Sch\u00fctzen\" e appartenenti al \"S\u00fcdtiroler Heimatbund\".\nIl terrorista Alois Larch in un'intervista al settimanale in lingua tedesca \"ff\" del 2010 ammise che quello che fino ad allora considerato il vertice di \"Ein Tirol\", Karl Au\u00dferer, non era in realt\u00e0 il vero capo; vi sarebbero state altre persone sopra di lui.\nAttentati.\nIn tutto tra il 1986 e il 1988 sono stati messi a segno in Alto Adige quaranta attentati riconducibili ad \"Ein Tirol\". Furono fatti saltare auto e tralicci, binari della ferrovia, furono messe bombe in alberghi, case di ferrovieri e caserme dei Carabinieri.\nDiversi attentati incendiari colpirono le abitazioni di politici di madrelingua italiana.\nIn particolare l'organizzazione \"Ein Tirol\" colp\u00ec:\nRivendicazioni.\nGli attentati rivendicati dai terroristi di \"Ein Tirol\" erano accompagnati da messaggi incitanti all'odio etnico. La rivendicazione lanciata nel contesto degli attacchi a Bolzano e Ponte Gardena del 1\u00ba agosto 1988 cos\u00ec recitava:\nControversie.\nNel 2009 sul monte Pascolo sopra Bressanone, durante la festa del Sacro Cuore di Ges\u00f9 vennero accesi grandi fuochi (in tedesco \"Herz-Jesu-Feuer\") che disegnarono la scritta \"Ein Tirol\". All'accaduto seguirono aspre polemiche che investirono il mondo politico italiano per via del richiamo al gruppo terroristico.\nAlessandro Urz\u00ec, consigliere provinciale altoatesino, defin\u00ec l'accaduto \u00abun segno di imbarbarimento di una certa cultura politica basata sull'estremismo anti-italiano\u00bb. Michaela Biancofiore, deputata altoatesina, nel corso di un'interrogazione parlamentare alla Camera dei deputati a seguito di tale evento dichiar\u00f2 che \u00abnon si pu\u00f2 non considerare gli aderenti ad \"Ein Tirol\" come un gruppo terroristico e farli viceversa passare come \"combattenti per la libert\u00e0\" del popolo tirolese, come recita la mozione approvata il mese scorso dal consiglio della provincia autonoma di Bolzano.\u00bb\nAlcuni membri del partito secessionista S\u00fcd-Tiroler Freiheit replicarono che la scritta \"Ein Tirol\" disegnata col fuoco non intendeva richiamare l'omonimo gruppo terrorista, ma sarebbe uno slogan frutto di una \"bicentenaria tradizione tirolese\". All'incirca sulla stessa linea si espresse Ulli Mair, segretaria dei Die Freiheitlichen, bollando come \"stupida\" l'interrogazione della Biancofiore, in quanto vertente solamente su \"una festa religiosa, di storia, usanze e tradizioni\"."}
{"id": "3492814", "revid": "125779805", "url": "https://it.wikipedia.org/wiki?curid=3492814", "title": "Gerald Stano", "text": "Ha ucciso almeno 22 donne, fino a un massimo di 41.\nBiografia.\nGerald Stano nacque come Paul Zeininger a Schenectady nello Stato di New York. La madre naturale lo trascur\u00f2 a tal punto che, quando lo diede in adozione in tenera et\u00e0, i medici lo dichiararono \u201c\"non adottabile\"\u201d perch\u00e9 era funzionante a quello che descrissero come \"un livello animalesco\"; ad esempio per sopravvivere alla denutrizione della madre, praticava la coprofagia, ossia l'ingestione di feci. La madre diede in adozione anche altri tre suoi figli; tenne con se solo l'unica figlia femmina, che soffriva di una malattia cerebrale.\nZeininger venne adottato da un'infermiera, Norma Stano, che lo ribattezz\u00f2 in Gerald Eugene Stano. Il nomignolo Eugene gli deriva dal padre adottivo, Eugene Stano. Stano, probabilmente svilupp\u00f2 una forma di odio verso la madre naturale, che nel corso degli anni si trasform\u00f2 in una generale misoginia.\nGli Stano erano genitori amorevoli, tuttavia alcuni problemi di disciplina afflissero loro figlio per tutta la vita. Ottenne C e D in tutte le materie a scuola (tranne per musica, in cui eccelleva); pi\u00f9 volte ebbe problemi di apprendimento. Bagnava il letto fino a quando aveva 10 anni, un tratto in comune in molti serial killer quando sono bambini; mentiva in modo cronico e una volta venne sorpreso a rubare i soldi dal portafoglio del padre per pagare i colleghi della squadra di atletica. A volte inciampava senza motivo, cosa per cui era spesso deriso dai compagni; pi\u00f9 volte rimase vittima di episodi di bullismo.\nIn generale aveva una personalit\u00e0 solitaria; gi\u00e0 da piccolo mostrava segni di distacco psicologico ed emozionale. Verso la fine degli anni sessanta fu arrestato per avere suonato il campanello d'allarme della scuola; rilasciato, fu nuovamente arrestato per avere buttato dei sassi addosso alle auto da un cavalcavia. Per un breve periodo frequent\u00f2 un'accademia militare; poco tempo dopo inizi\u00f2 a derubare gli studenti. Nel 1969, a 18 anni, uccise per la prima volta; si trovava nel New Jersey.\nDopo essere stato bocciato alcune volte consegu\u00ec il diploma di scuola superiore nel 1972, a 21 anni; non frequent\u00f2 mai il college in quanto interruppe gli studi. In questo periodo inizi\u00f2 a guadagnarsi da vivere come cameriere e cuoco; poi lavor\u00f2 in un ospedale, ma venne licenziato dopo che rub\u00f2 dei soldi dai suoi colleghi. Successivamente torn\u00f2 a vivere dalla Pennsylvania al New Jersey. Ebbe una relazione con una ragazza che rimase anche incinta; ma questa relazione fu interrotta da suo padre che, quando seppe che la figlia aspettava un bambino, si present\u00f2 da Gerald armato di fucile, minacciandoli e costringendo la figlia ad abortire.\nIn questo difficile periodo abus\u00f2 molte volte di alcol e droga; i suoi genitori adottivi, vedendolo disperato, lo convinsero a tornare da loro a Ormond Beach, in Florida. Venne licenziato da qualunque lavoro trovasse per furto e alta frequenza di ritardi e assenze. L\u00ec si spos\u00f2 nel giugno 1975, all'et\u00e0 di 22 anni; ma divorzi\u00f2 dopo 6 mesi per violenza sessuale. Stano, prima di sposarsi, ebbe molte relazioni con delle ragazze e molte altre lo rifiutarono sempre; questo fatto aument\u00f2 il suo risentimento verso di loro; arriv\u00f2 a chiamarle \u201c\"bitches\"\u201d (\u201c\"cagne\"\u201d). Da questo momento in poi continu\u00f2 a compiere omicidi.\nOmicidi.\nGli omicidi di Stano partirono dal 1969 circa e finirono nel febbraio 1980, poco prima di essere arrestato. Le vittime erano tutte giovani donne autostoppiste o prostitute adescate di notte, per non dare nell'occhio; il 90% di esse indossava abiti blu. Per uccidere usava coltelli e armi da fuoco; altre volte le strangolava. Non commise mai stupri. La vittima pi\u00f9 giovane aveva 12 anni, quella pi\u00f9 vecchia 38.\nLe zone colpite erano Daytona Beach, nel New Jersey (il primo omicidio), la Pennsylvania (6 omicidi) e la Florida (apparentemente 33). In quel periodo le autorit\u00e0 registrarono diverse sparizioni di giovani donne, quasi tutte attribuibili a Stano. Le sue vittime identificate sono:\nI corpi di Susan Basile e Joan Gail Foster non vennero mai trovati. Molte altre vittime non vennero mai identificate.\nArresto.\nStano fu arrestato il 1\u00ba aprile del 1980, all'et\u00e0 di 29 anni. Aveva aggredito a coltellate una prostituta tossicodipendente, Donna Hensley; questa sopravvisse, scapp\u00f2 dall'hotel dove si trovava e avvis\u00f2 la polizia, che si mise sulle tracce del killer basandosi su una sua fotografia. All'arresto era fortemente sospettato di 3 omicidi, ma il bodycount gli fu alzato a 41 dopo le sue confessioni. 22 delle sue vittime furono trovate e identificate; molti altri crimini sono tuttora insoluti. La polizia ha sempre pensato che Stano avesse confessato pi\u00f9 assassinii di quanti ne avesse commessi per attirare l'attenzione e migliorare le condizioni di vita nel carcere; la sua deposizione potrebbe essere in parte falsa. Nel 1983, a conclusione del processo, gli furono accreditati 9 dei 22/41 omicidi; la corte lo condann\u00f2 a 8 ergastoli e una pena di morte per l'omicidio di Cathy Lee Scharf. Fu compagno di cella di Ted Bundy.\nLa fine.\nStano fu imprigionato nel braccio della morte della Florida State Prison il 15 gennaio 1984; vi rimase per circa cinque anni in compagnia di Bundy.\nNel 1993 usc\u00ec un libro biografico sul killer: \"Blind Fury\", di Ann Flowers. Alla stesura partecip\u00f2 il sergente Paul B. Crow, che anni prima lo aveva fatto confessare. Nonostante i suoi continui appelli, Stano fu giustiziato sulla sedia elettrica in Florida il 23 marzo 1998, alle sette del mattino; aveva 46 anni e mezzo. Prima di morire lasci\u00f2 una dichiarazione scritta agli avvocati nella quale dichiar\u00f2 di essere innocente. \nIl fratello di una delle vittime assistette all'esecuzione.\nLa data d'esecuzione era stata prevista per il 20 aprile 1997, ma fu ritardata per un malfunzionamento della sedia elettrica durante l'esecuzione di Pedro Medina, causato dalla spugnetta non ben fissata sotto il casco; l'acqua non aveva svolto correttamente il compito di conduttore di corrente e la morte era stata lenta e dolorosa. La Florida decise comunque di continuare ad usare la sedia elettrica nelle esecuzioni.\nControversie.\nUno dei tanti punti interrogativi che riguardano Gerald Stano \u00e8 se avesse effettivamente ucciso Cathy Lee Scharf, omicidio per cui fu anche condannato a morte. Nel 2007 \u00e8 stata fatta una prova del DNA che lo escluderebbe in parte. Il sergente Paul Crow, che fece confessare il killer, venne accusato dal detective James Gadberry di \u201c\"averlo aiutato e spinto a confessare omicidi che non avrebbe mai commesso\"\u201d. Crow, dopo essere stato processato per corruzione di testimonianza, venne rimosso dall'incarico. \nQuindi Stano avrebbe commesso meno di 41 omicidi."}
{"id": "3492817", "revid": "89436", "url": "https://it.wikipedia.org/wiki?curid=3492817", "title": "FIRC", "text": ""}
{"id": "3492823", "revid": "1522738", "url": "https://it.wikipedia.org/wiki?curid=3492823", "title": "Rei Sakuma", "text": " \nIn Giappone \u00e8 conosciuta principalmente per il doppiaggio nella lunghissima serie per bambini \"Soreike! Anpanman\", mentre il suo ruolo pi\u00f9 celebre in Occidente \u00e8 sicuramente quello di Shampoo, una delle protagoniste dell'anime \"Ranma \u00bd\"."}
{"id": "3492829", "revid": "599013", "url": "https://it.wikipedia.org/wiki?curid=3492829", "title": "Ospedale San Giovanni", "text": ""}
{"id": "3492832", "revid": "633073", "url": "https://it.wikipedia.org/wiki?curid=3492832", "title": "Pteropus personatus", "text": "La volpe volante mascherata delle molucche (Pteropus personatus ) \u00e8 un pipistrello appartenente alla famiglia degli Pteropodidi, endemico delle Isole Molucche.\nDescrizione.\nDimensioni.\nPipistrello di medie dimensioni, con la lunghezza della testa e del corpo tra 127 e 149,2\u00a0mm, la lunghezza dell'avambraccio tra 86 e 98,5\u00a0mm, la lunghezza della tibia tra 41,8 e 46,4\u00a0mm, la lunghezza delle orecchie tra 19,5 e 22,3\u00a0mm e un peso fino a 153\u00a0g.\nAspetto.\nLa pelliccia \u00e8 moderatamente lunga, soffice, densa e si estende leggermente fino all'avambraccio e alle caviglie. Il colore del dorso \u00e8 bianco-argentato con dei leggeri riflessi color crema, le parti ventrali sono marroni chiare, le spalle e i lati del collo giallo-brunastri. Sul muso \u00e8 presente una maschera formata da una larga striscia brunastra scura su ogni lato che si estende dalla narice fino all'angolo anteriore dell'occhio, dove si divide in due strisce pi\u00f9 piccole, una che si estende sulla sopracciglia verso il capo e l'altra che circonda le palpebre, e si ricongiunge all'altra met\u00e0 dopo l'angolo posteriore dell'occhio, attraverso una banda trasversale che prosegue gi\u00f9 fino al mento. I peli che si trovano tra queste strisce sono bianco-giallastri. Le orecchie sono relativamente corte ed ovali. Le membrane alari sono attaccate lungo i fianchi del corpo. La tibia \u00e8 ricoperta di peli. \u00c8 privo di coda, mentre l'uropatagio \u00e8 ridotto ad una sottile membrana lungo la parte interna degli arti inferiori, nascosto nella sua parte centrale dalla pelliccia. I denti sono di dimensioni eccessivamente ridotte. Gli esemplari delle isole di Obi e Bisa sono pi\u00f9 scuri e potrebbero appartenere ad una sottospecie ancora non descritta.\nBiologia.\nComportamento.\nSi rifugia nella vegetazione. Diviene attivo al tramonto ed \u00e8 facilmente riconoscibile dal distintivo richiamo simile al fischio di un uccello. \u00c8 una specie molto abbondante nonostante sia cacciata.\nAlimentazione.\nSi nutre di frutta, in particolare di quelli di \"Piper aduncum\".\nRiproduzione.\nFemmine gravide e in allattamento sono state osservate sull'isola di Ternate in gennaio.\nDistribuzione e habitat.\nL'areale di questa specie \u00e8 ristretto alle Isole Molucche settentrionali: Morotai, Halmahera, Ternate, Tidore, Moti, Bacan, Gag, Obi e Bisa.\nVive nelle boscaglie e nei giardini.\nStato di conservazione.\nLa IUCN Red List, considerato il vasto areale, la relativa abbondanza e la tolleranza al degrado ambientale, classifica \"P. personatus\" come specie con rischio minimo (LC).\nTassonomia.\nSono state riconosciute 8 sottospecie:\nIn accordo alla suddivisione del genere \"Pteropus\" effettuata da Andersen, \"P. personatus\" \u00e8 stato inserito nello \"P. temminckii species Group\", insieme a \"P. temminckii\" stesso, \"P. capistratus\" e \"P. pumilus\". Tale appartenenza si basa sulle caratteristiche di avere un rostro del cranio accorciato, sulla presenza di un ripiano basale nei premolari e sulle dimensioni ridotte. Recenti studi filogenetici hanno evidenziato la possibilit\u00e0 che questa specie sia talmente distante geneticamente dalle altre specie congeneri da appartenere ad un genere a s\u00e9 stante.\nAltre specie simpatriche dello stesso genere: \"P. caniceps\", \"P. conspicillatus\", \"P. chrysoproctus\" e \"P. hypomelanus\"."}
{"id": "3492833", "revid": "729019", "url": "https://it.wikipedia.org/wiki?curid=3492833", "title": "Eric Watts", "text": "Ha partecipato alla quarta stagione di WWE Tough Enough, dalla quale \u00e8 stato per\u00f2 eliminato circa a met\u00e0 competizione. Combatte nei circuiti indipendenti, principalmente nella NWA Hollywood.\nCarriera.\nCircuiti indipendenti.\nWatts inizia la sua carriera iniziando a lottare come \"Big Nasty\" Jason Watts vincendo molti titoli nelle federazioni New Wave Pro Wrestling, Insane Wrestling League e Championship Pro Wrestling, principalmente di coppia.\nWWE Tough Enough (2011).\nIl 4 aprile 2011, viene presentato come partecipante al reality show della WWE, Tough Enough. Inizialmente considerato uno dei peggiori partecipanti, riuscir\u00e0 ad arrivare a met\u00e0 programma, dove verr\u00e0 poi eliminato da Steve Austin.\nTitoli e riconoscimenti.\nChampionship Pro Wrestling \nInsane Wrestling League \nNew Wave Pro Wrestling \nPWA"}
{"id": "3492834", "revid": "92723", "url": "https://it.wikipedia.org/wiki?curid=3492834", "title": "Consiglio nazionale slovacco (1848-1849)", "text": "Il Consiglio nazionale slovacco (in slovacco: \"Slovensk\u00e1 n\u00e1rodn\u00e1 rada\") fu un organismo politico slovacco, fondato a Vienna il 15-16 settembre 1848 durante le Rivoluzioni del 1848 (una targa commemorativa \u00e8 esposta presso la \"Karlskirche\" di Vienna). Era guidato da \u013dudov\u00edt \u0160t\u00far, Jozef Miloslav Hurban e Michal Miloslav Hod\u017ea. Fra i suoi membri vi erano anche i capi militari Bed\u0159ich Bloudek, Franti\u0161ek Alexandr Zach e Bernard Jane\u010dek. Ne furono segretari Bohu\u0161 Nos\u00e1k Nezabudov e Daniel Jaroslav B\u00f3rik.\nOrganizz\u00f2 l'insurrezione slovacca del 1848-1849 nell'ambito della rivoluzione del 1848 e ebbe un ruolo di potere nella Slovacchia occupata da forze austro-slovacche che si opponevano ai magiari.\nLa prima riunione in territorio slovacco si tenne nella casa della signora Kol\u00e9niov\u00e1 a Myjava. Il 19 settembre 1848 si ebbe a Myjava la prima adunata nazionale slovacca, nell'ambito della prima Campagna volontaria slovacca (da Vienna attraverso la Moravia verso la Slovacchia). All'adunata \u013dudov\u00edt \u0160t\u00far dichiar\u00f2 l'indipendenza della nazione slovacca dall'Ungheria. Tuttavia, il Consiglio nazionale slovacco controllava solo Myjava e i dintorni e i volontari furono sconfitti in pochi giorni.\nIl Consiglio nazionale slovacco particip\u00f2 anche all'organizzazione della altre Campagne volontarie slovacche e ad altre attivit\u00e0 durante la rivoluzione. Cess\u00f2 di esistere nell'autunno del 1849, quando termin\u00f2 la rivoluzione."}
{"id": "3492840", "revid": "1573940", "url": "https://it.wikipedia.org/wiki?curid=3492840", "title": "Gerben Karstens", "text": "Passista-velocista, dopo il successo ai Giochi fu professionista per sedici stagioni, dal 1965 al 1980, vincendo una cinquantina di corse, comprese una Parigi-Tours e tredici tappe alla Vuelta a Espa\u00f1a.\nCarriera.\nDa dilettante si mise in particolare evidenza come componente del quartetto olandese che si aggiudic\u00f2 la medaglia d'oro della cronometro a squadre ai Giochi olimpici di Tokyo nel 1964. Meno di un anno dopo, nell'aprile 1965, pass\u00f2 tra i professionisti con la Televizier, il team di Jo de Roo: gi\u00e0 in quella stagione seppe ottenere alcuni risultati di prestigio quali la vittoria della Parigi-Tours e di una tappa al Tour de France, e il secondo posto al Giro di Lombardia.\nNella stagione successiva si laure\u00f2 campione nazionale olandese, riuscendo anche a vincere tre tappe alla Vuelta a Espa\u00f1a e altre tre (tra cui una cronosquadre) al Tour de France; nel 1967 fu quindi primo in altre quattro frazioni della corsa spagnola, oltre a far sua una tappa al Giro di Svizzera. Il 1969 lo vide vincitore di una delle principali classiche del calendario internazionale, il Giro di Lombardia; alcuni giorni dopo, per\u00f2, Karstens venne declassato a causa della positivit\u00e0 ad un controllo antidoping e il successo fu di conseguenza assegnato al secondo classificato, il belga Jean-Pierre Monser\u00e9. In agosto a Zolder l'olandese aveva peraltro concluso al nono posto il campionato mondiale su strada, per quello che sar\u00e0 il miglior suo piazzamento in dieci partecipazioni alla gara iridata.\nFu quindi secondo alla Milano-Sanremo 1970, battuto da Michele Dancelli, mentre l'anno dopo si rese ancora protagonista a Vuelta a Espa\u00f1a, Giro di Svizzera e Tour de France vincendo una tappa in ciascuna delle tre competizioni; nel 1973 ancora alla Vuelta si impose in ben quattro tappe, poi al Giro d'Italia si aggiudic\u00f2 la frazione con arrivo a Milano (vinse pure a Strasburgo, ma venne retrocesso per scorrettezze in volata). L'anno dopo, alla Tours-Versailles, fu protagonista di un episodio simile a quello del 1969 al Giro di Lombardia: pur essendo giunto primo al traguardo della corsa, rifiut\u00f2 di presentarsi al controllo medico e venne per tale motivo rimosso, come cinque anni prima nella classica d'autunno, dall'ordine d'arrivo. La vittoria and\u00f2 a Francesco Moser.\nGli ultimi risultati di rilievo su strada li mise a referto al Tour de France, con i due successi di tappa, tra cui quello finale sugli Champs-\u00c9lys\u00e9es, nell'edizione 1976 della \"Grande Boucle\". Da qualche stagione, comunque, si dedicava con continuit\u00e0 al ciclismo su pista, partecipando ogni anno a numerose Sei giorni: in questa particolare tipologia di competizione consegu\u00ec due successi, nel 1973 a Londra e nel 1975 a Rotterdam, sempre in coppia con L\u00e9o Duyndam. Continu\u00f2 tra i professionisti fino al 1980 \u2013 negli ultimi due anni fu attivo solo nei velodromi \u2013 poi abbandon\u00f2 l'attivit\u00e0."}
{"id": "3492844", "revid": "287204", "url": "https://it.wikipedia.org/wiki?curid=3492844", "title": "Bohelov", "text": ""}
{"id": "3492847", "revid": "123821341", "url": "https://it.wikipedia.org/wiki?curid=3492847", "title": "TVP2", "text": "TVP2 \u00e8 una rete televisiva polacca di TVP. La sua linea contenutistica contiene tutti i tipi di programmazione (documentari, storia, talk-show, quiz) bench\u00e9 il canale sia principalmente concentrato sull'intrattenimento: spettacoli comici, cabaret e talk show a tema (per esempio su viaggi o culture straniere).\nTVP2 detiene inoltre i diritti per le trasmissioni in patria di numerose serie televisive di successo statunitensi come \"\", \"\u015awi\u0119ta wojna\", \"Dr. House\", \"X Files\", \"Ugly Betty\", \"Battlestar Galactica\" e \"My Name Is Earl\". Inoltre sino al 2005 ha trasmesso annualmente il concorso di bellezza internazionale Miss Universo."}
{"id": "3492848", "revid": "1345037", "url": "https://it.wikipedia.org/wiki?curid=3492848", "title": "Cinque storie ferraresi", "text": "Cinque storie ferraresi \u00e8 una raccolta di racconti di Giorgio Bassani ambientati a Ferrara.\nGenesi.\nI racconti hanno una storia testuale complessa. Infatti, l'autore sottopose, nel corso dei decenni, i racconti a moltissime variazioni e ulteriori riscritture, destinate a confluire, secondo la sua volont\u00e0, alla loro sistemazione definitiva nel \"Romanzo di Ferrara\", apparso nel 1980 - nel quale le storie ferraresi compaiono come prima parte col titolo \"Dentro le mura\".\nQuesta edizione raccoglie in un volume complessivo tutta la produzione narrativa bassaniana. Le \"Cinque storie ferraresi\" uscirono dapprima sulla rivista di cultura \"Botteghe Oscure\", ad eccezione del racconto \"Lida Mantovani\", il cui primo abbozzo risale al 1937 e fu pubblicato nel primo libro di Bassani, \"Una citt\u00e0 di pianura\", nel 1940. Pubblicate da Einaudi nel 1956, le \"storie\" (\"Lida Mantovani\", \"La passeggiata prima di cena\", \"Una lapide in via Mazzini\", \"Gli ultimi anni di Clelia Trotti\", \"Una notte del '43\") valsero al suo autore il Premio Strega nello stesso anno. L'edizione del 1956 \u00e8 generalmente considerata la migliore fra tutte le varianti.\nDal quinto racconto, \"Una notte del '43\", nel 1960 fu tratto il film \"La lunga notte del '43\", diretto dall'esordiente Florestano Vancini.\nTrama delle storie.\n\"Lida Mantovani\".\nLida Mantovani \u00e8 una giovane ragazza che ha appena partorito un bambino di nome Ireneo. Quando di l\u00ec a poco capisce che il padre, David, se ne \u00e8 andato abbandonandola per sempre, Lida lascia la stanza nella quale aveva vissuto con lui per tornare dalla madre Maria, che abita in una piccola casa in via Salinguerra, vicino alle mura di Ferrara. Dopo qualche anno Lida attira l'attenzione di Oreste Benetti, un uomo di mestiere rilegatore un po' pi\u00f9 anziano di lei: egli prende l'abitudine di recarsi ogni sera alla stessa ora in visita alle due donne, conversando con loro di vari argomenti, soprattutto di religione (Oreste \u00e8 un cattolico praticante), di politica e di Ireneo, al quale l'uomo si affeziona come fosse un figlio. Ben presto Oreste capisce di avere una passione per Lida, ma inizialmente non osa chiederle di sposarlo. Tuttavia col passare del tempo Oreste si prende sempre pi\u00f9 cura delle due donne e, dopo la morte di Maria Mantovani, si fidanza con Lida, che poi sposa. I due vivono felici e senza particolari problemi fino alla morte di Oreste, avvenuta prematuramente nove anni dopo le nozze. A questo punto, per\u00f2, Lida capisce che forse Oreste non \u00e8 mai stato veramente felice con lei: non hanno avuto quel figlio che egli tanto desiderava, ma forse la morte ha evitato che la sua speranza di diventare padre si trasformasse in disperazione.\n\"La passeggiata prima di cena\".\nLa storia \u00e8 tratta da una vecchia cartolina che ritrae corso Giovecca, a Ferrara, in \u00abquel tratto del giorno che precede l'ora della cena\u00bb: tra le persone che passeggiano lungo il corso, il narratore si sofferma su una ragazza dall'aspetto modesto, di nome Gemma Brondi, un'apprendista infermiera all'Ospedale Comunale che vive con i suoi genitori, i tre fratelli e la sorella Luisa in una semplice casa nei pressi dei bastioni della citt\u00e0. Pur non avendo \u00abuna bellezza capace di farsi notare, nell'ora della maggiore animazione, in una strada di qualche importanza\u00bb, di lei si innamora il dr. Elia Corcos: medico ebreo che, partendo da umili origini, \u00e8 riuscito ad ottenere il rispetto dell'alta borghesia cittadina grazie alle proprie capacit\u00e0, che gli consentiranno di diventare Primario dell'ospedale di Ferrara nonch\u00e9 medico personale della ricca duchessa Costabili. Gemma ed il dr. Corcos si fidanzano (1888), si sposano ed hanno subito un bambino, Jacopo, seguito poi da Ruben (che per\u00f2 morir\u00e0 nel 1902, a otto anni, per meningite). Si trasferiscono in una casa di via Ghiara, considerata da Elia il suo \"buen retiro\", dove raramente ricevono visite dei parenti: tra questi, la pi\u00f9 assidua \u00e8 senz'altro la sorella di Gemma, Luisa, che rimarr\u00e0 zitella e continuer\u00e0 a frequentare quella casa, sentendosi legata al cognato da un sentimento segreto; ella sar\u00e0 anche riconoscente verso il padre di quest'ultimo, Salomone Corcos, per le sue doti di affabilit\u00e0 e gentilezza. Dopo la morte di Gemma, nel 1926 Luisa si trasferir\u00e0 nella casa di Elia e del figlio Jacopo, in qualit\u00e0 di governante di casa, dove sarebbe rimasta a vivere anche dopo l'autunno del 1943, data in cui il noto medico israelita ed il figlio sarebbero stati deportati in Germania.\n\"Una lapide in via Mazzini\".\nNell'agosto del 1945 fa ritorno a Ferrara Geo Josz: deportato nel 1943 a Buchenwald dai tedeschi insieme ad altri 182 membri della Comunit\u00e0 israelitica, molti li \u00abconsideravano da un pezzo non senza ragione sterminati nelle camere a gas\u00bb. Fu per questo preparata una lapide commemorativa con i 183 nomi, ma proprio mentre un operaio la sta fissando al Tempio israelitico di via Mazzini, Geo Josz si fa avanti, unico sopravvissuto tra i membri della Comunit\u00e0 deportati, basso e grasso da sembrare gonfio d'acqua, indossando un \"kolbak\" e dei panni stracciati. Riunitosi con lo zio Daniele, incontrato proprio sotto la lapide, Geo riprende pian piano possesso del palazzo di via Campofranco, che prima della guerra era stata casa Josz e che fu poi occupata dalla Sezione provinciale dell'ANPI: dapprima and\u00f2 a vivere nella torretta, ma, grazie alla sua insistenza e ad una sorta di soggezione che gli occupanti provavano da quando era tornato, Geo ottenne che la Sezione sgombrasse. Deciso a riaprire l'attivit\u00e0 del padre Angelo, che commerciava tessuti, e all'apparenza disposto a reintegrarsi nella societ\u00e0, un fatto cambia per\u00f2 le cose: una sera Geo schiaffeggia pubblicamente in via Mazzini il conte Lionello Scocca, gi\u00e0 spia per l'OVRA, senza un apparente motivo, se non forse, come sostenevano alcuni testimoni, alcune domande sulla sua famiglia che il conte gli avrebbe fatto. Da allora inizia a farsi vedere nei luoghi pi\u00f9 frequentati di Ferrara sempre coperto di quei panni che indossava il giorno del suo ritorno, ogni giorno sempre pi\u00f9 magro; non appena cerca di iniziare una conversazione, tutti lo evitano come se fosse un appestato. Infine, nel 1948 Geo scompare: ha riavuto interamente il suo palazzo di via Campofranco, pu\u00f2 ridare impulso all'attivit\u00e0 paterna, pu\u00f2 \u00abingranare di nuovo insomma \u2014 perch\u00e9 era questo, stringi stringi, il \"suo\" problema\u00bb; invece, in seguito a quegli schiaffi, di Geo non si sa pi\u00f9 nulla.\n\"Gli ultimi anni di Clelia Trotti\".\nSiamo nel 1939, con l'Italia in procinto di entrare in guerra e le leggi razziali promulgate da un anno. Il giovane Bruno Lattes, figlio di un avvocato, studioso e intelligente, ma che vive in uno stato di sconforto e di isolamento sociale dal quale tenta di uscire, \u00e8 spinto da un'intensa curiosit\u00e0 culturale a conoscere Clelia Trotti, vecchia maestra, rivoluzionaria socialista \"che aveva visto con i suoi occhi Anna Kuliscioff e Andrea Costa\". Dapprincipio, conoscerla non fu semplice: dopo aver ottenuto l'indirizzo - incompleto dall'onorevole Bottecchiari, poi completo da un ciabattino, Cesare Rovigatti, intimo amico della maestra - egli viene respinto dalla sorella, Giovanna Codec\u00e0, nel timore che la casa fosse sorvegliata dall'OVRA. I due iniziano per\u00f2 ad incontrarsi frequentemente, a casa dell'anziana e anche di lui. Per qualche tempo il giovane sembra condividere la fede di lei nella libert\u00e0 e nella rinascita del socialismo. A far luce sul complicato e controverso rapporto instauratosi tra i due c'\u00e8 l'epigrafe ad inizio del racconto, ripresa da Italo Svevo: \"Le persone di cui si conquista l'affetto con l'imbroglio non si amano mai sinceramente...\". Bruno non \u00e8 la persona immaginata da Clelia. Egli, infatti, abbandona improvvisamente Ferrara nel 1943 e si trasferisce in America per insegnare letteratura italiana. I suggerimenti della donna di avviare contatti con i principali esponenti dell'antifascismo cittadino - i repubblicani storici, i liberali, i cattolici, i comunisti - cadono tutti nel vuoto. L'ultimo loro incontro avviene nei pressi del cimitero di Ferrara, sul prato di piazza Certosa. Clelia muore in carcere nel 1943 a poco pi\u00f9 di sessant'anni, ma \u00e8 solo nell'autunno del 1946 che si tiene il funerale civile a Ferrara, alla cui funzione parteciper\u00e0 anche Bruno. Ormai avviato alla carriera universitaria e sul punto di diventare cittadino americano, torna nella sua citt\u00e0 natale sentendosi un estraneo.\nIl racconto fu pubblicato dall'Editore Nistri-Lischi nel 1955 vincendo il Premio Letterario Internazionale \"Veillon\" di Lugano.\n\"Una notte del 43\".\nIl racconto venne pubblicato per la prima volta nel 1955, ed \u00e8 il pi\u00f9 aderente, fra tutte le cinque storie ferraresi, alla ricostruzione storica. L'interesse di Bassani per le vicende della sua citt\u00e0 non \u00e8 quella di uno storico, tuttavia i fatti narrati risultano molto utili per capire il clima che regnava a Ferrara nel periodo finale della dittatura fascista. \nIspirandosi all'episodio reale dell'uccisione del federale fascista Igino Ghisellini, qui diventato il \"console Bolognesi\", egli posticip\u00f2 leggeremente la vicenda, da novembre a dicembre 1943, e all'interno del contesto storico cre\u00f2 una storia privata, frutto della sua ispirazione.\nPino Barilari \u00e8 un farmacista che, da quando \u00e8 stato colpito da una malattia sessualmente trasmissibile, trascorre le giornate risolvendo enigmi e parole crociate affacciato alla finestra della propria casa in corso Roma a Ferrara, proprio sopra la farmacia ereditata dal padre. La notte del 15 dicembre 1943 avviene un episodio tragico in citt\u00e0: undici persone, tutte considerate avversarie del Regime, vengono prelevate dalle loro abitazioni o dai loro nascondigli ed uccise in corso Roma, per rappresaglia. I loro corpi vengono abbandonati sul marciapiede, vicino alla farmacia Barilari, ed il mattino seguente, quando l'eccidio viene scoperto dalla popolazione, alcuni soldati vengono impegnati per tenere lontane le persone che vorrebbero avvicinarsi ai cadaveri, anche solo per riconoscerli.\nA guerra conclusa, nell'estate del 1946, inizia un processo per individuare il responsabile della strage di quella notte. Il principale imputato \u00e8 Carlo Aretusi, detto \"Sciagura\", un fascista che partecip\u00f2 alla Marcia su Roma (alla quale partecip\u00f2 pure il farmacista, nel breve periodo in cui ader\u00ec al Fascismo). L'unico testimone che \"Sciagura\" teme \u00e8 Pino Barilari, che con ogni probabilit\u00e0 assistette, dalla propria casa, alle uccisioni di quel 15 dicembre, e sarebbe in grado di indicare chi vi partecip\u00f2. Il farmacista tuttavia, durante il processo, alla domanda precisa che gli viene rivolta risponde solo: \u00abDormivo\u00bb. \nEgli in realt\u00e0, quella sera, non solo assistette alla fucilazione nascosto dietro i vetri della sua finestra, ma vide anche la moglie tornare da un convegno amoroso, ormai palese a tutti, forse, ma non ancora a lui. Nessuno, neanche Sciagura, verr\u00e0 condannato per quelle uccisioni. \nA partire da quella notte del 1943, intanto, Pino Barilari aveva perso ogni interesse per le riviste di enigmistica, poi era stato lasciato dalla moglie, e la sua unica occupazione \u00e8 diventata quella di appostarsi tutto il giorno alla finestra di casa, osservare i passanti e borbottare un \u00abEhi!\u00bb o un \u00abAttento!\u00bb, come se non gli importasse di essere ascoltato, quando qualcuno cammina accanto al luogo dove lui sa che \u00e8 avvenuta l'esecuzione."}
{"id": "3492852", "revid": "599013", "url": "https://it.wikipedia.org/wiki?curid=3492852", "title": "Chirurgia plastica ricostruttiva della mammella", "text": "La chirurgia plastica ricostruttiva della mammella \u00e8 un intervento che ha lo scopo di restituire alla paziente un volume e una forma mammaria. \u00c8 stato dimostrato scientificamente che l'intervento di \"ricostruzione mammaria\" non ha alcuna influenza negativa sull'andamento della malattia di base. Al contrario, se eseguito correttamente e con un ottimo risultato, potrebbe invece avere un'influenza positiva sull'equilibrio psicologico, sulle difese immunitarie e pertanto sulla qualit\u00e0 di vita della paziente. Sono candidate per tale operazione donne le cui mammelle hanno subito un'amputazione chirurgica (mastectomia) oppure sono congenitamente assenti per un'anomalia di sviluppo (amastia). Le tecniche sono molteplici, ma quella pi\u00f9 ideale per la paziente viene discussa e decisa con lei durante la visita preliminare. Statisticamente i casi pi\u00f9 frequenti in cui si necessita di una ricostruzione mammaria sono quelli conseguenti a un tumore. \nSecondo gli ultimi studi disponibili, risalenti al 2003 il tumore della mammella rappresenta la neoplasia pi\u00f9 frequente nella donna, con una prevalenza in Italia di 152 su donne. Quando \u00e8 necessario effettuare una mastectomia la ricostruzione \u00e8 ormai considerata parte integrante del trattamento oncologico; numerose evidenze hanno dimostrato, infatti, che tale metodica non interferisce con il decorso della malattia n\u00e9 con l'esecuzione di eventuali terapie adiuvanti (chemioterapia, radioterapia).\nStoria.\nL'era moderna della ricostruzione mammaria si pu\u00f2 far risalire agli anni sessanta del 1900, con l'introduzione delle protesi pre-riempite in gel di silicone, da parte di Cronin e Gerow.\nTra la fine degli anni settanta e l'inizio degli anni ottanta del Novecento lo sviluppo delle tecniche di espansione tissutale da parte di Radovan ha consentito di affinare ulteriormente le possibilit\u00e0 ricostruttive mediante l'utilizzazione di presidi gonfiabili sfruttando le propriet\u00e0 elastiche dei tessuti, sottoposti a vari gradi di tensione. A Becker si deve l'introduzione degli espansori a permanenza, evitando cos\u00ec la necessit\u00e0 di sostituire l'espansore temporaneo con l'impianto definitivo.\nNei successivi anni novanta la storia degli impianti mammari \u00e8 stata notevolmente influenzata dall'ormai famosa controversia sulle protesi mammarie, che ha avuto origine negli USA, dove ha raggiunto la sua acme nel 1992, in seguito ad una schiacciante decisione del commissario FDA (Food and Drug Administration) David Kessler di vietare l'uso delle protesi in gel di silicone, se non in maniera ristretta e controllata all'interno di trials clinici. Le basi della decisione di Kessler sono riportate in un famoso discorso alla FDA in cui l'autore motivava la sua decisione sulla base dell'assenza di studi clinici scientificamente corretti per documentare l'efficacia e la tollerabilit\u00e0 degli impianti in gel di silicone, dopo 30 anni d'uso incontrollato.\nLa moratoria sull'uso delle protesi in gel di silicone ha determinato pertanto uno stimolo verso lo sviluppo di materiali di riempimento alternativi e al contempo ha stimolato la ricerca nel campo degli effetti a breve e lungo termine esercitati dal gel di silicone. Sia la FDA che lo IOM (Institute of Medicine) nel 1999 hanno pubblicato report in base ai quali concludevano che non esisteva evidenza di un legame tra impianti mammari e cancro, malattie autoimmuni, problemi neurologici o altre malattie sistemiche.\nIn Europa la polemica ha contribuito alla pubblicazione della direttiva 93/42 EEC, entrata in vigore in tutti gli stati membri dal 15/6/1998, dopo un periodo transitorio (dal \u201895 al \u201898). In base a tale direttiva le protesi rientravano in una classe di rischio dei presidi medico chirurgici pari a 2. Successivamente la Commissione europea ha adottato la Direttiva 2003/12 in data 3/2/2003, in base alla quale le protesi mammarie sono state riclassificate in Classe 3, che prevede un iter pi\u00f9 complesso per ottenere la certificazione di conformit\u00e0.\nAlternativo all'uso delle protesi \u00e8 il ricorso a tessuti della paziente stessa prelevati da un sito e trasferiti in sede mammaria. Il primo ad utilizzare una tecnica di trasferimento del tessuto muscolare \u00e8 stato il medico italiano Iginio Tansini nel 1897; \u00e8 stato il primo ad utilizzare la tecnica di trasferimento del muscolo latissimo del dorso ruototandolo sulla parte anteriore del torace, per la riparazione di perdite di tessuto conseguenti ad amputazione della mammella. \nNel corso del ventesimo secolo la tecnica \u00e8 stata estesamente applicata per la prevenzione del linfedema conseguente a mastectomia radicale ampia e per la correzione di difetti della parete toracica anteriore dovuti ad asportazione di condrosarcomi.\nAlla fine degli anni settanta del 1900, con l'evoluzione delle conoscenze riguardanti la vascolarizzazione cutanea, McGraw ha proposto l'utilizzazione di un lembo muscolocutaneo, cio\u00e8 composto dal muscolo e la cute sovrastante.\nNel 1979 Bostwick ha descritto estesamente la tecnica e le sue indicazioni, riportando la sua esperienza su 60 pazienti per un periodo di 2 anni, utilizzando il lembo muscolare o muscolocutaneo, in associazione con impianti protesici. La sua tecnica, pur discostandosi poco da quelle descritte negli anni precedenti, consentiva di ottenere una soddisfacente simmetria con la mammella controlaterale, consentendo di ricreare il profilo mammario. La popolarit\u00e0 di questo lembo \u00e8 stata parzialmente offuscata dall'introduzione del lembo muscolocutaneo di retto addominale, tuttavia rimane un'opzione valida in pazienti selezionate. L'ulteriore evoluzione della tecnica negli anni pi\u00f9 recenti prevede, in alcuni casi, l'utilizzazione del lembo muscolocutaneo di latissimo del dorso allestito con tecnica \"estesa\", senza l'utilizzazione di impianti protesici.\nTra i molti autori che hanno investigato la possibilit\u00e0 di una ricostruzione mammaria con tessuti autologhi Holmstr\u00f6m \u00e8 stato il primo che ha clinicamente dimostrato la possibilit\u00e0 di utilizzare la cute addominale, trasferendo in due pazienti un esteso lembo di cute addominale dai quadranti inferiori, utilizzando il peduncolo epigastrico inferiore profondo e superficiale, dando a questa tecnica il nome di trapianto con lembo \u201cT.R.A.M.\u201d. In seguito Hartrampf ha studiato l'utilizzo dello stesso lembo, peduncolato stavolta sulle arterie epigastriche superiori, sfruttando le anastomosi intramuscolari tra il sistema dei vasi epigastrici superiori e inferiori. A partire dal 1979, dopo gli accurati studi di Boyd sulle relazioni tra i sistemi vascolari della parete addominale (vasi epigastrici superficiali, profondi, superiori, inferiori, circonflessi iliaci), il lembo \"T.R.A.M.\", sia peduncolato che microchirurgico, \u00e8 diventato uno strumento fondamentale nella ricostruzione mammaria con tessuti autologhi.\nSoltanto nel 1989 Koshima ha dimostrato clinicamente la possibilit\u00e0 di superare gli svantaggi di questo lembo sollevando un esteso lembo di cute addominale, senza il muscolo retto, ma peduncolato su una sola arteria perforante proveniente dalla arteria epigastrica inferiore profonda, il lembo \"D.I.E.P.\". Allen per primo nel 1994 ha utilizzato il lembo D.I.E.P. per la ricostruzione mammaria confermando tutti i vantaggi precedentemente sottolineati da Koshima. \nNegli ultimi dieci anni diversi autori hanno descritto la loro esperienza nell'utilizzo del lembo D.I.E.P. nella ricostruzione mammaria. L'affinamento della tecnica chirurgica e la definizione esatta delle indicazioni e dei costi-benefici di questo lembo hanno fatto s\u00ec che rimpiazzasse il lembo T.R.A.M. ovunque non fosse necessario l'apporto di tessuto muscolare. In Italia il primo ad eseguire un trapianto con lembo D.I.E.P. \u00e8 stato Santanelli nel 1998.\nTecniche ricostruttive.\nEsistono diversi metodi di \"ricostruzione mammaria\", ciascuno dei quali presenta indicazioni diverse secondo vari fattori quali:\nFondamentalmente si distinguono tre categorie di metodiche, quelle che ricostruiscono il volume mammario con tessuti autologhi, quelle che utilizzano presidi protesici e quelle che utilizzano entrambi.\nRicostruzione con tessuti autologhi.\nLe metodiche che prevedono l'uso di tessuti autologhi, cio\u00e8 della stessa paziente, hanno il vantaggio di offrire la ricostruzione di una neo-mammella molto naturale, in quanto costituita da tessuto adiposo, e pertanto con caratteristiche fisiche molto simili a quella controlaterale. Consentono inoltre il conseguimento di un valido solco sottomammario e di un volume mammario spesso del tutto simile al controlaterale, evitando quindi l'adeguamento dell'altra mammella. Un altro vantaggio inoltre \u00e8 dato dall'evitare l'uso di presidi protesici, che consente eventualmente la possibilit\u00e0 di eseguire la radioterapia post-operatoria, ben consapevoli che potrebbe comunque determinare una perdita relativa della simmetria conseguita. Infine, anche se questi interventi hanno tempi di sala operatoria maggiori e degenze pi\u00f9 lunghe, determinano una riduzione della spesa sanitaria, in quanto si riduce il numero degli interventi necessari, si evita il costo dell'espansore e della protesi definitiva e si evitano i costi aggiuntivi legati ad eventuali complicanze causate dalla radioterapia. Rispetto all'uso delle protesi si evita il rischio di successivi interventi operatori negli anni a seguire per l'eventuale insorgere di complicanze tipiche come gli spostamenti e contratture capsulari. Rispetto alle protesi comportano, infine, il vantaggio di evitare differenze di comportamento e al tatto rispetto alla mammella controlaterale, e di avere una neo-mammella che prosegue il normale percorso biologico legato all'et\u00e0 e alle variazioni di peso corporeo, evitando asimmetrie e differenze evidenti. \nVa precisato che l'uso di tessuti autologhi in ricostruzione mammaria, comporta comunque l'esecuzione d'interventi genericamente pi\u00f9 invasivi, rispetto al ricorso alle sole protesi, che richiedono quindi una degenza prolungata (in media 5-7 giorni), una pi\u00f9 lunga riabilitazione post-operatoria, ma in particolare si richiede una pi\u00f9 alta competenza chirurgica specialistica (ad es. ricostruzioni microchirurgiche) e una particolare organizzazione dei team chirurgici e anestesiologici, non sempre disponibile in tutti i presidi ospedalieri.\nRicostruzione con lembo D.I.E.P. (Deep Inferior Epigastric Perforator).\nIl lembo di tessuto autologo D.I.E.P. usato per la ricostruzione in questo caso prende il nome dai vasi perforanti della arteria epigastrica inferiore profonda (deep inferior epigastric perporator). L'intervento consiste nel trasferimento in sede toracica di una losanga di tessuto cutaneo-adiposo o solo adiposo, prelevato dalla porzione sotto-ombelicale dell'addome mediante l'isolamento delle perforanti sotto-ombelicali dell'arteria e vena Epigastrica Inferiore Profonda. A differenza del lembo T.R.A.M, il lembo D.I.E.P. non prevede il sacrificio di muscolo retto dell'addome, ma solo una limitata incisione dello stesso per accedere al peduncolo vascolare, pertanto il suo prelievo non causa alcun difetto funzionale all'area donatrice. Quindi i vasi donatori epigastrici vengono anastomizzati, con metodica microchirurgica, ai vasi riceventi precedentemente preparati, solitamente arteria e vena Circonflessa della Scapola, o anche Toracodorsale, o Mammaria interna. In seguito al prelievo resta nell'area addominale una cicatrice del tutto simile a quella dell'addominoplastica estetica, nascondibile sotto gli slip, mentre in regione mammaria solitamente resta una cicatrice la cui estensione e forma dipende dalle dimensioni della cute rimossa con la mastectomia e quindi reintegrata con il lembo.\nL'intervento, in genere della durata media di circa 5-6 ore, viene eseguito in anestesia generale, in doppia \u00e9quipe: mentre il chirurgo generale esegue la mastectomia seguendo le linee di incisione prestabilite, il chirurgo plastico allestisce il lembo addominale. Esso \u00e8 costituito da un'ellissi di cute e tessuto sottocutaneo della regione addominale, localizzata tra pube e ombelico, prelevato in continuit\u00e0 con il sistema di sottili arterie e vene che lo irrorano. Si giunge ad isolare questi vasi fino alla loro origine dall'arteria e vena iliaca, passando attraverso il muscolo retto dell'addome, ma danneggiandone solo una ristrettissima parte, e senza che ci\u00f2 comporti conseguenze funzionali per la paziente. Nel caso in cui il sistema vascolare superficiale (vasi epigastrici superficiali) sia ben rappresentato, \u00e8 possibile utilizzarlo come peduncolo principale del lembo, evitando la dissezione intramuscolare delle perforanti e preservando l'integrit\u00e0 del muscolo retto addominale (il lembo cos\u00ec allestito \u00e8 denominato S.I.E.A, da Superficial Inferior Epigastric Artery). Alcune valutazioni preliminari vanno fatte per le pazienti nullipare, che in genere hanno un'irrorazione addominale con vasi pi\u00f9 piccoli rispetto alle donne con figli, e in tutti i casi in cui si constati la presenza di vasi perforanti di piccolo calibro. In questi casi potrebbe essere necessario il prelevamento di una parte del muscolo retto addominale, preservando la fascia (lembo T.R.A.M.); ne consegue un difetto della parete addominale che viene riparato con una plastica della fascia con o senza rete, che pu\u00f2 risultare in una difficolt\u00e0 funzionale nei piegamenti del busto e/o una protrusione della parete addominale sotto sforzo.\nDopo il suo prelevamento, il lembo addominale D.I.E.P. viene trasferito in sede mammaria e suturato in posizione per rimodellare la neo-mammella. Quindi si procede alla fase pi\u00f9 delicata: quella di \u201crivascolarizzazione\u201d del lembo, ovvero si ricongiungono, con l'aiuto del microscopio, i vasi che irrorano il lembo ai vasi precedentemente isolati in regione ascellare o mammaria. In questo modo la neo-mammella sar\u00e0 normalmente collegata al circolo sanguigno ed efficacemente irrorata. Di solito si prediligono l'arteria e vena circonflessa della scapola, che vengono isolati durante la fase di linfoadenectomia ascellare da parte del chirurgo generale. Se essi non sono di qualit\u00e0 adeguata allora si possono isolare l'arteria e vena toracodorsale, sempre in sede ascellare, o l'arteria e vena mammaria interna, isolandoli al III - IV spazio intercostale, subito lateralmente allo sterno. Nelle ricostruzioni immediate non \u00e8 necessaria la reinnervazione del lembo poich\u00e9 scientificamente \u00e8 stato dimostrato che la neomammella ricostruita recupera spontaneamente ottimi livelli di sensibilit\u00e0 Fabio, Longo Benedetto et al. Prospective computerized Analyses of sensibility in breast reconstruction with Non-reinnervated DIEP flap. Plast Reconstr Surg. 2011 May; 127 (5):1790-5&lt;/ref&gt;[20].\nAl termine della procedura si completano le suture cutanee e vengono inseriti drenaggi in aspirazione in regione mammaria, ascellare e addominale, in modo da evacuare le raccolte di sangue. I drenaggi verranno rimossi dopo la ripresa della deambulazione e permangono solitamente circa 7-8 giorni, comunque fino a che la secrezione sar\u00e0 talmente bassa da consentirne la rimozione.\nIn particolare la ricostruzione con il lembo D.I.E.P. permette un risparmio quasi completo della parete muscolare, rispetto alla tecnica con lembo T.R.A.M. microchirurgico o peduncolato, che invece necessitano il prelievo parziale o sub-totale del muscolo retto addominale, che espone ad un aumentato rischio di laparocele, disturbi posturali, prolungata degenza e lunga riabilitazione post-operatoria.\nIl ricorso alla ricostruzione con lembo D.I.E.P. \u00e8 indicato:\nmentre \u00e8 controindicato se:\nRicostruzione con lembo T.R.A.M. (Transverse Rectus Abdominis Musculocutaneous).\nTipo microchirurgico:\nConsiste nel trasferimento in sede toracica di una losanga di tessuto muscolo-cutaneo-adiposo o solo muscolo-adiposo, prelevato dalla porzione sotto-ombelicale dell'addome e comprendente la parte distale del muscolo retto addominale, vascolarizzato tramite le perforanti sotto-ombelicali dall'arteria e vena epigastrica inferiore profonda. Anche in questo caso i vasi donatori epigastrici vengono anastomizzati con metodica microchirurgica ai vasi riceventi in area toracica, precedentemente preparati, solitamente l'arteria e vena circonflessa della scapola, oppure toracodorsale, o ancora mammaria interna. Nell'area addominale, cos\u00ec come in regione mammaria, restano cicatrici del tutto simili a quelle del lembo D.I.E.P. Rispetto alla tecnica con D.I.E.P, che ne rappresenta un'evoluzione, la tecnica con T.R.A.M. comporta un rischio maggiore di laparocele, per questo \u00e8 oggi meno utilizzata.\nTipo peduncolato:\nConsiste nel trasferimento in sede toracica di una losanga di tessuto muscolo-cutaneo-adiposo o solo muscolo-adiposo, prelevato dalla porzione sotto-ombelicale dell'addome. A differenza del precedente esso comprende la parte prossimale del muscolo retto addominale attraverso il quale riceve la vascolarizzazione dalle perforanti sotto-ombelicali dei vasi Epigastrici inferiori che si anastomizzano con l'arteria e vena Epigastrica Superiore. In questo caso non \u00e8 necessaria alcuna anastomosi microchirurgica dei vasi donatori Epigastrici Superiori, n\u00e9 tantomeno l'isolamento di vasi riceventi. Nell'area addominale cos\u00ec come in regione mammaria esitano cicatrici del tutto simili a quella del lembo D.I.E.P. o del T.R.A.M. microchirurgico.\nLa ricostruzione con lembo T.R.A.M., sia esso microchirurgico o peduncolato, ha le medesime indicazioni e controindicazioni del lembo D.I.E.P; in aggiunta per\u00f2, il T.R.A.M. microchirurgico ha lo svantaggio di creare un difetto muscolare nella parete addominale determinando un certo rischio di laparocele e un prolungamento dei tempi di degenza. Tale svantaggio \u00e8 ancor pi\u00f9 importante nel T.R.A.M. peduncolato, in cui il difetto muscolare addominale \u00e8 ben pi\u00f9 ampio rispetto al T.R.A.M. microchirurgico.\nRicostruzione con lembo L.I.C.A.P. (Lateral Intercostal Artery Perforator).\nL'intervento consiste nell'allestimento di un lembo che viene prelevato dalla regione toracica laterale o latero-posteriore e trasferito in sede del difetto mammario. Il lembo L.I.C.A.P. \u00e8 costituito da tessuto cutaneo e sottocutaneo della regione toracica prelevato in continuit\u00e0 con il sistema di sottili arterie e vene, dette perforanti, che lo irrorano. Si giunge ad isolare questi vasi fino alla loro origine dall'arteria e vena intercostale, passando attraverso il muscolo serrato anteriore, preservando quest'ultimo e dissecandone solo una ristrettissima parte, senza che ci\u00f2 comporti conseguenze funzionali per la paziente. Alla fine, l'area di prelievo del lembo viene chiusa linearmente, risultando una lunga cicatrice orizzontale o obliqua. Nell'area di prelievo si lascia un drenaggio in aspirazione che verr\u00e0 rimosso quando si saranno sensibilmente ridotte le perdite siero-ematiche.\nIl lembo viene trasferito in sede mammaria e suturato in posizione in modo da colmare il difetto mammario. Nell'area donatrice resta una cicatrice orizzontale o obliqua, mentre in regione mammaria l'estensione e la forma della cicatrice dipendono dal tipo di mastectomia parziale o totale effettuata. \nSolitamente richiede un ricovero di 2-3 giorni, \u00e8 eseguito in anestesia generale, e dura circa 2/2,5 ore.\nQuesta ricostruzione \u00e8 indicata quando:\n\u00c8 invece controindicata quando:\nRicostruzione con lembo T.D.A.P. (Thoraco-Dorsal Artery Perforator).\nL'intervento consiste nell'allestimento di un lembo che viene prelevato dalla regione toracica posteriore e trasferito in sede del difetto mammario. Il lembo T.D.A.P. \u00e8 costituito da tessuto cutaneo e sottocutaneo della regione fascio-cutaneo che viene prelevato dalla superficie posteriore del torace, la cui perfusione ematica \u00e8 garantita dai vasi perforanti del peduncolo toraco-dorsale, seguiti nel loro decorso intramuscolare del muscolo Grande Dorsale, preservandone la sua funzione. Si giunge ad isolare questi vasi fino alla loro origine dall'arteria e vena toracodorsale, passando attraverso il muscolo grande dorsale, preservando quest'ultimo e dissecandone solo una ristrettissima parte, senza che ci\u00f2 comporti conseguenze funzionali per la paziente.\nAlla fine, l'area di prelievo del lembo viene chiusa linearmente, risultando una lunga cicatrice orizzontale o obliqua. Nell'area di prelievo si lascia un drenaggio in aspirazione che verr\u00e0 rimosso quando si saranno sensibilmente ridotte le perdite siero-ematiche. Il lembo viene trasferito in sede mammaria e suturato in posizione in modo da colmare il difetto mammario. Solitamente richiede un ricovero di 2-3 giorni, \u00e8 eseguito in anestesia generale, e dura circa 2/2,5 ore.\nIl lembo T.D.A.P. \u00e8 indicato quando:\nmentre \u00e8 controindicato quando:\nRicostruzione con Lembo S.G.A.P. (Superior Gluteal Artery Perforator).\nL'intervento consiste nell'allestimento di un lembo che viene prelevato dalla regione glutea e trasferito in sede del difetto mammario. Il lembo SGAP prende il suo nome dai vasi perforanti della arteria glutea superiore e consiste in una losanga di tessuto cutaneo-adiposo prelevato dalla regione glutea mediante l'isolamento delle perforanti dell'arteria e vena Glutea Superiore. Tale lembo non prevede il sacrificio di muscolo gluteo, ma solo una limitata incisione dello stesso per accedere al peduncolo vascolare, pertanto il suo prelievo non causa alcun difetto funzionale all'area donatrice.\nNell'area di prelievo si lascia un drenaggio in aspirazione che verr\u00e0 rimosso quando si saranno sensibilmente ridotte le perdite siero-ematiche e il lembo viene trasferito in sede mammaria e suturato in posizione in modo da colmare il difetto. In seguito al prelievo, nell'area donatrice esita una cicatrice orizzontale/obliqua del tutto simile a quella di una procedura estetica di lifting di gluteo, che rimane celata dallo slip, mentre in regione mammaria esita una cicatrice la cui estensione e forma dipendono dalle dimensioni della cute rimossa con la mastectomia e quindi reintegrata con il lembo.\nL'allestimento del lembo SGAP \u00e8 indicato:\nmentre \u00e8 controindicato se:\nRicostruzione con Lembo T.M.G. (Transverse Muscolo-cutaneous Gracilis).\nL'intervento consiste nel prelievo di tessuti quali cute, adipe e muscolo gracile dalla porzione prossimale della coscia per la ricostruzione della mammella. Il prelevamento del muscolo Gracile (al contrario di altri muscoli come il retto dell'addome), non produce evidenti deficit funzionali e la cicatrice, posizionata lungo la piega inguinale, ovvero alla radice della coscia nella sua aderenza alla parte inguinale, rimane facilmente celata sotto gli slip. Il peduncolo vascolare di questo lembo \u00e8 costituito dal ramo ascendente dell'arteria femorale profonda e dalla vena corrispondente. Il lembo viene prelevato dalla porzione mediale del terzo superiore della coscia (interno coscia) assieme al suo peduncolo vascolare e sacrificando il muscolo gracile, e viene trasferito in sede mammaria per la ricostruzione della neo-mammella, anche in questo caso ristabilendo la vascolarizzazione mediante ad anastomosi microchirurgiche con i vasi ascellari o mammari interni.\nIn seguito al prelievo del lembo TMG l'area, nella quale viene posizionato un drenaggio in aspirazione, viene quindi chiusa con una sutura lineare, risultando una cicatrice orizzontale lungo la piega inguinale, completamente celata dagli indumenti intimi e del tutto simile alla cicatrice da lifting crurale.\nQuesta procedura \u00e8 indicata se:\nmentre \u00e8 controindicata se:\nQuadrantectomia.\nLa quadrantectomia \u00e8 un intervento chirurgico mirato ad asportare un tumore alla mammella, quando sia possibile intervenire solo su una porzione di questa. Anatomicamente la mammella \u00e8 convenzionalmente divisa in quattro quadranti, e si procede quindi all'asportazione solo di quello interessato dal tumore. Le indicazioni di quando sia possibile ricorrere a una quadrantectomia al posto di una mastectomia totale, dipendono dalle valutazioni cliniche del medico in ragione del tipo e dell'estensione del tumore. \nEsistono varie tecniche chirurgiche per eseguire una quadrantectomia, in ambito di chirurgia senologica e di chirurgia plastico ricostruttiva. Qui sono riportare le tecniche derivate dalla chirurgia plastica ricostruttiva.\nQuadrantectomia e ricostruzione con tecnica \"Wise pattern\".\nConsiste nell'applicazione dei principi della mastoplastica riduttiva estetica alla quadrantectomia. \u00c8 possibile utilizzare questa tecnica quando si prevede una quadrantectomia/tumorectomia, e il settore con la neoplasia da asportare corrisponde al settore che solitamente viene asportato dopo una regolare mastoplastica riduttiva, ovvero QIE, QII o all'intersezione dei QQSS. Dopo quest'intervento restano delle cicatrici periareolari, dall'areola al solco sottomammario e in quest'ultimo, e una forma del cono mammario del tutto simili a quelle conseguenti alla mastoplastica riduttiva estetica.\nLa ricostruzione con \"Wise pattern\" \u00e8 indicata quando:\nmentre \u00e8 controindicata quando:\nDopo la localizzazione del tumore, se esso ricade nei quadranti inferiori o appena sopra al complesso areola-capezzolo (CAC), si applica sulla cute mammaria il pattern della mastoplastica riduttiva e si procede come nella riduzione mammaria. Se la neoplasia \u00e8 localizzata nel QIE o QII si asportano i quadranti inferiori mantenendo la vascolarizzazione del CAC attraverso un lembo superiore laterale o mediale. Se essa \u00e8 invece localizzata sopra il complesso areola-capezzolo, si conserva la vascolarizzazione di questo attraverso un lembo inferiore e si rimuove il resto della ghiandola. Alla fine la mammella viene suturata esattamente come nella mastoplastica riduttiva estetica.\nQuadrantectomia e ricostruzione con tecnica \"Wise pattern modificata da Santanelli\".\nCome la precedente, questa tecnica consiste nella modifica dei principi della mastoplastica riduttiva \u201cWise Pattern\u201d per adeguarli alla ricostruzione mammaria, ma il suo particolare disegno permette di applicarla anche nella rimozione di tumori in quadranti differenti da quelli che vedono normalmente applicata la tecnica \u201cWise Pattern\u201d tradizionale. \u00c8 infatti raccomandabile utilizzare questa tecnica quando si prevede una quadrantectomia/tumorectomia, corrisponde ai Quadranti superiori (QQSS), poich\u00e9 permette di riportare esiti estetici sensibilmente migliori di altre tecniche che asportano il tumore ma non ricompongono la coppa del seno anche nella parte superiore. Pertanto con la tecnica \u201cWise pattern- modificata Santanelli\u201d si dovr\u00e0 conservare, nel quadrante inferiore corrispondente al quadrante superiore asportato, una quantit\u00e0 di cute e ghiandola idonea a reintegrare l'asportazione eseguita superiormente. Dopo quest'intervento esisteranno delle cicatrici periareolari, dall'areola al solco sottomammario, nel solco, e una, a seconda dei casi, nel quadrante SI o SE. La forma del cono mammario sar\u00e0 del tutto simile a quella conseguente alla mastoplastica riduttiva estetica.\nLe indicazioni alla ricostruzione \"Wise pattern modificata da Santanelli\" sono sostanzialmente le stesse che per la \"Wise pattern\" tradizionale, tranne che per la localizzazione della neoplasia. Si applica, infatti, il pattern modificato da Santanelli quando \u00e8 prevista una quadrantectomia/tumorectomia nei settori QSE o QSI.\nLipofilling o \"innesto adiposo\".\nIl lipotrapianto e/o lipoinnesto \u00e8 un intervento chirurgico il cui scopo \u00e8 il reintegro, o il ripristino, del volume della mammella in toto o di quadranti interessati da deformit\u00e0 o depressioni. Si esegue attraverso il prelievo e il trasferimento di una quantit\u00e0 variabile di tessuto adiposo da una regione donatrice del corpo, solitamente i trocanteri, alla regione mammaria da trattare. La tecnica si applica in casi di traumi che hanno modificato la forma della mammella, asimmetrie congenite e, ultimamente, si sta sperimentando e valutando la sua applicazione per correzioni post quadrantectomie e altri interventi chirurgici a seguito di tumori.\nParte del tessuto adiposo innestato va incontro a riassorbimento, e pertanto, sovente \u00e8 necessario ricorrere a molteplici sedute (almeno 3) per conseguire la correzione desiderata. L'intervento viene eseguito in anestesia locale, loco-regionale o generale, a seconda dei casi e della associazione con altre procedure, e la durata della procedura dipende dall'ampiezza della regione da trattare.\nPrevia infiltrazione di 0,5 -1 cc di anestesia locale, si effettuano 2-3 incisioni di 2\u20133\u00a0mm di lunghezza, a livello dell'area donatrice (solitamente addome, fianchi o cosce) dove, mediante cannule a basket da 2,4\u00a0mm e siringhe di 10 cc, si effettua un'aspirazione di circa 100-200 cc di adipe che, sterilmente, viene centrifugato secondo la metodica di \u201cColeman\u201d sino ad ottenere la necessaria quantit\u00e0 di grasso purificato da reimpiantare a livello del difetto. Successivamente, previa esecuzione di piccole incisioni di 1,2\u00a0mm a livello mammario, si effettua l'infiltrazione del grasso purificato mediante le stesse siringhe da 10cc e ago cannule da 1-1,3\u00a0mm, attraverso tunnel incrociati, s\u00ec da ottenere un riempimento omogeneo dell'area interessata. Segue la sutura delle mini incisioni. I trattamenti sono solitamente distanziati di almeno 3-6 mesi.\nTale metodica \u00e8 indicata se:\nmentre \u00e8 controindicata se:\nPresidi protesici.\nL'uso di presidi protesici, cio\u00e8 di protesi al silicone, fornisce il vantaggio di evitare l'esecuzione di un prelievo di tessuto da un'area donatrice e quindi riduce l'impegno fisico del paziente e i tempi operatori. Talvolta per\u00f2 si deve ricorrere a pi\u00f9 di un intervento, ritardando cos\u00ec il completamento dell'iter ricostruttivo. In pazienti con mammelle piccole queste metodiche offrono la possibilit\u00e0 di eseguire contemporaneamente una mastoplastica additiva controlaterale. Lo svantaggio fondamentale nell'uso di protesi nell'ambito della chirurgia plastico ricostruttiva in seguito a un tumore \u00e8 costituito dall'incompatibilit\u00e0 con la radioterapia che, infatti, determina con alta probabilit\u00e0 la necrosi della cute di rivestimento e l'estrusione della protesi stessa.\nSe \u00e8 vero quindi che con questa metodica non si aggiungono altre cicatrici nella regione mammaria da ricostruire, \u00e8 altrettanto vero che spesso non \u00e8 possibile ricostruire una mammella con una ptosi sufficientemente naturale, quindi per il raggiungimento di una valida simmetria spesso si rende necessaria una mastoplastica riduttiva o una mastopessi d'adeguamento della mammella controlaterale. Un ulteriore svantaggio, che si manifesta soprattutto nelle ricostruzioni monolaterali, \u00e8 dato dalla pi\u00f9 o meno lenta ma inesorabile perdita della simmetria, in quanto la mammella controlaterale continua ad andare incontro ai normali processi di senescenza quali atrofia e ptosi, mentre quella ricostruita rimane molto pi\u00f9 stabile e rigida nel tempo. Altri problemi connessi all'uso delle protesi sono il rischio di spostamento nel tempo delle stesse e l'insorgere di contratture capsulari, effetto della reazione del corpo all'introduzione di un oggetto estraneo.\nTecnica con \"espansore e protesi\".\nQuesta metodica ricostruttiva con uso di protesi prevede due tempi chirurgici: uno per l'inserimento di un espansore della cute e il secondo per la sostituzione di questo con la protesi definitiva. Nella prima fase chirurgica, solitamente eseguita in contemporanea con la mastectomia, si inserisce un espansore mammario, una sorta di protesi vuota con una piccola valvola, le cui misure sono scelte sulla base di quelle della mammella controlaterale. L'espansore viene collocato in una tasca completamente sottomuscolare, formata dal muscolo Grande Pettorale e dal muscolo Serrato Anteriore. dopo aver sollevato il Gran Pettorale medialmente, s'interrompono le sue inserzioni sterno-condrali inferiori e si solleva lateralmente il Serrato Anteriore dal piano costale in modo d'allestire una tasca sufficientemente larga per accettare l'espansore, e infine si suturano i due muscoli tra loro, e sopra di essi si sutura la cute, lasciando dei drenaggi in aspirazione.\nGi\u00e0 in sala operatoria l'espansore viene riempito in modo da ridurre gli spazi morti, mentre nel periodo successivo sar\u00e0 riempito con iniezione di liquido attraverso una piccola valvola con frequenza settimanale e in ragione di circa il 10% del suo volume fino e oltre il suo volume massimo. Cos\u00ec facendo si determina un aumento della superficie cutanea toracica necessaria per ricostruire nel secondo tempo chirurgico la protuberanza mammaria. Dopo aver ottenuto una valida espansione con ipercorrezione del difetto, si procede, nel secondo tempo chirurgico, alla rimozione dell'espansore, accedendo attraverso la pregressa cicatrice, e alla sostituzione dello stesso con la protesi definitiva, che sar\u00e0 impiantata di volume idoneo a ricostruire una mammella simile a quella controlaterale. Per il raggiungimento di una valida simmetria spesso si rende necessaria una mastoplastica riduttiva o una mastopessi di adeguamento della mammella controlaterale, talvolta ripetibile negli anni.\nLa ricostruzione con \"espansore e protesi\" \u00e8 indicata quando:\nmentre \u00e8 controindicata:\nRicostruzione con tecnica \"Wise pattern + protesi\".\nConsiste nell'applicazione dei principi della mastoplastica riduttiva alla ricostruzione mammaria. \u00c8 molto simile alla Wise pattern con soli tessuti autologhi, dalla quale differisce per la completa asportazione della ghiandola, con risparmio della cute mammaria prevista dal pattern della mastoplastica riduttiva. Il volume mammario deve quindi essere reintegrato necessariamente con una protesi. Restano delle cicatrici periareolari, dall'areola al solco sottomammario, e in quest'ultimo, simili a quelle conseguenti alla mastoplastica riduttiva e pertanto nascoste sotto il reggiseno. Il capezzolo e l'areola sono ricostruiti successivamente. Questa metodica si accompagna spesso ad una mastoplastica riduttiva controlaterale, oppure viene eseguita bilateralmente, spesso in caso di mastectomie sottocutanee profilattiche.\nTale metodica \u00e8 indicata quando:\ned \u00e8 controindicata quando:\nRicostruzione con tecnica \"Wise pattern modificata da Santanelli + protesi\".\nDel tutto simile alla metodica precedente, differisce solo perch\u00e9 la cute da asportare con la neoplasia \u00e8 localizzata nei QQSS, pertanto, per ottenere la copertura della protesi, bisogna applicare un pattern di riduzione cutanea modificato. Indicazioni e controindicazioni di questa metodica sono sovrapponibili a quelle per la \"Wise pattern + protesi\" tradizionale.\nAllo stesso modo la procedura chirurgica \u00e8 del tutto simile alla metodica precedente, e ne differisce solo perch\u00e9 la cute da asportare, e quindi quella da salvaguardare, segue il pattern modificato per ottenere l'asportazione della cute in contiguit\u00e0 con la neoplasia e contemporaneamente la copertura della protesi.\nRicostruzione con lembi autologhi e protesi.\nRicostruzione con il Lembo toracico-laterale + protesi.\nConsiste nel reintegro della superficie cutanea mediante la rotazione di un lembo fascio-cutaneo prelevato dalla faccia laterale del torace, mentre per la ricostituzione del volume mammario \u00e8 necessario l'inserimento di una protesi definitiva, che viene posizionata sotto il muscolo pettorale, dopo aver interrotto le sue inserzioni sternali pi\u00f9 distali. Esitano una cicatrice a V capovolta sul cono mammario e una orizzontale sulla parete laterale del torace, comunque tutte nascoste sotto il reggiseno.\nQuesta metodica \u00e8 indicata quando:\ned \u00e8 controindicata quando:\nRicostruzione con il lembo di Latissimus Dorsi +/- protesi.\nConsiste nella rotazione di tessuto muscolo-cutaneo, o solo muscolare, prelevato dalla faccia posteriore del torace e, se necessario, nella reintegrazione del volume mammario mediante l'utilizzo di una protesi definitiva. Il Gran Dorsale \u00e8 un muscolo sottile e a forma di ventaglio che origina dalla faccia anteriore delle ultime tre coste, dal margine posteriore e laterale della cresta iliaca e, mediante la fascia toraco-lombare, dalle ultime 6 vertebre toraciche e lombari, e si inserisce sul margine mediale dell'incisura bicipitale dell'omero. \u00c8 quasi completamente sottocutaneo, tranne nella porzione mediale superiore dove \u00e8 coperto dal trapezio e nella inserzione distale dal teres major. Si scolpisce quindi il lembo isolando il capo prossimale del muscolo Gran Dorsale fino alla sua origine senza per\u00f2 interromperlo, si risparmia, ovviamente, il peduncolo vascolare, ma si interrompe il nervo toracodorsale.\nCon il muscolo si pu\u00f2 prelevare un'isola cutanea variamente orientata e di notevoli dimensioni, che pu\u00f2 essere lunga quanto tutta la lunghezza verticale del muscolo e larga di solito non pi\u00f9 di 12\u00a0cm per permettere una chiusura per approssimazione diretta dei margini. Insieme con l'isola cutanea si trasporter\u00e0 una quantit\u00e0 di muscolo Gran Dorsale che, suturato alla parete toracica, sar\u00e0 sufficiente a rivestire completamente la protesi. Dopo il trasferimento, l'area di donazione verr\u00e0 chiusa per prima intenzione, lasciando un drenaggio in aspirazione. In seguito resta una cicatrice mammaria ad ellisse sul cono mammario (o lineare in caso di allestimento di un lembo esclusivamente muscolare) e una sulla parete posteriore del torace, comunque tutte nascoste sotto il reggiseno.\nLa ricostruzione con \"Latissimus Dorsi + protesi\" \u00e8 indicata se:\nmentre \u00e8 controindicata quando:"}
{"id": "3492853", "revid": "1305772", "url": "https://it.wikipedia.org/wiki?curid=3492853", "title": "TW1 (Austria)", "text": "TW1 \u00e8 stata una rete televisiva digitale austriaca.\nEra di propriet\u00e0 del gruppo ORF da ottobre 2005. TW1 \u00e8 stato lanciato nel dicembre 1997 sul satellite Astra al 19.2\u00b0 east sul pacchetto ORF Digital non criptato, e su televisione via cavo nell'Europa in lingua tedesca.\nTW1 trasmetteva programmi di notizie, politica, cultura, piacere, viaggi e meteo. Dal 2000 TW1 ha iniziato le trasmissioni anche di un programma sportivo. Tuttavia, con il lancio di ORF Sport Plus a maggio 2006, molti programmi sportivi sono stati sposati sul nuovo canale.\nIl 26 ottobre 2011 il canale \u00e8 stato rimpiazzato da ORF III."}
{"id": "3492864", "revid": "1714743", "url": "https://it.wikipedia.org/wiki?curid=3492864", "title": "Caterina I di Courtenay", "text": "Caterina eredit\u00f2 il titolo di imperatore latino di Costantinopoli trasmettendolo al marito, Carlo di Valois, e poi alla figlia Caterina.\nNel 1301 a Saint-Cloud spos\u00f2 Carlo di Valois, al quale dette quattro figli:"}
{"id": "3492868", "revid": "124123", "url": "https://it.wikipedia.org/wiki?curid=3492868", "title": "Luigi Acilio", "text": "Nato ad Alife, \u00e8 stato un canonico della Cattedrale di Alife e tipografo itinerante attivo ad Alife, Napoli e Salerno.\nNel 1536 \u00e8 Primicerio del Capitolo della Cattedrale. Quell'anno dal suo torchio in Alife pubblica \"Opera nuoua nomata Vero tempio de amore\" di Iacopo Campanile, introdotto da una lettera dedicatoria alla contessa Cornelia Piccolomini. Nel 1542 \u00e8 a Napoli, dove pubblica \"Operum infidelium fideliumque elucidatio\" di Pietro Caporella con lo pseudonimo di \"Cilio Alifano\" con il quale firmer\u00e0 le edizioni successive. L'anno seguente \u00e8 a Salerno, dove introduce l'arte della stampa e pubblica almeno due opere prima di rientrare in Alife. Dal 1552 \u00e8 di nuovo a Napoli dove d\u00e0 alle stampe il \"De puerorum institutione\" del grammatico e professore alifano Cesare Benenato, e due opere di Costantino Castriota. Negli anni successivi prosegue con pubblicazioni di un certo interesse, soprattutto a carattere militare e religioso, comprese pi\u00f9 prediche di Felice Peretti poi divenuto Papa Sisto V che lo ricorda in un proprio manoscritto. Stampa in Napoli almeno fino al novembre 1558 ultima data nota. Di lui ci sono pervenute almeno 20 cinquecentine, disponibili in biblioteche italiane ed estere, oltre a notizie bibliografiche di altre edizioni perdute."}
{"id": "3492870", "revid": "40734894", "url": "https://it.wikipedia.org/wiki?curid=3492870", "title": "Caterina di Courtenay", "text": ""}
{"id": "3492877", "revid": "729019", "url": "https://it.wikipedia.org/wiki?curid=3492877", "title": "Genoa Cricket and Football Club 1916-1917", "text": "Questa voce raccoglie le informazioni riguardanti il Genoa Cricket and Football Club nel primo periodo bellico dal 1916 al 1917, durante il quale partecip\u00f2 alla Coppa Liguria.\nStagione.\nLa Grande Guerra continuava ad infuriare in Europa ed a causa delle difficolt\u00e0 di spostamento ed il depauperamento delle rose dei club, la FIGC rinunci\u00f2 ad organizzare la seconda edizione della Coppa Federale. Solo i comitati regionali organizzarono dei campionati: per la Liguria venne creata la Coppa Liguria che raccoglie i maggiori club liguri, torneo in cui il Genoa si piazzer\u00e0 al primo posto.\nInoltre il Genoa organizza nel gennaio 1917 la Coppa Pasteur, competizione che metteva in palio un trofeo donato da Enrico Pasteur. La competizione, che vi vedeva partecipare sodalizi del genovesato, termin\u00f2 con la vittoria del \"Grifone\" dopo una doppia finale contro la Spes.\nAlla guida del sodalizio \"rossoblu\" non c'\u00e8 pi\u00f9 Thomas Coggins, arruolatosi, come il suo predecessore Garbutt, come volontario nell'esercito britannico, ma Enrico Pasteur, una delle vecchie glorie della squadra.\nMaglie.\nLa maglia per le partite casalinghe presentava i colori attuali (anche se la dicitura ufficiale era rosso granato e blu) ma a differenza di oggi il blu era posizionato a destra.\nOrganigramma societario.\nArea direttiva\nArea tecnica\nRisultati.\nIl Genoa partecip\u00f2 solamente alla Coppa Liguria ed alla Coppa Pasteur, chiuse entrambe al primo posto."}
{"id": "3492880", "revid": "290351", "url": "https://it.wikipedia.org/wiki?curid=3492880", "title": "Jimmy Baio", "text": "Biografia.\nNato nello stato di New York, ha partecipato a numerose serie TV come \"Joe and Sons\", \"Fantasilandia\" e \"Bolle di sapone\" (\"Soap\") dove ha interpretato la parte di Billy Tate per 60 episodi. "}
{"id": "3492882", "revid": "1442080", "url": "https://it.wikipedia.org/wiki?curid=3492882", "title": "J\u00f3zef Gara", "text": "Gara \u00e8 anche il creatore dell'alfabeto vilamoviano ed \u00e8 autore di poesie in questa lingua. Nel 2003 ha pubblicato \"Zbi\u00f3r wierszy oraz s\u0142ownik j\u0119zyka wilamowskiego\" (\"Una raccolta di poesia e il dizionario della lingua vilamoviana\"). Nel 2004 ha raccolto vecchie canzoni di Wilamowice e le ha corrette ed ampliate in vista di una futura pubblicazione. Tra il 2004 ed il 2006 ha insegnato il vilamoviano in una scuola elementare di Wilamowice."}
{"id": "3492883", "revid": "1543377", "url": "https://it.wikipedia.org/wiki?curid=3492883", "title": "Pratt &amp; Whitney JT8D", "text": "Il Pratt &amp; Whitney JT8D \u00e8 un motore turbofan a basso rapporto di diluizione (compreso tra 0,96 e 1,74), sviluppato dalla statunitense Pratt &amp; Whitney nella prima met\u00e0 degli anni sessanta.\nStoria.\nIl JT8D \u00e8 il diretto discendente del turbogetto Pratt &amp; Whitney J52, sviluppato a partire dal 1954 per i Grumman A-6 Intruder della US Navy.\nSulla base del J52 la Pratt &amp; Whitney inizi\u00f2 nel 1959 lo sviluppo di un motore destinato al Boeing 727, ma impiegato successivamente su altri velivoli tra cui Douglas DC-9, Boeing 737-100 e -200. Prodotto in 11845 esemplari con spinte comprese tra 62 e 77\u00a0kN (da 14 000 a 17 400\u00a0lb), entr\u00f2 in servizio su un 727 il primo febbraio del 1964.\nSviluppo.\nA partire dagli anni settanta, la Pratt &amp; Whitney svilupp\u00f2 una versione avanzata del motore (la serie JT8D-200) per venire incontro alle normative pi\u00f9 stringenti in tema di inquinamento acustico e di impatto ambientale. Di questa versione ne vennero prodotti 2856 esemplari, portando cos\u00ec il totale a 14701 e rendendolo di fatto uno dei motori a turbina di maggior successo commerciale.\nProgettato per essere pi\u00f9 silenzioso, pulito e pi\u00f9 potente dei modelli precedenti, la serie -200 era caratterizzata da un maggiore rapporto di bypass (1,74:1) e spinta compresa tra 82 e 97\u00a0kN (da 18 500 a 21 700\u00a0lb). Entr\u00f2 in servizio nel 1980 sugli MD-80 di cui era l'esclusiva motorizzazione.\nIn seguito all'entrata in vigore di limiti pi\u00f9 stringenti sulla rumorosit\u00e0 (\"Stage-3\"), furono studiate e certificate diverse modifiche per far rientrare nei limiti i velivoli con le motorizzazioni pi\u00f9 datate. Per i Boeing 727, ad esempio, venne proposto il programma \"Super 27\", mentre i Boeing 737-200 poterono continuare ad operare installando appositi \"silenziatori\" (\"Hush Kit\").\nLa Pratt &amp; Whitney, in collaborazione con la Seven Q Seven (SQS) e la Omega Air, ha proposto il JT8D-219 come soluzione per rimotorizzare i Boeing 707 ancora largamente usati in campo militare. La Northrop Grumman, invece, ha utilizzato il -219 per la flotta di 19 Joint Surveillance Target Attack Radar System (E-8 Joint STARS) della United States Air Force, consentendogli una maggiore autonomia oraria grazie alla superiore efficienza.\nLa NATO ha in programma la rimotorizzazione della sua flotta di aerei AWACS E-3 Sentry ed il -219 sembrerebbe costare la met\u00e0 rispetto al concorrente CFM 56 grazie alla sua somiglianza geometrica e di bilanciamento rispetto al motore originario e, conseguentemente, alle minori modifiche necessarie per la sua installazione.\nUna versione con postbruciatore (Volvo RM8) \u00e8 stata costruita su licenza in Svezia per il caccia Saab 37 Viggen. La versione per impianti di potenza e propulsione marina \u00e8 nota con la sigla FT12.\n\u00c8 prevista l'installazione di due motori derivati dal JT8D-200 sul nuovo business jet supersonico Aerion SBJ attualmente in fase di progettazione.\nTecnica.\nLe prime versioni di JT8D erano dotate di un fan a doppio stadio ed un compressore assiale di bassa pressione a sei stadi mossi da un albero collegato ai tre stadi di turbina di bassa pressione, mentre i sette stadi del compressore di alta pressione erano collegati da un secondo albero concentrico al primo ad un singolo stadio di turbina di alta pressione.\nLe versioni -200 si differenziano per il fan di diametro maggiore (e relativo incremento del rapporto di diluizione) a stadio singolo.\nLa camera di combustione \u00e8 di tipo tubo-anulare con nove tubi di fiamma interconnessi.\nIl JT8D \u00e8 un turboventola a flussi miscelati con un diffusore a lobi posto nell'ugello di scarico che contribuisce ad abbassare la rumorosit\u00e0. Nel 2006 \u00e8 stato certificato un kit di modifica (STC) per i motori installabili sugli MD-80 che, oltre a prevedere nuovi materiali fonoassorbenti per la presa d'aria e lo scarico, introduce un diffusore di nuovo disegno a 16 lobi che consente di rientrare nei pi\u00f9 stringenti limiti acustici (\"Stage-4\").\nVersioni.\nDati tratti da FAA Type Certificate Data Sheet"}
{"id": "3492884", "revid": "1355461", "url": "https://it.wikipedia.org/wiki?curid=3492884", "title": "Placca somala", "text": "La placca somala \u00e8 una placca tettonica che si sta formando per il fatto che la placca africana si sta dividendo lungo il Rift dell'Africa orientale. La parte della placca africana che si trova dall'altro lato del rift \u00e8 a volte indicata come placca nubiana. Poich\u00e9 il rifting sta, in termini geologici, appena \"salpando\", queste due parti della placca africana sono talvolta considerate come protoplacche piuttosto che come vere e proprie placche. La superficie della placca somala \u00e8 di 0,47192 steradianti.\nLa placca somala \u00e8 delimitata a ovest dal rift dell'Africa orientale, che si estende a sud attraverso l'Africa orientale dalla tripla giunzione nel triangolo di Afar, e un proseguimento sottomarino del rift si estende al largo verso sud. Il confine settentrionale \u00e8 la dorsale di Aden lungo la costa dell'Arabia Saudita. Il confine orientale \u00e8 la dorsale medio-indiana, la parte settentrionale della quale \u00e8 anche conosciuta come dorsale di Carlsberg. Il confine meridionale \u00e8 la dorsale indiana sudoccidentale. I dati sul vulcanismo delle isole Comore e dei vulcani del nord del Madagascar danno un tasso di movimento verso est su un hot spot di circa 45\u00a0mm all'anno.\nLo spostamento della placca somala avviene ad una velocit\u00e0 di rotazione di \u00b0 per milione di anni con un polo euleriano posto a 58\u00b079' di latitudine nord e 81\u00b064' di longitudine ovest (riferimento: placca pacifica)."}
{"id": "3492889", "revid": "599013", "url": "https://it.wikipedia.org/wiki?curid=3492889", "title": "Carlo Capelli", "text": "Erroneamente conosciuto come Cappelli, ma registrato come Capelli (con una P) all'anagrafe di Piacenza.\nCarriera.\nEsordisce con il in massima serie il 9 novembre 1913 nella vittoria esterna per 6-1 contro l'Associazione Milanese del Calcio. Nell'unica stagione in \"rossonero\" giocher\u00e0 solo un'altra partita, il derby perso per 5-2 il 22 febbraio 1914 contro l'.\nCon il ottenne il terzo posto del girone eliminatorio lombardo nella stagione 1913-1914.\nLa stagione seguente passa al , con cui gioca quattro incontri, ottenendo con i \"canarini\" l'ultimo posto del Girone Eliminatorio della Lombardia orientale ed Emilia.\nDopo lo scoppio della prima guerra mondiale passa al con cui disputa la Coppa Federale 1915-1916, giocando cinque incontri, e piazzandosi al quarto posto del girone delle Finali nazionali."}
{"id": "3492905", "revid": "80598", "url": "https://it.wikipedia.org/wiki?curid=3492905", "title": "An'Neris", "text": "Biografia.\nDebutta a tredici anni guadagnandosi l'appellativo di \"Miss Rock'n'roll\"; viene scoperta dal maestro Vitaliano Caruso, che la fa debuttare con la sua etichetta, la Caruso.\nNel 1962, dopo aver ottenuto un contratto discografico con la Carosello, prende parte al Festival internazionale del twist e al Festival di Topolino con la canzone \"I magnifici tre\".\nSempre nel 1962 partecipa al Gran Festival di Piedigrotta interpretando \"Carulina Saint Tropez\" in abbinamento con Joe Sentieri e \"Na stella v\u00f2 cad\u00e8\", abbinata alla cantante Livia.\nUrlatrice di forte personalit\u00e0, le viene assegnato il Kaberlaba Rivelazione 1962 per la sua comunicativa e per il calore delle sue esecuzioni.\nNel 1964 prende parte alla prima edizione del Festivalbar con il brano \"Dov'ero\".\nDopo il cambio di casa discografica ed il passaggio a La Ghenga incide altri dischi, per poi ritirarsi dall'attivit\u00e0."}
{"id": "3492906", "revid": "40735835", "url": "https://it.wikipedia.org/wiki?curid=3492906", "title": "Moo! Wrapper", "text": ""}
{"id": "3492909", "revid": "76963", "url": "https://it.wikipedia.org/wiki?curid=3492909", "title": "Riya", "text": "Canta per il gruppo musicale eufonius."}
{"id": "3492916", "revid": "767487", "url": "https://it.wikipedia.org/wiki?curid=3492916", "title": "Djebel Chelia", "text": "Il Djebel Chelia (2.328 - ) \u00e8 la vetta pi\u00f9 alta nel massiccio dell'Aur\u00e8s situato nell'Algeria settentrionale. \u00c8 il secondo picco pi\u00f9 alto dell'Algeria dopo il Monte Tahat. Si colloca nella parte occidentale della wil\u0101ya (provincia) di Khenchela."}
{"id": "3492917", "revid": "486946", "url": "https://it.wikipedia.org/wiki?curid=3492917", "title": "L\u00ece Y\u01d4k\u00f2u", "text": ""}
{"id": "3492918", "revid": "767487", "url": "https://it.wikipedia.org/wiki?curid=3492918", "title": "Luis Eyzaguirre", "text": ""}
{"id": "3492924", "revid": "767487", "url": "https://it.wikipedia.org/wiki?curid=3492924", "title": "Humberto Cruz", "text": ""}
{"id": "3492926", "revid": "767487", "url": "https://it.wikipedia.org/wiki?curid=3492926", "title": "Honorino Landa", "text": ""}
{"id": "3492932", "revid": "474175", "url": "https://it.wikipedia.org/wiki?curid=3492932", "title": "Marcos Paz", "text": "Fu governatore delle province di Tucum\u00e1n e di C\u00f3rdoba, nonch\u00e9 Vicepresidente dell'Argentina.\nBiografia.\nFiglio di Juan Bautista Paz, ministro del governatore di Tucum\u00e1n Alejandro Heredia, comp\u00ec i suoi studi a Buenos Aires e divenne avvocato nel 1835. In seguito accompagn\u00f2 lo stesso Heredia come segretario durante le campagne militari contro la Confederazione Per\u00f9-Boliviana. Il 21 ottobre 1841 si spos\u00f2 con Micaela Cascallares, discendente di una famiglia di agiati possidenti terrieri.\nEntrato nell'esercito, dopo la caduta di Juan Manuel de Rosas appoggi\u00f2 le azioni di Justo Jos\u00e9 de Urquiza, partecipando all'infruttuoso assedio di Buenos Aires. Nominato deputato alla Convenzione Costituente del 1853 e in seguito senatore per la Provincia di Tucum\u00e1n al Congresso Federale. Nel 1858 fu nominato governatore di Tucum\u00e1n, carica che occup\u00f2 fino al 1860.\nChiamato dal generale Wenceslao Paunero a mettere ordine nella provincia di C\u00f3rdoba, allora in totale anarchia per gli scontri tra i liberali della provincia, si rec\u00f2 poi nel nord del paese a mettere pace tra i governatori di Tucum\u00e1n, Catamarca, Santiago del Estero e Salta.\nEletto senatore nel 1861, nel 1862 Paz assunse la vicepresidenza della nazione; il 12 giugno 1865 assunse le funzioni di presidente a causa degli impegni del presidente Bartolom\u00e9 Mitre in qualit\u00e0 di comandante dell'esercito alleato nella guerra della Triplice Alleanza. Il 2 gennaio 1868, mentre esercitava le funzioni di vicepresidente, Marcos Paz mor\u00ec, vittima di un'epidemia di colera."}
{"id": "3492933", "revid": "767487", "url": "https://it.wikipedia.org/wiki?curid=3492933", "title": "Francisco Vald\u00e9s", "text": "Carriera.\nHa partecipato al Campionato mondiale di calcio nel 1966 e 1974."}
{"id": "3492935", "revid": "287204", "url": "https://it.wikipedia.org/wiki?curid=3492935", "title": "Francisco Valdes", "text": ""}
{"id": "3492942", "revid": "767487", "url": "https://it.wikipedia.org/wiki?curid=3492942", "title": "Luis \u00c1lamos", "text": "Carriera.\nCon l'Universidad de Chile vinse per quattro volte il campionato cileno (1959, 1962, 1964, 1965), ottenuto una volta anche con il Colo Colo (1972), club con il quale vinse anche una coppa nazionale (1974) e un vicecampionato nella coppa Libertadores con Colo Colo (1973)\nGuid\u00f2 la Nazionale cilena ai Mondiali del 1966 ed a quelli del 1974."}
{"id": "3492943", "revid": "1310927", "url": "https://it.wikipedia.org/wiki?curid=3492943", "title": "A Profesionalna Futbolna Grupa 1996-1997", "text": "L\u2019edizione 1996-97 della A Profesionalna Futbolna Grupa vide la vittoria finale del , che conquista il suo ventottesimo titolo.\nCapocannoniere del torneo fu Todor Pramatarov dello Slavia Sofia con 26 reti."}
{"id": "3492946", "revid": "599013", "url": "https://it.wikipedia.org/wiki?curid=3492946", "title": "Juan Olivares", "text": ""}
{"id": "3492950", "revid": "599013", "url": "https://it.wikipedia.org/wiki?curid=3492950", "title": "Guillermo Y\u00e1var", "text": "Carriera.\nVinse il campionato cileno per tre volte (1967, 1969, 1973) e ne fu capocannoniere nel 1973."}
{"id": "3492951", "revid": "287204", "url": "https://it.wikipedia.org/wiki?curid=3492951", "title": "Guillermo Yavar", "text": ""}
{"id": "3492952", "revid": "767487", "url": "https://it.wikipedia.org/wiki?curid=3492952", "title": "Packard Mayfair", "text": "La Mayfair \u00e8 un'autovettura costruita dalla Packard dal 1951 al 1954.\nQuesto modello \u00e8 stato prodotto solamente in una versione, hard-top, ed ha fatto parte della serie \"Senior\". Dal 1936 infatti, la gamma Packard era contraddistinta da due serie: da un lato le lussuose \"Senior\" e dall'altro le pi\u00f9 economiche \"Junior\".\nAvendo caratteristiche di prestigio, era in competizione con i modelli hard-top della Cadillac, della Buick e della Imperial, che conseguivano ottimi livelli di vendita.\nIl modello fu sostituito nel 1955 dalla 400"}
{"id": "3492954", "revid": "1305772", "url": "https://it.wikipedia.org/wiki?curid=3492954", "title": "Alberto Isidori", "text": "Biografia.\nAttivo nel campo della teoria del controllo, \u00e8 professore di Controlli Automatici presso l'universit\u00e0 Sapienza di Roma. \u00c8 ben conosciuto come autore di diversi libri sui controlli automatici, tra cui spicca \"Nonlinear Control Systems\", uno dei testi pi\u00f9 citati nel campo del controllo non lineare. \u00c8 stato presidente dell'EUCA (European Union Control Association) dal 1995 al 1997 ed \u00e8 stato presidente dell'IFAC (International Federation of Automatic Control) per il triennio 2008-2011."}
{"id": "3492955", "revid": "767487", "url": "https://it.wikipedia.org/wiki?curid=3492955", "title": "Ad\u00e1n Godoy", "text": ""}
{"id": "3492956", "revid": "287204", "url": "https://it.wikipedia.org/wiki?curid=3492956", "title": "Adan Godoy", "text": ""}
{"id": "3492961", "revid": "767487", "url": "https://it.wikipedia.org/wiki?curid=3492961", "title": "Il cuore ha sempre ragione", "text": "Il cuore ha sempre ragione \u00e8 il trentesimo album discografico di Natale Galletta, pubblicato nel 2006."}
{"id": "3492965", "revid": "767487", "url": "https://it.wikipedia.org/wiki?curid=3492965", "title": "Le nostre parole", "text": "Le nostre parole \u00e8 il trentunesimo album discografico del cantante Natale Galletta, pubblicato nel 2008."}
{"id": "3492974", "revid": "1048993", "url": "https://it.wikipedia.org/wiki?curid=3492974", "title": "Saverio Rotondi", "text": "Per 13 anni, dal 1970 al 1983, \u00e8 stato il direttore di Ciao 2001, la pi\u00f9 nota rivista musicale italiana degli anni settanta.\nBiografia.\nDopo essersi trasferito con la famiglia a Roma, si laure\u00f2 in scienze politiche nel 1957, iniziando a lavorare come giornalista a \"Il Messaggero\", storico quotidiano romano, occupandosi di sport e musica. Divent\u00f2 poi direttore amministrativo di \"Vita\", settimanale di politica ed attualit\u00e0, carica che mantenne per tutto il decennio. Venne chiamato a dirigere il settimanale \"Ciao 2001\" nell'ottobre del 1970, in sostituzione di Rosario Pacini, e fu l'artefice della svolta nella trattazione degli argomenti musicali che port\u00f2 il settimanale ad un consistente aumento delle vendite; nello stesso anno Rotondi fond\u00f2, con Francesco Puzo, le edizioni Leti che si occuparono, tra le altre cose, della pubblicazione della rivista.\nPer la rivista iniziarono a lavorare, contattati da Rotondi, alcuni dei maggiori critici di musica italiana, tra cui Renato Marengo, Raffaele Cascone, Dario Salvatori, Manuel Insolera, Enzo Caffarelli (a cui Antonello Venditti dedic\u00f2 la canzone \"Penna a sfera\", contenuta nell'album Lilly), Pino Caffarelli Guzman, Roberto Rossi Gandolfi, Maria Laura Giulietti, Piergiuseppe Caporale e Armando Gallo. Nel 1973 Rotondi acquist\u00f2 dal discografico Gianni Dall'Orso le Edizioni musicali Modulo Uno, che tra gli altri pubblicheranno le canzoni di Edoardo Bennato dei primi cinque album.\nNel 1979 fond\u00f2 un'altra rivista musicale, questa volta mensile, \"Music\" che ricalcava nell'impostazione grafica \"Ciao 2001\" ma aveva un taglio degli articoli pi\u00f9 specialistico, con alcune parti dedicate al mondo delle case discografiche (sulla falsariga di Musica e dischi). L'anno successivo diede vita a \"Poster Story\", anch'essa mensile, che in ogni numero aveva una monografia di un artista.\nDopo una breve malattia, mor\u00ec nel 1983."}
{"id": "3492979", "revid": "287204", "url": "https://it.wikipedia.org/wiki?curid=3492979", "title": "Luis Alamos", "text": ""}
{"id": "3492988", "revid": "188116", "url": "https://it.wikipedia.org/wiki?curid=3492988", "title": "Uniformi del Corpo militare volontario della Croce Rossa Italiana", "text": "Uniformi da cerimonia e derivate.\nL'Uniforme da Cerimonia \u00e8 in uso presso tutto il personale del Corpo militare volontario della Croce Rossa Italiana, ed \u00e8 costituito da giacca a doppio petto di colore nero, con sei bottoni dorati e due tasche sui fianchi, senza pattina. I pantaloni di taglio classico in tessuto, come per la giacca, diverso a seconda della versione.\nDal 2004, come per l'Esercito Italiano, l'uniforme in oggetto \u00e8 completamente di colore nero: sia la versione estiva, che la versione invernale, contrariamente al precedente modello estivo, che prevedeva la medesima giacca, ma di colore bianco.\nCon l'Uniforme in versione Invernale pu\u00f2 essere previsto l'uso, come per l'Esercito, della Mantella Blu Fanteria.\nRifiniscono l'uniforme in questione: berretto rigido nero, guanti bianchi e scarpe basse nere.\nA seconda dei capi di vestiario indossati, camicia, cravatta, accessori vari, decorazioni, sciarpa azzurra, sciabola, si ottengono tutte le varie derivazioni dell'uniforme stessa, ovvero:\nAccessori.\nTravette.\nLe Travette, chiamate anche Fascette portadistintivo, sono elementi applicativi, che compongono e rifiniscono l'Uniforme da Cerimonia. Esse identificano la categoria del militare che le indossa e caratterizzano lo stesso in base al Corpo d'appartenenza. Di forma rettangolare, le travette vengono applicate all'altezza delle spalle; sono composte di una bordatura diversa per le cinque categorie in servizio presso quel determinato Corpo: truppa, sottufficiali, ufficiali inferiori, ufficiali superiori, ufficiali generali.\nSciarpa azzurra.\nLa Sciarpa azzurra \u00e8 quell'accessorio che viene indossato esclusivamente dagli Ufficiali del Corpo in determinate occasioni.\n\u00c8 distintivo caratteristico della categoria degli Ufficiali, senza distinzione di grado o posizione di stato.\n\u00c8 costituita da una fascia di seta azzurra, della larghezza di cm. 8,5, cordonata in senso trasversale, leggermente sagomata in modo da aderire perfettamente alla persona.\nLe due estremit\u00e0 di tale accessorio scorrono in un passante a barilotto ricoperto da una reticella di seta azzurra; ciascuna di esse \u00e8 munita di una nappa, dello stesso colore, della lunghezza complessiva di mm. 20 di cui 14 di frangia in cordoncino di seta.\nSi indossa a tracolla dalla spalla destra (al di sotto del bavero) al fianco sinistro, sotto la controspallina e sotto il cinturone (con il passante a barilotto posto al di sopra del cinturone); con le uniformi invernali si indossa sotto il cappotto ed il soprabito facendo fuoriuscire interamente le nappe dall'apposita apertura praticata sono la pattina della tasca sinistra ovvero della tasca medesima.\nCon ogni tipo di uniforme che preveda l'uso della fascia per decorazione nazionale o straniera e contemporaneamente l'uso della sciarpa azzurra quest'ultima deve essere portata sopra le altre. La lunghezza della sciarpa \u00e8 tale che, portando il passante all'altezza dell'anca, la parte terminale delle frange arrivi a met\u00e0 coscia.\nFerma restando la facolt\u00e0 per ciascuna Forza Armata e Corpo Armato dello Stato, di definire uniformi per particolari caratteristici servizi, \u00e8 in ogni caso vietato l'uso della sciarpa azzurra con uniformi che non siano ordinaria o di servizio e derivate di gala e grande uniforme da cerimonia.\nSciabola.\nLa sciabola per Ufficiali ha la lama dritta o leggermente ricurva (saetta di curvatura massima 25\u00a0mm).\nL'impugnatura \u00e8 di tipo ebano (avorio per gli Ufficiali Generali) con quattro scanalature nella parte interna per adattarvi le dita ed \u00e8 rivestita esternamente da una cappetta di ferro nichelato.\nLa guardia, pure di ferro nichelato, \u00e8 munita di tre branche, due delle quali oblique e ricurve, e di un incavo per il dito pollice; ha nella parte superiore un foro per assicurarvi la dragona.\nIl fodero della sciabola \u00e8 di ferro o di acciaio nichelato e ha un'apertura lunga 25\u201330\u00a0mm, con una molla doppia nell'interno per tener ferma la lama; \u00e8 munito esternamente di due fascette con codetta, collocate l'una a circa 7\u00a0cm e l'altra a circa 15\u00a0cm dalla estremit\u00e0 superiore, a ciascuna delle quali \u00e8 attaccato un anello scorrevole del diametro di 22\u00a0mm (campanella).\nIl fodero \u00e8 munito nella parte inferiore di una cresta lunga, dalla parte del taglio della lama, 8\u201310\u00a0cm e dalla parte opposta 4\u20135\u00a0cm. Le fascette, gli anelli e la cresta sono di ferro di acciaio nichelato come il fodero.\nLa sciabola deve essere di lunghezza proporzionata alla statura dell'Ufficiale.\nDragona.\nLa dragona \u00e8 un accessorio ornamentale tipico delle sciabole dei militari, in special modo degli Ufficiali e dei Sottufficiali del ruolo Marescialli.\nPer gli Ufficiali essa \u00e8 costituita da un cordone del diametro di mm 6, da un passante scorrevole e da una nappa chiusa.\nIl cordone \u00e8 d'argento per gli Ufficiali generali; d'oro per gli Ufficiali superiori e primi Capitani; d'oro screziato d'azzurro per gli Ufficiali Inferiori. Il cordone, raddoppiato, misura cm 30 dal punto di attacco alla nappa al punto di piegatura.\nIl passante \u00e8 costituito da quattro avvolgimento dello stesso cordone, per consentirne lo scorrimento.\nLa nappa ha l'anima rigida e si compone del gambo vengono fissati i due capi del cordone.\nIl gambo, lungo cm 4, \u00e8 rivestito da un intreccio di sette fili metallici: d'argento per gli Ufficiali Generali; d'oro per tutti gli altri Ufficiali.\n\u00c8 sormontato all'estremit\u00e0 superiore da due giri di canutiglia elicoidale, argentata per gli Ufficiali Generali e dorata per gli altri Ufficiali, le quali sono sormontate da otto giri di canutiglia elicoidale.\n\u00c8 lunga cm 5 ed ha circonferenza, al centro, di cm 12.\nLe frange sono: dieci per gli Ufficiali Generali, Ufficiali Superiori e primi Capitani, venti per gli Ufficiali Inferiori.\nL'anima della nappa, nella parte inferiore non coperta dalle frange, \u00e8 rivestita da canutiglia elicoidale disposta a spirale.\nLa dragona viene assicurata alla guardia della sciabola con un nodo scorsoio passante per l'apposito foro.\nPer i Sottufficiali del Ruolo Marescialli, la dragona \u00e8 costituita da un nastro addoppiato e da una nappa aperta: il nastro, lungo mm 18, \u00e8 di seta turchina, recante al centro, intessuta, una fascia dorata larga mm 8; il nastro, dal punto di attacco alla nappa al punto di piegatura, misura cm 45.\nLa nappa \u00e8 costituita da 85 frange di cordoncino ritorto di seta turchina poste all'interno e da 180 frange in canutiglia dorata, ricoprenti all'esterno quelle di seta.\nLe frange sono lunghe cm 6 e sono tenute insieme da un gambo.\nIl gambi si compone di tre parti: una semiovale, alta mm 15, ricoperta da un intreccio di canutiglia dorata, dalla quale fuoriescono le frange; un'altra, ad anello schiacciato, alta mm 7, dalla quale fuoriescono i due lembi del nastro, anche ricoperta da un intreccio di canutiglia dorata; una terza, che collega le due precedenti, alta mm 12, pi\u00f9 schiacciata della seconda e ricoperta da un nastro di seta turchina.\nCopricapo.\nL'uso del copricapo, con le uniformi che lo prevedono, \u00e8 obbligatorio per i servizi armati e al di fuori dei luoghi militari. Su autovetture e mezzi militari \u00e8 data facolt\u00e0 al conduttore (se isolato), capo macchina, capo colonna di non indossare e non far indossare il copricapo in relazione alle condizioni climatiche e ambientali del momento.\nNelle cerimonie o parate in cui \u00e8 previsto lo sfilamento dei mezzi il personale trasportato indossa, comunque, il copricapo. Nei luoghi militari, per tutti i casi sopra non contemplati, il Comandante di Corpo dispone circa l'impiego del copricapo.\nIl Copricapo base del Corpo militare volontario della Croce Rossa Italiana \u00e8 fin dagli anni ottanta il basco. Con l'Uniforme Ordinaria, il basco viene sostituito dal classico berretto rigido in tessuto estivo ed invernale; di colore kaki per l'Uniforme Ordinaria e derivata e di colore nero per le Uniformi da Cerimonia. Con l'Uniforme Ordinaria e derivate gli Ufficiali, i Marescialli ed i Sergenti indossano il berretto rigido; ci\u00f2 non avviene per i Graduati di truppa ed i militi, i quali indossano il basco anche con l'uniforme ordinaria. Accessorio del berretto \u00e8 il nastro che guarnisce la parte cilindrica del copricapo, lavorata a fiorami per gli Ufficiali e millerighe per le altre categorie, sopra il quale \u00e8 apposto il soggolo in pelle di colore marrone o di tessuto dorato, che contraddistingue il grado di ogni militare.\nApposto al copricapo, vi \u00e8 il fregio del Corpo o della qualifica ricoperta, metallico di colore argento per il basco, dorato plastificato per il berretto rigido del ruolo Sergenti, dorato in tessuto per il berretto rigido del ruolo Marescialli ed Ufficiali Inferiori e Superiori; l'aquila argentata sottopannata di rosso, evidenzia la categoria degli Ufficiali Generali. \nCon l'uso dell'Uniforme di Servizio e Combattimento, viene indossato un berrettino con visiera, in tessuto vegetato, senza l'apporto del fregio o esclusivamente per la versione di combattimento, viene indossato l'Elmetto completo di telino antiriflesso in tessuto vegetato."}
{"id": "3492994", "revid": "253269", "url": "https://it.wikipedia.org/wiki?curid=3492994", "title": "Kevin Hagen", "text": "Biografia.\nNacque nell'Illinois, figlio di Haakon Olaf Hagen e Marvel Lucile Wadsworth, ballerini professionisti. Suo padre lasci\u00f2 la famiglia quando Kevin aveva cinque anni. Fu allevato da sua madre, due zie e una nonna, con l'assistenza di uno zio medico. La famiglia si trasfer\u00ec nell'Oregon quando Kevin era un adolescente. Frequent\u00f2 la Jefferson High School, dove pratic\u00f2 il baseball e il calcio. Successivamente frequent\u00f2 la Oregon State University prima di arruolarsi nella United States Navy dopo la seconda guerra mondiale.\nCarriera.\nAll'et\u00e0 di 27 anni decise di intraprendere la carriera di attore, ottenendo successo soprattutto in ambito televisivo. Ottenne il suo primo ruolo regolare nel 1958 nella serie \"Yancy Derringer\". In seguito partecip\u00f2 a molte serie tv, alcune di grande successo, come \"Gli intoccabili\", \"Ai confini della realt\u00e0\", \"Perry Mason\", \"Bonanza\", \"La grande vallata\" e molte altre. Dal 1974 al 1983 vest\u00ec i panni del dottor Baker nella serie \"La casa nella prateria\".\nVita privata.\nSi spos\u00f2 quattro volte. Il secondo matrimonio fu con l'attrice tedesca Susanne Cramer, con cui fu sposato dal 1967 al 1969, anno della morte di lei.\nNel 2004 gli venne diagnosticato un cancro esofageo, che lo port\u00f2 alla morte l'anno seguente. Lasci\u00f2 vedova la quarta moglie, Jan, con cui era sposato dal 1993 e un figlio, Kristopher, nato dal suo terzo matrimonio."}
{"id": "3493000", "revid": "80598", "url": "https://it.wikipedia.org/wiki?curid=3493000", "title": "Eliana &amp; Ciro", "text": ""}
{"id": "3493002", "revid": "124970007", "url": "https://it.wikipedia.org/wiki?curid=3493002", "title": "Renato Lupi", "text": "Biografia.\nFrequenta la Facolt\u00e0 Orientale di Napoli e studia recitazione presso una scuola di arte drammatica, lavorando successivamente come attor giovane e come attore brillante nel variet\u00e0, per poi debuttare al cinema nella pellicola \"Verginit\u00e0\" di Leonardo De Mitri.\nIn televisione arriva solo nel 1960, ne \"Romanticismo\", per la regia di Guglielmo Morandi, dopodich\u00e9 sar\u00e0 presente anche in vari sceneggiati e commedie anche radiofoniche."}
{"id": "3493006", "revid": "287204", "url": "https://it.wikipedia.org/wiki?curid=3493006", "title": "Rehbinder", "text": ""}
{"id": "3493012", "revid": "640277", "url": "https://it.wikipedia.org/wiki?curid=3493012", "title": "Heartland (gruppo musicale)", "text": "Gli Heartland sono un gruppo musicale inglese Album Oriented Rock fondato nel 1990 dal cantante Chris Ousey."}
{"id": "3493019", "revid": "31886", "url": "https://it.wikipedia.org/wiki?curid=3493019", "title": "Oratorio di Sant'Antonio da Padova (Acquarossa)", "text": "L'oratorio di Sant'Antonio da Padova sorge al centro del paese di Castro. \nStoria.\nEdificato negli anni 1681-1682 nella parte corrispondente all'attuale coro, fu ampliato dal 1729 al 1731. \nDescrizione.\nL'edificio a pianta rettangolare \u00e8 coperto da una volta a botte; sulla sinistra \u00e8 situato il campanile.\nL'interno custodisce affreschi e dipinti settecenteschi di Carlo Martino Biucchi (Milano, 1702-1772 circa), del francescano Innocenzo Biucchi e di Pietro Silva. \nL'altare maggiore in marmo policromo, i piccoli altari laterali, alcune statue e terrecotte, tutti risalenti al settecento, completano l'arredo dell'oratorio. "}
{"id": "3493023", "revid": "1305772", "url": "https://it.wikipedia.org/wiki?curid=3493023", "title": "G\u00e4rtner", "text": ""}
{"id": "3493025", "revid": "834", "url": "https://it.wikipedia.org/wiki?curid=3493025", "title": "Gaertner", "text": ""}
{"id": "3493030", "revid": "486946", "url": "https://it.wikipedia.org/wiki?curid=3493030", "title": "Argo-Mykines", "text": ""}
{"id": "3493033", "revid": "74801", "url": "https://it.wikipedia.org/wiki?curid=3493033", "title": "John Parsons", "text": "L'omicidio.\nParson, al momento della sua evasione, si trovava in galera per l'uccisione di un poliziotto ed in attesa di probabile sentenza di morte. Tuttavia, dopo la sua cattura, essendosi riconosciuto colpevole fu condannato a vita senza condizionale, ed attualmente sta scontando la sua pena.\nLa sua evasione.\nIl 29 luglio 2006, Parson evase dalla prigione di Ross County, nell'Ohio, e riusc\u00ec a sfuggire alla cattura per 83 giorni, arrendendosi ai ricercatori allorch\u00e9 fu trovato in rifugio attrezzatissimo che si era costruito lui stesso, non molto distante dalla prigione. La sua impresa ha ispirato un documentario del Discovery Channel \"Ohio's most wanted\". In Italia il documentario \u00e8 andato in onda, nella piattafiorma Sky, nel programma \"Grandi evasioni\" del National Geographic Channel."}
{"id": "3493035", "revid": "767487", "url": "https://it.wikipedia.org/wiki?curid=3493035", "title": "Menedemo di Eretria", "text": "Biografia.\nMenedemo viene citato da Diogene Laerzio come filosofo e celebre autore di drammi satireschi, secondo per fama solo ad Eschilo, ma primo come tragediografo.\nMolto abile nell'eristica, l'arte di contendere a parole, fu anche uomo politico.\nSi hanno scarse e frammentarie notizie di lui riportate in Diogene Laerzio, Cicerone, Plutarco, Simplicio: originario di Eretria, vissuto tra il 339 e il 265 a.C. o tra il 345/4 a.C. e il 261/0 a.C. , fu discepolo della scuola socratica di Fedone di Elide e, quando questa si dissolse, conserv\u00f2 il pensiero del maestro fondando a Eretria, assieme al suo amico Asclepiade di Fliunte una scuola filosofica chiamata eliaco-eretriaca.\nFu sospettato di voler tradire la patria in favore della Macedonia e per questo fu costretto a fuggire dalla Grecia per rifugiarsi alla corte di Antigono Gonata, dove mor\u00ec di disperazione: \u00ab...Ti spegnesti volontariamente non toccando cibo per sette giorni: gesto degno di un eretriese, ma non di un uomo, ch\u00e9 la disperazione fu la guida al tuo destino.\u00bb\nLa sua dottrina, vicina a quella della scuola di Megara, intellettualizza il sommo bene socratico identificandolo con l'unico essere eleatico mentre nell'etica riprende parzialmente il pensiero stoico."}
{"id": "3493039", "revid": "287204", "url": "https://it.wikipedia.org/wiki?curid=3493039", "title": "Le rondini bianche/Tu pensi a me", "text": "Le rondini bianche/Tu pensi a me \u00e8 un singolo del cantautore, attore e pittore Armando Stula, pubblicato nel 1969.\nIl singolo.\n\"Le rondini bianche\" fu lanciata con successo nel 1968 dalla trasmissione radiofonica, condotta da Renzo Arbore, \"Per voi giovani\".\nIspirata alle vicende di Robert Kennedy e Martin Luther King, la canzone fu lodata in una lettera inviata ad Armando Stula dall'allora Presidente della Repubblica Saragat, che ringrazi\u00f2 l'autore \"per la sua intensa interpretazione\". Anche il Santo padre Paolo VI, secondo la stampa dell'epoca, ne rimase commosso."}
{"id": "3493051", "revid": "1305772", "url": "https://it.wikipedia.org/wiki?curid=3493051", "title": "Baldovino di Fiandra", "text": ""}
{"id": "3493052", "revid": "47767", "url": "https://it.wikipedia.org/wiki?curid=3493052", "title": "Babylas", "text": ""}
{"id": "3493053", "revid": "47767", "url": "https://it.wikipedia.org/wiki?curid=3493053", "title": "Babilas", "text": ""}
{"id": "3493058", "revid": "3115", "url": "https://it.wikipedia.org/wiki?curid=3493058", "title": "Enrico Beltracchini", "text": "Carriera.\nDisegnatore meccanico e collaboratore di Arnaldo Roselli, sotto la cui guida aveva partecipato alla progettazione dell'Alfa Romeo 16C Bimotore e della Auto Avio Costruzioni 815, il milanese Enrico Beltracchini acquist\u00f2 da Antonio Ascari, nel 1943, la \"815 Coda corta\" con la quale aveva partecipato alla Mille Miglia del 1940. Al volante di tale vettura il gentleman-driver Beltracchini si ciment\u00f2 in varie competizioni, senza conseguire risultati di rilievo. "}
{"id": "3493064", "revid": "123900736", "url": "https://it.wikipedia.org/wiki?curid=3493064", "title": "Theotokos di Vladimir", "text": "La Theotokos di Vladimir (in greco: \u0398\u03b5\u03bf\u03c4\u03cc\u03ba\u03bf\u03c2 \u03c4\u03bf\u03c5 \u0392\u03bb\u03b1\u03bd\u03c4\u03b9\u03bc\u03af\u03c1), nota anche come Madre di Dio della tenerezza, Madonna di Vladimir o Vergine di Vladimir \u00e8 una delle icone ortodosse pi\u00f9 venerate e famose al mondo ed \u00e8 un tipico esempio di iconografia bizantina della tipologia \"eleusa\". La Theot\u00f3kos (termine greco che significa \"Madre di Dio\") \u00e8 considerata la protettrice della Russia. L'icona \u00e8 conservata nella Galleria Tret'jakov di Mosca. La Chiesa ortodossa la festeggia il 3 giugno ed il 26 agosto.\nStoria.\nL'icona fu dipinta a Costantinopoli nel XII secolo, alla corte degli imperatori Comneni.\n, quando Andrej Bogoljubskij, figlio di Dolgorukij, la port\u00f2 nella citt\u00e0 di Vladimir. Secondo la tradizione, i cavalli che trasportavano l'icona, si fermarono vicino alla citt\u00e0 e si rifiutarono di andare avanti. Il popolo interpret\u00f2 l'episodio come un segno secondo cui la Theotokos \"voleva\" rimanere a Vladimir. Per ospitare l'immagine, fu costruita la grande cattedrale della Dormizione, cui segu\u00ec la costruzione di altre chiese dedicate alla Madonna.\nNel 1395, durante l'invasione di Tamerlano, l'icona fu trasportata fino a Mosca. Nel luogo in cui la popolazione ed il principe \"incontrarono\" la Theotokos fu costruito il monastero di Sretensky. Basilio I di Russia pass\u00f2 una notte intera nel monastero, piangendo e pregando sull'immagine; il giorno successivo l'esercito mongolo si ritir\u00f2. I moscoviti si rifiutarono di riportare l'icona a Vladimir e la collocarono nella cattedrale della Dormizione del Cremlino. Per mezzo dell'icona, fu attribuita alla Madonna la salvezza di Mosca durante gli assalti dei soldati tatari nel 1451 e nel 1480.\nNel 1917, poche settimane prima dell'inizio della rivoluzione, davanti all'icona si svolse l'elezione del Patriarca di Mosca, Tichon. Poco tempo dopo, le autorit\u00e0 bolsceviche vietarono qualsiasi celebrazione religiosa e l'icona fu rimossa dal tabernacolo in cui si trovava, per essere restaurata e successivamente collocata nella Galleria Tret'jakov, dove \u00e8 tuttora conservata.\nNel dicembre 1941, quando i Tedeschi erano vicini alla capitale, \nVenerazione dell'icona.\nLa \"Vladimirskaya\" (in russo: \u0412\u043b\u0430\u0434\u0438\u043c\u0438\u0440\u0441\u043a\u0430\u044f \u0411\u043e\u0433\u043e\u043c\u0430\u0442\u0435\u0440\u044c) (nome con cui i russi chiamano l'icona), nel corso dei secoli fu imitata e copiata pi\u00f9 di qualsiasi altra icona; divenne inoltre subito un oggetto di devozione per i fedeli russi. Secondo una tradizione, l'immagine fu dipinta dall'evangelista Luca. Negli anni, l'icona fu utilizzata durante numerose cerimonie: incoronazioni degli zar, elezioni di patriarchi ed altre cerimonie pubbliche."}
{"id": "3493065", "revid": "314905", "url": "https://it.wikipedia.org/wiki?curid=3493065", "title": "Conon de B\u00e9thune", "text": ""}
{"id": "3493068", "revid": "228587", "url": "https://it.wikipedia.org/wiki?curid=3493068", "title": "Matica slovensk\u00e1", "text": "La Matica slovensk\u00e1 (pronuncia: ) \u00e8 un'istituzione culturale e scientifica slovacca che concentra il suo interesse su tematiche correlate alla nazione slovacca. Ha sede nella citt\u00e0 di Martin.\nIl nome \"Matica slovensk\u00e1\" pu\u00f2 essere tradotto all'incirca con \"Matrice slovacca\".\nL'anniversario della fondazione della \"Matica slovensk\u00e1\" (4 agosto 1863) \u00e8 un giorno di memoria nazionale, chiamato \"De\u0148 Matice Slovenskej\" (\"Giorno della \"Matica slovensk\u00e1\"\")\nPrima dell'istituzione dell'Accademia slovacca delle scienze, la \"Matica\" ebbe la funzione di suprema istituzione scientifica, ma originariamente il ruolo della \"Matica\" era ancora pi\u00f9 vasto e si estendeva non solo a tutti gli aspetti culturali, ma anche a quelli nazionali. \u00c8 oggi regolata da una legge della Repubblica Slovacca del 1997. Nel 1994 la \"Matica\" aveva circa 450 circoli locali e 60\u00a0000 membri.\nStoria.\nLa prima \"Matica\" (1863 - 1875).\nLa fondazione della \"Matica\" fu ispirata dalla fondazione di analoghe istituzioni in Serbia (\"Matica srpska\" fondata nel 1826) e nel Paese Ceco (\"Matice \u010desk\u00e1\" fondata nel 1831). La \"Matica slovensk\u00e1\" trov\u00f2 radici nell'associazione \"Tatr\u00edn\" fondata a Liptovsk\u00fd Mikul\u00e1\u0161 nel 1844 dai tre grandi del Risorgimento slovacco: \u013dudov\u00edt \u0160t\u00far, Jozef Miloslav Hurban e Michal Miloslav Hod\u017ea, che ne divenne il primo presidente. L'associazione \"Tatr\u00edn\" fu sciolta nel 1848.\nLa Slovacchia era allora soggetta al Regno d'Ungheria, che a sua volta era parte dell'Impero austro-ungarico. Fu l'imperatore Francesco Giuseppe che \u2013 facendo seguito alle petizioni del 1861 contenute nel Memorandum della nazione slovacca (\"Memorandum n\u00e1roda slovensk\u00e9ho\") - concesse agli Slovacchi di fondare un'istituzione culturale nazionale, \"un'unione di amatori della vita e della nazione slovacche\". La \"Matica slovensk\u00e1\" fu fondata il 4 agosto 1863 in un'adunata di circa 5000 patrioti slovacchi riuniti a Tur\u010diansky Sv\u00e4t\u00fd Martin (oggi Martin). La \"Matica\" aveva sede nella stessa citt\u00e0 ed era finanziata esclusivamente con donazioni di slovacchi e dell'Imperatore. Il primo presidente fu \u0160tefan Moyzes, vescovo di Bansk\u00e1 Bystrica, e vicepresidenti furono Karol Kuzm\u00e1ny, J\u00e1n Orsz\u00e1gh e J\u00e1n Francisci-Rimavsk\u00fd. Ci\u00f2 dimostra l'accordo sostanziale fra cattolici e luterani sulla questione nazionale: infatti \u0160tefan Moyzes e J\u00e1n Orsz\u00e1gh appartenevano al clero cattolico, mentre Karol Kuzm\u00e1ny e J\u00e1n Francisci-Rimavsk\u00fd erano dignitari luterani.\nNel 1873 la \"Matica\" aveva circa 1\u00a0300 membri, molti dei quali erano istituzioni come comuni, biblioteche, scuole ed associazioni.\nLa \"Matica slovensk\u00e1\" aveva membri in ogni parte della Slovacchia e fu realmente, come si prefiggeva, rappresentanza e simbolo dell'indipendenza slovacca. Fin dall'inizio, alla \"Matica\" fu proibito di occuparsi di attivit\u00e0 politiche e di stabilire filiali sul territorio. Nondimeno, i sostenitori della \"Matica\" erano diffusi in molte citt\u00e0 e villaggi.\nLa \"Matica\" fu impegnata soprattutto nel coordinamento di attivit\u00e0 culturali: biblioteche, archivi e musei. Svilupp\u00f2 anche un vasto programma educativo per il pubblico, pubblic\u00f2 manuali pratici, calendari, antologie e monografie scientifiche e diede impulso al teatro popolare e alla canzone. Sostenne anche attivit\u00e0 di ricerca, raccogliendo gli articoli scientifici nella prima rivista scientifica slovacca \"Letopis Matice slovenskej\" (\"Annali della \"Matica slovensk\u00e1\"\"). Fond\u00f2 la prima biblioteca nazionale e nel 1870 inaugur\u00f2 a Martin il Museo nazionale slovacco, che era una sezione della stessa \"Matica\". L'istituzione di dipartimenti scientifici (linguistica, giurisprudenza e storia, filosofia, matematica eccetera) era in preparazione nel 1871, ma non pot\u00e9 essere adottata prima del 1875. Gradualmente, la \"Matica\" acquis\u00ec il ruolo di centro organizzativo della vita nazionale degli Slovacchi e ag\u00ec come sostituto di quelle istituzioni politiche nazionali che erano proibite nel Regno d'Ungheria, che perseguiva una politica di forte magiarizzazione.\nIl 6 aprile 1875 il ministro ungherese degli Interni K\u00e1lm\u00e1n Tisza abol\u00ec la \"Matica\" per decreto e ne confisc\u00f2 le propriet\u00e0 (derivanti esclusivamente da donazioni) incamerandole nel patrimonio dello Stato. Le motivazioni ufficiali addotte erano che la \"Matica\" fosse \"contro il governo\" e \"antipatriottica\" \u2013 dichiarazioni per cui non vi era la bench\u00e9 minima prova. Le propriet\u00e0 confiscate andarono a rinforzare il processo di magiarizzazione (ad esempio mediante la fondazione dell'organizzazione magiara FMKE). Interpellato da un membro serbo della Dieta (nella Dieta non c'erano allora deputati slovacchi) che gli chiese perch\u00e9 le propriet\u00e0 della Matica non fossero restituite agli Slovacchi, K\u00e1lm\u00e1n Tisza rispose che non conosceva una nazione slovacca.\nLa seconda \"Matica\" (dal 1919).\nLa \"Matica slovensk\u00e1\" non pot\u00e9 riprendere le attivit\u00e0 fino alla caduta del Regno d'Ungheria e alla nascita della Cecoslovacchia nel 1918, quando migliorarono le condizioni per una vita nazionale slovacca. Il 5 agosto 1919 fu ristabilita alla presenza del presidente della Repubblica Tom\u00e1\u0161 Masaryk. La \"Matica slovensk\u00e1\" ebbe un ruolo importante nel successivo sviluppo della cultura e dell'istruzione in Slovacchia. Fu sostenuta da una larga adesione popolare (nel 1950 aveva 1\u00a0125 filiali con pi\u00f9 di 100\u00a0000 membri). Gli uffici dell'istituzione furono costruiti gradualmente.\nDal punto di vista linguistico la \"Matica\" ebbe un ruolo importantissimo: reag\u00ec al tentativo di introdurre cechismi nella lingua slovacca perpetrato con la prima edizione praghese delle \"Pravidl\u00e1 slovensk\u00e9ho pravopisu\", un dizionario ortografico. Attraverso la rivista \"Slovensk\u00e1 re\u010d\" (\"Lingua slovacca\"), pubblicata dal 1932, sostenne una convenzione puristica, che sar\u00e0 sancita nella seconda edizione delle \"Pravidl\u00e1 slovensk\u00e9ho pravopisu\" (1940).\nLe filiali locali diffuse in tutta la Slovacchia si occupavano soprattutto nella promozione della pubblica istruzione e di attivit\u00e0 culturali, fra le quali lo sviluppo del teatro amatoriale. La \"Matica\" fond\u00f2 e gest\u00ec una delle pi\u00f9 importanti case editrici slovacche, Neografia, che pubblicava riviste scientifiche, opere di letteratura, opere di autori slovacchi classici e contemporanei, traduzioni di opere letterarie in altre lingue e sostenne soprattutto la pubblicazione di letteratura per ragazzi. La \"Matica\" raccolse anche una collezione di stampe, manoscritti e immagini correlate allo sviluppo della cultura nazionale slovacca, che costitu\u00ec poi la base della Biblioteca nazionale slovacca. Si articol\u00f2 in diverse sezioni di ricerca (storia, letteratura, linguistica, etnografia, filosofia, sociologia, psicologia, eccetera), che pubblicavano ciascuna collane di libri e riviste. Prima dell'istituzione dell'Accademia slovacca delle scienze, la \"Matica\" era anche l'autorit\u00e0 regolatrice della lingua slovacca.\nL'avvento di un regime comunista nel 1948 minacci\u00f2 inizialmente l'esistenza della \"Matica slovensk\u00e1\", poich\u00e9 l'ideologia comunista, la politica e i principii della cultura socialista erano in contrasto con i principii sui quali la \"Matica slovensk\u00e1\" era stata fondata e un regime totalitario tollerava a fatica istituzioni indipendenti. Le filiali locali furono sciolte, mentre le sezioni di ricerca, le riviste e le attivit\u00e0 di casa editrice furono gradualmente trasferite ad altre istituzioni o semplicemente soppresse. In seguito ad una legge del 1954 del Consiglio nazionale slovacco, la \"Matica slovensk\u00e1\" fu ridotta alla gestione della Biblioteca nazionale slovacca e dell'Istituto biografico, con un ruolo limitato nei campi delle biblioteche, della bibliografia e degli archivi. La \"Matica\" fu posta sotto il controllo politico e ideologico del partito comunista e degli organismi statali. Molti dirigenti furono perseguitati, discriminati o deposti. Ad ogni modo i Comunisti non riuscirono a sradicare le tradizioni e lo spirito della \"Matica\". Questi si manifestarono nel 1963 in occasione del centenario della fondazione della \"Matica slovensk\u00e1\" e culminarono nel 1968-1969 (il periodo della primavera di Praga), quando la \"Matica\" torn\u00f2 ad avere un ruolo importante nella cultura e nella politica. Una legge del Consiglio nazionale slovacco ripristin\u00f2 le filiali locali, fu assunto nuovo personale e si gettarono le fondazioni per un nuovo edificio moderno. Tuttavia, dopo la sconfitta del movimento riformista nel 1969, la normalizzazione imposta dal regime cancell\u00f2 il tentativo di rinnovare la \"Matica slovensk\u00e1\".\nIl crollo del comunismo nel novembre del 1989 port\u00f2 con s\u00e9 un nuovo ambiente pi\u00f9 favorevole allo sviluppo della \"Matica slovensk\u00e1\" e restitu\u00ec al pubblico il diritto di associarsi alla \"Matica\". Nel 1993 la \"Matica\" sigl\u00f2 un accordo con il Primo ministro Vladim\u00edr Me\u010diar. In cambio del sostegno politico della \"Matica\" per il suo partito Movimento per una Slovacchia Democratica (HZDS), cedette alla \"Matica\" la casa editrice Neografia al prezzo simbolico di 1 corona, contro un valore stimato di 600 milioni di corone.\nLa \"Matica\" sostenne l'approvazione dell'ultraconservatrice legge sulle lingue e la Dichiarazione d'indipendenza della Repubblica Slovacca del 1992, senza interpellare il popolo slovacco. La \"Matica slovensk\u00e1\" prese posizione anche contro l'ingresso della Slovacchia nell'Unione europea e nella NATO.\nLa \"Matica slovensk\u00e1\" promosse anche la costituzione nel 1992 di un fondo attraverso donazioni di beni e denaro chiamato \"Tesoro nazionale\", allo scopo di finanziare le attivit\u00e0 della stessa \"Matica\". Nel febbraio del 2005 il valore del \"Tesoro nazionale\" ammontava a 40 milioni di corone slovacche (pari a circa 1,1 milioni di euro dell'epoca).\nIstituzioni.\nLa \"Matica slovensk\u00e1\" comprende le seguenti istituzioni:"}
{"id": "3493073", "revid": "110157", "url": "https://it.wikipedia.org/wiki?curid=3493073", "title": "Museo abbaziale di Montevergine", "text": "Il Museo del santuario di Montevergine \u00e8 un museo di tipo archeologico e d'arte, ubicato nella frazione di Montevergine, a Mercogliano, all'interno del santuario di Montevergine.\nStoria.\nA seguito del crollo della navata centrale della basilica nel 1269 e dell'incendio della foresteria nel 1611, molti frammenti dell'architettura del tempio del santuario di Montevergine, tavole votive e scene di presepe furono raccolte e conservate dai monaci: nel 1764 l'abate Iacunzo, dopo un'attenta catalogazione di tutti i reperti, alcuni risalenti anche all'antico tempio romano di Cibele, sul quale fu poi costruito il santuario, ne decise l'esposizione nel cortile del monastero, ma ben presto, a seguito della situazione non florida del santuario, i reperti furono spostati nelle cantine. Un primo museo venne aperto nel 1968, anche se in maniera provvisoria, mentre la sistemazione definitiva di tutte le opere \u00e8 avvenuta nel 2000.\nStruttura.\nIl museo si estende per una superficie di circa 1.000 m\u00b2 su due piani, divisi in quattro aree tematiche. La prima area \u00e8 dedicata ai reperti lignei, ai dipinti ed alle icone: si conservano quadri come il \"Perdono di Giuseppe\", \"San Francesco in estasi\" di Guido Reni, opere di Luca Giordano, Andrea Vaccaro, Mattia Preti e la \"Salom\u00e8\" di Battistello Caracciolo, riproduzione di quella del Caravaggio; di stampo medievale le tavole della Madonna in maest\u00e0, risalente al XIV secolo, voto di Margherita di Savoia e della Madonna del latte, del XII secolo e prima immagine ad essere venerata al santuario. Tra i reperti lignei si annoverano una cattedra appartenuta a Federico II ed un Cristo deposto del XIII secolo. Nella seconda area sono esposti oggetti di carattere liturgico come mitrie, ostensori, reliquiari, pianete, una croce astile del XV secolo, vari calici di scuola napoletana e siciliana, tra cui uno arricchito con turchesi, diamanti e ametiste; completa la sezione il tesoro della Madonna, costituito una serie di gioielli, spesso portati come ex voto ed apposti sul quadro fino al 1960, anno del restauro. Nella terza area sono invece raccolti reperti marmorei sia di epoca romana come un sarcofago strigilato, decorato con teste di Gorgoni e pezzi di sarcofago con raffigurazioni dell'amazzonomachia, sia di epoca medievale come il sarcofago Lautrec, sculture di Tino di Camaino e due pulvini romanici del XII secolo; da annoverare anche alcune ceramiche di origine romana, dipinte in nero. La quarta sezione \u00e8 invece rappresentata da una stanzetta che ospita l'impronta della Madonna, ossia una pietra sulla quale \u00e8 incisa un'arma, seconda la tradizione popolare appartenente a Maria.\nAccanto al museo sono presenti nove sale che ospitano una mostra permanente di presepi, provenienti da diverse parti d'Italia e del mondo: nell'atrio si trovano sei vetrine con presepi regionali, nella prima sala un presepe che ripercorre gli episodi pi\u00f9 importanti della vita di Cristo, opera di Alfredo Marzano, nella seconda sala un presepe romano di inizio '800, nella terza sala un presepe di Alberobello e uno abruzzese, nella quarta un presepe calabrese ed uno dal tipico scenario siciliano, nella quinta sala viene rappresentata una tipica scena di una famiglia riunita durante la vigilia di Natale, nella sesta sala un presepe veneziano, mentre dalla settimana sala iniziano i presepi provenienti da varie parti del mondo ed in questo caso quelli argentini, portoghesi, danesi e peruviani, nella sala successiva uno eschimese, uno vietnamita ed uno giapponese e nella nona sala uno palestinese; di questa mostra fanno parte anche un centinaio di presepi di piccole dimensioni."}
{"id": "3493074", "revid": "1543377", "url": "https://it.wikipedia.org/wiki?curid=3493074", "title": "Deutsche Morgenl\u00e4ndische Gesellschaft", "text": "La Deutsche Morgenl\u00e4ndische Gesellschaft (DMG), in lingua italiana Societ\u00e0 Orientalistica Tedesca, \u00e8 un'istituzione tedesca che si occupa degli studi orientalistici dell'Asia e dell'Oriente in senso ampio, dal Vicino all'Estremo Oriente.\nStoria.\nLa DMG fu creata il 2 ottobre 1845 a Lipsia da noti studiosi orientalisti tedeschi e da membri della analoghe \"Societ\u00e0 Asiatiche\" di Francia, Londra e Calcutta. Fu fondata per \"promuovere ogni aspetto della conoscenza dell'Asia e dei Paesi strettamente correlati ad essa sotto ogni aspetto, e di ampliare la sua partecipazione in pi\u00f9 vasti ambienti. Quindi la Societ\u00e0 non si sarebbe soltanto occupata della letteratura orientale (\"morgenl\u00e4ndische Literatur\") ma anche della storia di questi Paesi e della ricerca attinente alla loro situazione dai tempi pi\u00f9 antichi fino all'et\u00e0 presente\".\nA p.\u00a0VI dell'Introduzione al n. 1 del 1847, R\u00e4diger Potte (di Halle) e Fleische Brockaus (di Lipsia) proponevano che la Societ\u00e0 radunasse \"der edelster Kr\u00e4fte des deutschen Orientalismus\", ossia \"le migliori forze dell'Orientalismo tedesco\".\nPer numerosi anni la DMG si concentr\u00f2 su argomenti accademici tradizionali, vale a dire la \"conoscenza delle lingue, delle letterature, della storia, delle religioni e delle filosofie, del diritto e degli studi sociali, dell'archeologia, dell'arte e della cultura materiale dei popoli che vivono in queste aree\". In anni recenti, tuttavia, \u00e8 stato posto l'accento sulla sociologia e sulle Scienze politiche. Dal 1847, la DMG pubblica la prestigiosa rivista Zeitschrift der Deutschen Morgenl\u00e4ndischen Gesellschaft (ZDMG) e dal 1857 gli \"Abhandlungen f\u00fcr die Kunde des Morgenlandes\" (AKM), cui dal 1964 si sono aggiunti i \"Beiruter Texte und Studien\" (BTS).\nNel 1870, in occasione del 25\u00ba anniversario della fondazione della DMG, venne coniata una medaglia in cui sono raffigurati Hermann Brockhaus, Heinrich Leberecht Fleischer, August Friedrich Pott ed Emil R\u00f6diger.\nLa DMG attualmente opera basandosi sul \"S\u00fcdasien-Institut der Universit\u00e4t Heidelberg\" (Istituto di Studi sull'Asia meridionale dell'Universit\u00e0 di Heidelberg)."}
{"id": "3493075", "revid": "11959", "url": "https://it.wikipedia.org/wiki?curid=3493075", "title": "Letterature", "text": ""}
{"id": "3493077", "revid": "11959", "url": "https://it.wikipedia.org/wiki?curid=3493077", "title": "Filosofie", "text": ""}
{"id": "3493081", "revid": "1728", "url": "https://it.wikipedia.org/wiki?curid=3493081", "title": "Agostino Patrizi", "text": ""}
{"id": "3493083", "revid": "282579", "url": "https://it.wikipedia.org/wiki?curid=3493083", "title": "Operaci\u00f3n Jaque", "text": ""}
{"id": "3493084", "revid": "1714743", "url": "https://it.wikipedia.org/wiki?curid=3493084", "title": "Roberto di Courtenay", "text": "Biografia.\nRoberto era il secondo figlio dell'imperatore Pietro II di Courtenay, discendente del re di Francia, Luigi VI; mentre sua madre Iolanda di Fiandra era una sorella Baldovino e di Enrico di Fiandra, primo e secondo degli imperatori dell'Impero latino.\nQuando si seppe in Francia che Pietro II di Courtenay era morto, suo figlio maggiore, Filippo, marchese di Namur, rinunci\u00f2 alla successione dell'impero latino di Costantinopoli in favore del fratello Roberto, che prese possesso della sua eredit\u00e0, che allora era governata da Conone di B\u00e9thune come reggente. Incoronato imperatore il 25 marzo 1221, Roberto, circondato da nemici, chiese aiuto al papa Onorio III e al re di Francia Filippo II, ma nel frattempo le sue terre cadevano nelle mani del rivale Despotato d'Epiro e dell'impero di Nicea. Presto Roberto fu costretto a fare la pace con il suo nemico principale, Giovanni III Vatatze, imperatore di Nicea, che fu confermato in tutte le sue conquiste. \nRoberto promise di sposare Eudossia, figlia del defunto imperatore di Nicea, Teodoro I Lascaris e Anna Angelina: era stato fidanzato con Eudossia in una precedente occasione, ma le circostanze che portarono al fallimento dei negoziati non sono chiare (Giorgio Akropolites afferma che l'accordo era stato bloccato per motivi religiosi dal Patriarca ortodosso Manuel Sarentos). La sorella di Roberto, Maria di Courtenay, era sposata con l'imperatore Teodoro Lascaris, di conseguenza, Roberto, gi\u00e0 cognato del basileus, non poteva anche esserne il genero. \nIndipendentemente da ci\u00f2, Roberto, appena ripudi\u00f2 questo impegno, spos\u00f2 la signora di Neuville, gi\u00e0 fidanzata di un gentiluomo borgognone. \nRoberto mor\u00ec, senza lasciare figli, in Morea nel gennaio 1228 di ritorno da un viaggio a Roma."}
{"id": "3493086", "revid": "1341328", "url": "https://it.wikipedia.org/wiki?curid=3493086", "title": "TSV St. Otmar St. Gallen", "text": "Il TSV St. Otmar St. Gallen \u00e8 una squadra di pallamano maschile svizzera, con sede a San Gallo.\nPalmar\u00e8s.\n1970-71, 1972-73, 1973-74, 1980-81, 1981-82, 1985-86, 2000-01\n1979-80, 1980-81, 1999-00, 2000-01"}
{"id": "3493087", "revid": "6923", "url": "https://it.wikipedia.org/wiki?curid=3493087", "title": "Rizzato Califfone", "text": ""}
{"id": "3493095", "revid": "125592403", "url": "https://it.wikipedia.org/wiki?curid=3493095", "title": "Esafluoruro di tungsteno", "text": "L'esafluoruro di tungsteno \u00e8 il composto chimico tra tungsteno e fluoro con formula WF6. In condizioni normali \u00e8 un gas incolore corrosivo, con una densit\u00e0 di circa 13\u00a0g/L (circa 11 volte pi\u00f9 pesante dell'aria), ed \u00e8 quindi uno dei gas pi\u00f9 pesanti in condizioni normali. WF6 \u00e8 disponibile in commercio ed \u00e8 usato soprattutto nella produzione di semiconduttori, circuiti integrati utilizzando il metodo della deposizione chimica da vapore: le molecole di WF6 si decompongono e lasciano un residuo di tungsteno metallico. Questo strato serve per creare connessioni a bassa resistenza.\nPropriet\u00e0 fisiche e struttura molecolare.\nWF6 \u00e8 un composto molecolare. A pressione atmosferica e al di sopra di 17\u00a0\u00b0C \u00e8 un gas incolore diamagnetico. La molecola WF6 ha struttura ottaedrica con simmetria \"O\"h. Le distanze W\u2013F sono 183,2\u00a0pm. Tra 2,3 e 17\u00a0\u00b0C condensa in un liquido giallo chiaro, che ha una densit\u00e0 di 3,44\u00a0g/cm3 at 15\u00a0\u00b0C. A 2,3\u00a0\u00b0C solidifica formando un solido bianco con struttura cristallina cubica, con costante di reticolo di 628\u00a0pm e una densit\u00e0 calcolata di 3,99 g/cm3. A \u22129\u00a0\u00b0C la struttura si trasforma in ortorombica con costanti di reticolo \"a\"\u00a0= 960,3\u00a0pm, \"b\"\u00a0= 871,3\u00a0pm, and \"c\"\u00a0= 504,4\u00a0pm, e densit\u00e0 di 4,56\u00a0g/cm3. In questa fase la distanza W\u2013F \u00e8 181\u00a0pm, e il pi\u00f9 prossimo contatto intermolecolare medio \u00e8 312\u00a0pm. I valori di densit\u00e0 di WF6 allo stato liquido e solido sono piuttosto modesti, mentre allo stato gassoso WF6 risulta uno dei pi\u00f9 pesanti gas noti, con una densit\u00e0 maggiore del radon, che \u00e8 l'elemento gassoso pi\u00f9 pesante (9,73\u00a0g/L).\nSintesi.\nDi solito WF6 \u00e8 prodotto tramite la reazione esotermica tra fluoro gassoso e polvere di tungsteno a temperature comprese tra 350 e 400\u00a0\u00b0C:\nIl prodotto gassoso viene condensato e separato per distillazione da WOF4, un'impurezza comune. Il fluoro gassoso della reazione precedente pu\u00f2 essere sostituito con altri fluoruranti come ClF, ClF3 o BrF3. Alternativamente si pu\u00f2 far reagire triossido di tungsteno (WO3) con HF, BrF3 or SF4. Si pu\u00f2 ottenere WF6 anche per conversione dell'esacloruro di tungsteno WCl6:\nReattivit\u00e0.\nA contatto con acqua e umidit\u00e0 WF6 reagisce formando fluoruro di idrogeno (HF) e ossifluoruri di tungsteno, e alla fine triossido di tungsteno:\nA differenza di altri fluoruri metallici, WF6 non \u00e8 un utile agente fluorurante e neanche un ossidante energico.\nApplicazioni.\nLe applicazioni principali di WF6 sono nell'industria dei semiconduttori, dove \u00e8 molto usato per depositare tungsteno metallico utilizzando il metodo della deposizione chimica da vapore (CVD). Lo sviluppo dell'industria negli anni 80 e 90 ha provocato un aumento mondiale del consumo di WF6, che si aggira in circa 200 tonnellate all'anno. Il tungsteno metallico \u00e8 interessante per la sua stabilit\u00e0 chimica e termica, nonch\u00e9 per la bassa resistivit\u00e0 elettrica (5.6 \u00b5\u03a9\u00b7cm) e la bassa elettromigrazione. WF6 risulta anche pi\u00f9 conveniente di composti analoghi come WCl6 e WBr6 perch\u00e9 ha una pressione di vapore pi\u00f9 elevata che garantisce una maggior velocit\u00e0 di deposizione. Sin dal 1967 sono stati sviluppati due metodi di deposizione, la decomposizione termica e la riduzione con idrogeno. A seconda dell'applicazione, \u00e8 richiesto WF6 gassoso di elevata purezza, tra 99,98% e 99,9995%.\nLe molecole di WF6 devono essere scisse nel processo CVD. La decomposizione \u00e8 in genere facilitata mescolando WF6 con idrogeno, silano, germano, diborano, fosfina, e altri gas simili contenenti idrogeno.\nSilicio.\nWF6 reagisce a contatto con un substrato di silicio. La decomposizione di WF6 sul silicio dipende dalla temperatura:\nQuesta dipendenza \u00e8 cruciale perch\u00e9 a temperatura pi\u00f9 elevata viene consumato il doppio di silicio. La deposizione avviene selettivamente solo su silicio puro, non su ossido o nitruro di silicio, e quindi la reazione \u00e8 estremamente sensibile alla contaminazione o al pretrattamento del substrato. La reazione di decomposizione \u00e8 veloce, ma si arresta quando lo spessore dello strato di tungsteno raggiunge i 10\u201315 micrometri, perch\u00e9 questo strato di tungsteno non permette alle molecole di WF6 di raggiungere il substrato di silicio che \u00e8 l'unico catalizzatore per la decomposizione di WF6.\nSe la deposizione non \u00e8 condotta in atmosfera inerte ma in presenza di ossigeno (in aria) si ha la deposizione di uno strato di ossido di tungsteno.\nIdrogeno.\nCon idrogeno il processo di deposizione richiede temperature tra 300 e 800\u00a0\u00b0C e porta alla formazione di vapori di fluoruro di idrogeno:\nLa cristallinit\u00e0 degli strati di tungsteno prodotti si pu\u00f2 regolare variando il rapporto WF6/H2 e la temperatura del substrato: rapporti e temperature bassi\nproducono cristalliti di tungsteno con orientazione (100) mentre valori pi\u00f9 elevati favoriscono l'orientazione (111). La formazione di HF \u00e8 uno svantaggio, dato che HF vapore \u00e8 molto aggressivo e incide la maggior parte dei materiali. Inoltre il tungsteno depositato ha scarsa adesione al diossido di silicio che \u00e8 il principale materiale passivato usato nell'elettronica dei semiconduttori. Per questo motivo, SiO2 deve essere ricoperto con uno strato tampone addizionale prima della deposizione del tungsteno. D'altra parte, l'incisione chimica con HF pu\u00f2 essere utile per rimuovere strati di impurezze.\nSilano e germano.\nAlta velocit\u00e0, buona adesione e uniformit\u00e0 di ricopertura sono le caratteristiche della deposizione utilizzando WF6/SiH4. Gli svantaggi sono il pericolo di esplosione e la grande sensibilit\u00e0 della velocit\u00e0 di deposizione e della morfologia a parametri di processo come rapporto della miscela, temperatura del substrato, ecc. Per questo motivo il silano si usa in genere per creare un sottile strato di nucleazione di tungsteno. Si passa quindi all'idrogeno, che rallenta la deposizione e ripulisce lo strato.\nLa deposizione con miscele WF6/GeH4 \u00e8 simile a quelle con WF6/SiH4, ma lo strato di tungsteno \u00e8 contaminato maggiormente dal germanio (rispetto al silicio). Il germanio pu\u00f2 raggiungere concentrazioni del 10\u201315% e la resistenza del tungsteno cresce a valori di 5\u2013200\u00a0\u00b5\u03a9\u00b7cm.\nAltri usi.\nWF6 pu\u00f2 essere usato per produrre carburo di tungsteno.\nCome gas pesante, WF6 pu\u00f2 essere usato per moderare reazioni allo stato gassoso. Ad esempio, rallenta la cinetica della fiamma Ar/O2/H2 e ne riduce la temperatura.\nSicurezza.\nWF6 \u00e8 un composto molto corrosivo e attacca tutti i tessuti. L'esposizione nell'uomo dapprima colpisce occhi e apparato respiratorio causando irritazione, perdita della vista, tosse, eccessiva salivazione ed espettorato polmonare. A contatto con i fluidi corporei il gas forma acido fluoridrico che brucia la pelle e le mucose dell'apparato respiratorio. L'esposizione prolungata produce edema polmonare e pu\u00f2 essere fatale. Non \u00e8 considerato cancerogeno.\nCuriosit\u00e0.\nNel suo libro Zio Tungsteno, Oliver Sacks descrive come suo zio, grande appassionato del tungsteno e della sua chimica, gli avesse parlato dell'esafluoruro di tungsteno e della sua elevata densit\u00e0. In occasione del suo 65\u00ba compleanno Sacks pens\u00f2 di riempire un palloncino di WF6, ma si astenne dal farlo sapendo che a contatto con l'umidit\u00e0 atmosferica avrebbe reagito formando acido fluoridrico. (Inoltre WF6 avrebbe reagito con la maggior parte dei materiali organici, gomma inclusa. Solo il Teflon sarebbe stato adatto allo scopo.)"}
{"id": "3493099", "revid": "282579", "url": "https://it.wikipedia.org/wiki?curid=3493099", "title": "Battaglia delle Alture di Seelow", "text": ""}
{"id": "3493102", "revid": "488739", "url": "https://it.wikipedia.org/wiki?curid=3493102", "title": "WF6", "text": ""}
{"id": "3493104", "revid": "666668", "url": "https://it.wikipedia.org/wiki?curid=3493104", "title": "Christian La Grotteria", "text": ""}
{"id": "3493115", "revid": "767487", "url": "https://it.wikipedia.org/wiki?curid=3493115", "title": "Y\u016bki \u014ckubo", "text": " "}
{"id": "3493116", "revid": "92723", "url": "https://it.wikipedia.org/wiki?curid=3493116", "title": "En ciertos momentos", "text": ""}
{"id": "3493119", "revid": "436907", "url": "https://it.wikipedia.org/wiki?curid=3493119", "title": "Alas y raices", "text": ""}
{"id": "3493121", "revid": "92723", "url": "https://it.wikipedia.org/wiki?curid=3493121", "title": "Estilolibre", "text": ""}
{"id": "3493122", "revid": "767487", "url": "https://it.wikipedia.org/wiki?curid=3493122", "title": "Masayuki Ochiai", "text": "Carriera.\nVanta 21 presenze nella massima serie nipponica e 4 nella AFC Champions League."}
{"id": "3493123", "revid": "1305772", "url": "https://it.wikipedia.org/wiki?curid=3493123", "title": "Trattato di Pr\u00fcm", "text": ""}
{"id": "3493126", "revid": "1543377", "url": "https://it.wikipedia.org/wiki?curid=3493126", "title": "Club Atl\u00e9tico River Plate 1929", "text": "Questa voce raccoglie le informazioni riguardanti il Club Atl\u00e9tico River Plate nelle competizioni ufficiali della stagione 1929.\nStagione.\nIl campionato argentino del 1929 ebbe la particolarit\u00e0 d'essere suddiviso in due gironi, composti secondo la posizione in classifica delle squadre nella stagione precedente. Vennero cos\u00ec creati i gruppi \"Pari\" e \"Dispari\". Il River venne incluso nel secondo di questi, avendo raggiunto il 7\u00ba posto nel 1928. Al termine delle 17 gare il club di N\u00fa\u00f1ez si posizion\u00f2 al secondo posto nel girone, dietro al Gimnasia La Plata. Dovette quindi disputarsi il terzo posto generale con il San Lorenzo de Almagro, vincendo lo spareggio. La formazione dalla banda rossa registr\u00f2 la miglior difesa del proprio girone con 11 gol subiti, a pari merito con il Gimnasia."}
{"id": "3493128", "revid": "1043175", "url": "https://it.wikipedia.org/wiki?curid=3493128", "title": "K\u014dta Mizunuma", "text": "\u00c8 il figlio dell'ex calciatore Takashi Mizunuma.\nCaratteristiche tecniche.\n\u00c8 un'ala destra, calciatore dotato di reattivit\u00e0 e velocit\u00e0 di corsa, abilit\u00e0 che gli tornano utili nel segnare di prima intenzione, inoltre possiede un buon assist. Di piede destro, \u00e8 dotato di un tiro potente ma anche preciso, riesce a trovare il gol calciando anche da fuori area, inoltre \u00e8 capace di segnare tirando anche di punizione.\nCarriera.\nClub.\nYokohama F. Marinos e Tochigi SC.\nHa fatto il suo esordio nella prima divisione del calcio nipponico con lo Yokohama F. Marinos, la J1 League, nel 2007 nella partita finita in pareggio per 1-1 contro il Ventforet Kofu, rester\u00e0 nel club fino al 2010 per poi passare al Tochigi dove, nell'edizione 2010 della Coppa dell'Imperatore, segner\u00e0 la sua prima rete aprendo le marcature vincendo per 3-2 contro il FC Gifu. La squadra milita nella J2 League, la seconda divisione del calcio giapponese, dove Mizunuma segner\u00e0 dei gol in varie vittorie, come quella per 3-1 contro il Kataller Toyama, o quella per 4-0 ai danni del Tokushima Vortis, o per 2-1 contro il FC Tokyo, e segnando la rete che permetter\u00e0 di battere di misura per 1-0 il Roasso Kumamoto.\nSagan Tosu e FC Tokyo.\nNel 2012 inizia a giocare per il Sagan Tosu segnando il suo primo gol per la squadra decidendo la vittoria per 1-0 contro lo Yokohama F. Marinos, nell'edizione 2014 della Coppa del Giappone segner\u00e0 il gol del 2-1 battendo l'Urawa Red. Segner\u00e0 per l'ultima volta con la maglia del Sagan Tosu vincendo per 4-3 contro il Montedio Yamagata mettendo a segno una doppietta. Nel 2016 entrer\u00e0 nel FC Tokyo, segnando il suo primo gol con la squadra nell'AFC Champions League nella vittoria per 9-0 contro il Chonburi, e una doppietta vincendo per 2-1 contro lo Shanghai SIPG agli ottavi di finale nella partita d'andata, ma venendo eliminati perdendo quella di ritorno per 1-0. Giocher\u00e0 per un po' di tempo nella sezione Under-23 nella J3 League segnando una doppietta nella vittoria per 5-1 contro il FC Ry\u016bky\u016b e un gol battendo per 1-0 il Blaublitz Akita.\nCerezo Osaka.\nA partire dal 2017 giocher\u00e0 per il Cerezo Osaka vincendo l'edizione 2017 della Coppa del Giappone segnando una doppietta nel pareggio per 4-4 contro il Sagan Tosu e con un suo assist vincente Souza segner\u00e0 il gol del 2-0 vincendo la finale contro il Kashima Antlers. Vincer\u00e0 anche l'edizione 2017 della Coppa dell'Imperatore battendo in finale lo Yokohama F. Marinos, Mizunuma segner\u00e0 nel primo tempo supplementare il gol del 2-1.\nRitorno allo Yokohama F. Marinos.\nNel 2020 torner\u00e0 a giocare per lo Yokohama F. Marinos, segnando una rete nella sconfitta per 4-1 contro il Cerezo Osaka, un altro perdendo per 3-2 contro il Kashima Antlers e un altro gol nella vittoria per 6-2 battendo l'Urawa Red.\nNazionale.\n\u00c8 stato convocato nella nazionale giapponese Under-17 ottenendo la vittoria della Coppa d'Asia Under-17 segnando per ben due volte una doppietta, prima nella vittoria per 6-0 contro il Nepal e poi sconfiggendo per 3-2 la Corea del Sud. Giocher\u00e0 nel Mondiale Under-17 2007 giocando tutte e tre le partite. Giocher\u00e0 anche con la nazionale Under-19 segnando una doppietta battendo lo Yemen per 5-0.\nViene convocato per la nazionale giapponese Under-23 prendendo parte ai Giochi asiatici vincendo l'oro, Mizunuma segner\u00e0 la rete del 5-0 vincendo contro l'India e sar\u00e0 autore del gol del temporaneo pareggio nella vittoria per 2-1 contro l'Iran."}
{"id": "3493129", "revid": "36426", "url": "https://it.wikipedia.org/wiki?curid=3493129", "title": "De Statua", "text": ""}
{"id": "3493130", "revid": "47767", "url": "https://it.wikipedia.org/wiki?curid=3493130", "title": "Baltasar", "text": ""}
{"id": "3493139", "revid": "1543377", "url": "https://it.wikipedia.org/wiki?curid=3493139", "title": "Club Atl\u00e9tico River Plate 1928", "text": "Questa voce raccoglie le informazioni riguardanti il Club Atl\u00e9tico River Plate nelle competizioni ufficiali della stagione 1928.\nStagione.\nIl campionato argentino del 1928 vide una massiccia partecipazione, e cont\u00f2 36 compagini: ci\u00f2 fu dovuto alla mancata retrocessione delle squadre appartenenti alla Asociaci\u00f3n Amateurs Argentina de Football. L'alto numero di squadre caus\u00f2 l'allungamento del torneo, che si protrasse fino al 30 giugno 1929, interferendo parzialmente con il campionato di quell'anno. Il River Plate chiuse al settimo posto, non spiccando particolarmente."}
{"id": "3493142", "revid": "536103", "url": "https://it.wikipedia.org/wiki?curid=3493142", "title": "Boldizs\u00e1r", "text": ""}
{"id": "3493144", "revid": "47767", "url": "https://it.wikipedia.org/wiki?curid=3493144", "title": "Baltsar", "text": ""}
{"id": "3493145", "revid": "47767", "url": "https://it.wikipedia.org/wiki?curid=3493145", "title": "Bolte\u017ear", "text": ""}
{"id": "3493147", "revid": "767487", "url": "https://it.wikipedia.org/wiki?curid=3493147", "title": "Thunder 2", "text": "Thunder 2 \u00e8 un film del 1987 diretto da Fabrizio De Angelis.\nTrama.\nCreduto morto, Thunder torna in citt\u00e0 e viene arruolato nella polizia dove ritrova il vice-sceriffo Rusty, con cui in passato aveva avuto degli screzi. Quest'ultimo \u00e8 in realt\u00e0 un trafficante di droga e riesce a incastrare il giovane indiano che viene rinchiuso in un penitenziario dove viene sottoposto ad un trattamento brutale; riuscito a evadere, Thunder d\u00e0 la caccia a Rusty, che oltretutto si era reso responsabile della morte del figlio, e una volta faccia a faccia con il suo nemico anzich\u00e9 ucciderlo decide di risparmiarlo.\nLo sceriffo decide di chiudere la vicenda facendo scappare Thunder, chiedendogli di non fare pi\u00f9 ritorno in citt\u00e0, e una volta che l'indiano si allontana in macchina insieme alla moglie estrae un fucile di precisione, mira alla cabina e fa fuoco."}
{"id": "3493148", "revid": "1318658", "url": "https://it.wikipedia.org/wiki?curid=3493148", "title": "Diga di Villa Collemandina", "text": "La diga di Villa Collemandina \u00e8 una diga nel comune di Villa Collemandina, in provincia di Lucca.\nStoria e descrizione.\n\u00c8 una diga costruita nel 1914, sul torrente Corfino, per la produzione di energia elettrica. Lo sbarramento delle acque d\u00e0 vita al lago artificiale di Villa Collemandina. \u00c8 una diga a struttura muraria ad arco in calcestruzzo. Ha un'altezza di 37,5 metri e lo sviluppo del coronamento \u00e8 di 65 metri. \u00c8 collegata attraverso condotte alla centrale idroelettrica di Corfino per alimentare una turbina Francis con una potenza di 15 MW. \u00c8 di propriet\u00e0 di Enel Produzione."}
{"id": "3493151", "revid": "599013", "url": "https://it.wikipedia.org/wiki?curid=3493151", "title": "Pr\u00fcm", "text": ""}
{"id": "3493156", "revid": "287204", "url": "https://it.wikipedia.org/wiki?curid=3493156", "title": "Prum", "text": ""}
{"id": "3493174", "revid": "599013", "url": "https://it.wikipedia.org/wiki?curid=3493174", "title": "Takashi Miki", "text": ""}
{"id": "3493187", "revid": "1543377", "url": "https://it.wikipedia.org/wiki?curid=3493187", "title": "Club Atl\u00e9tico River Plate 1927", "text": "Questa voce raccoglie le informazioni riguardanti il Club Atl\u00e9tico River Plate nelle competizioni ufficiali della stagione 1927.\nStagione.\nIn seguito alla fusione delle due federazioni calcistiche esistenti il torneo ritorna a essere unico, allargandosi a 34 squadre. Il River Plate chiude al decimo posto, non risaltando particolarmente in alcun aspetto statistico."}
{"id": "3493189", "revid": "4252", "url": "https://it.wikipedia.org/wiki?curid=3493189", "title": "Omofagia", "text": "Con omofagia (dal greco \u1f60\u03bc\u03bf\u03d5\u03b1\u03b3\u03af\u03b1, da \u1f60\u03bc\u03cc\u03c2 \"\u014dm\u00f3s\" \"crudo\" e \u03d5\u03b1\u03b3\u03b5\u1fd6\u03bd \"phag\u00eain\" \"mangiare\") si intende il consumo di carne cruda.\nOmofagia \u00e8 un termine riferito ad un insolito rituale caratterizzato dalla consumazione di carni crude, in uso presso gli antichi Greci ed adottato da associazioni mistiche (per esempio il \"menadismo\") dedicate al culto del dio Dioniso, visto come liberatore dell'energia vitale, colui che torna dall'oltretomba alla vita. Normalmente, il sacrificio di animali a favore delle divinit\u00e0, cos\u00ec come era istituzionalizzato all'epoca, prevedeva anche la consumazione delle carni della vittima, che avveniva dopo regolare cottura. L'omofagia, al contrario, si proponeva come una \u201crivisitazione trasgressiva\u201d del rituale ordinario. Il rito si svolgeva con la caccia a un animale selvatico, in genere di piccola taglia, che veniva ucciso, spesso fatto a pezzi a mani nude e poi divorato crudo dai partecipanti. L'animale era identificato con la divinit\u00e0 ed il rito simboleggiava l'unione con la stessa. Tale pasto sacrificale realizzava non solo l'unione tra il sacrificante e la divinit\u00e0 destinataria del sacrificio, ma consentiva anche una sorta di fratellanza mistica tra tutti i commensali. Tale comunione mistica di gruppo avveniva attraverso l'identificazione dei sacrificanti con la vittima sacrificale, a sua volta gi\u00e0 coincidente con la divinit\u00e0 stessa.\nI rituali di comunione mistica sono rintracciabili anche tra le culture primitive, come la comunione totemica delle popolazioni australiane. \nSaranno pi\u00f9 tardi rintracciabili nel cristianesimo, dove il termine comunione \u00e8 usato nel senso di eucaristia (uno dei sacramenti della religione cristiana), con particolare rilevanza al carattere comunitario (greco \"koinon\u00eda\") della Santa Cena."}
{"id": "3493191", "revid": "36426", "url": "https://it.wikipedia.org/wiki?curid=3493191", "title": "Giulio Pippi", "text": ""}
{"id": "3493200", "revid": "282579", "url": "https://it.wikipedia.org/wiki?curid=3493200", "title": "Operazione Dinamo", "text": ""}
{"id": "3493206", "revid": "767487", "url": "https://it.wikipedia.org/wiki?curid=3493206", "title": "Takeshi Hamada", "text": ""}
{"id": "3493213", "revid": "791427", "url": "https://it.wikipedia.org/wiki?curid=3493213", "title": "Umberto Calzoni", "text": "Biografia.\nSi laurea in giurisprudenza in giovane et\u00e0, iniziando l'attivit\u00e0 di avvocato. \u00c8 autore di numerose poesie, prevalentemente dialettali.\nL'archeologia \u00e8 comunque la sua tendenza e passione.\nDopo le prime pubblicazioni sulle ricerche nel territorio diventa direttore del Museo Archeologico di Perugia, che tuttora conserva nella sezione preistorica i reperti dei suoi scavi nelle grotte di Cetona. Conserver\u00e0 l'incarico fino al 1957.\nDal 1927 al 1935 si dedica agli scavi nelle grotte di Cetona (SI), incoraggiato dal ritrovamento di reperti dell'Et\u00e0 del Bronzo. Alla fine di questa fase di ricerca ha una disponibilit\u00e0 di materiale tanto prezioso e di primo ordine, da invitare il Soprintendente di Firenze con una espressione liberatoria \"Ti mostrer\u00f2 cose mai viste\".\nInfatti un nuovo orizzonte culturale avrebbe rivelato straordinarie testimonianze dell'Et\u00e0 del Bronzo, fino ad allora ignote in Italia, tanto da indurre gli studiosi a rivedere le ipotesi sulla preistoria italiana."}
{"id": "3493215", "revid": "247222", "url": "https://it.wikipedia.org/wiki?curid=3493215", "title": "El diablo (singolo)", "text": ""}
{"id": "3493217", "revid": "282579", "url": "https://it.wikipedia.org/wiki?curid=3493217", "title": "Operazione Eisb\u00e4r", "text": ""}
{"id": "3493228", "revid": "1043175", "url": "https://it.wikipedia.org/wiki?curid=3493228", "title": "Keita Sugimoto", "text": ""}
{"id": "3493245", "revid": "28592", "url": "https://it.wikipedia.org/wiki?curid=3493245", "title": "Governatore di Tver'", "text": ""}
{"id": "3493251", "revid": "599013", "url": "https://it.wikipedia.org/wiki?curid=3493251", "title": "1260 (disambigua)", "text": ""}
{"id": "3493266", "revid": "547034", "url": "https://it.wikipedia.org/wiki?curid=3493266", "title": "Strade statali in Italia (700-799)", "text": ""}
{"id": "3493267", "revid": "82392617", "url": "https://it.wikipedia.org/wiki?curid=3493267", "title": "Chiesa di Madonna di Campagna", "text": ""}
{"id": "3493269", "revid": "1869172", "url": "https://it.wikipedia.org/wiki?curid=3493269", "title": "Busta Flex (album)", "text": "Busta Flex \u00e8 il primo album ufficiale dell'omonimo rapper francese, pubblicato nel 1998.\nTracce.\nDal disco furono estratti due singoli, entrambi nel 1998: \"Pourquoi\" e \"J'fais mon job \u00e0 plein temps\"."}
{"id": "3493272", "revid": "461628", "url": "https://it.wikipedia.org/wiki?curid=3493272", "title": "Chiesa di Madonna di Campagna (Verbania)", "text": "La chiesa di Madonna di Campagna sorge a Verbania in una zona oggi compresa nella frazione di Pallanza, ma che all'epoca era una zona isolata, vicina ai centri originali di Pallanza e Suna.\nStoria.\nNel XIII secolo era la sede di una cappella chiamata Santa Maria de Agro, nella quale era conservato un affresco dedicato alla Madonna del Latte che attirava molti pellegrini. Nei pressi della cappella, nei vicino al fiume San Bernardino, che all'epoca compiva una grande ansa e scorreva molto pi\u00f9 vicino alla chiesa che adesso, c'era anche un lazzareto per i poveri e i malati. La zona era isolata, fuori dal centro abitato posta lungo la strada che portava ad un guado sul fiume San Bernardino posto un paio di chilometri pi\u00f9 a monte del fiume.\nNel XVI secolo gli abitanti di Suna decisero di ricostruire la chiesa per trasformarla in santuario. I lavori affidati all'architetto Giovanni Beretta da Brissago, secondo una pietra dell'abside, iniziarono nel 1519 e furono completati nel 1527. La data di inizio costruzione del 1519 contrasta per\u00f2 con quella del permesso del vescovo di demolire la chiesa precedente che risale invece al 1525. Della struttura precedente fu mantenuto solo il campanile, risalente probabilmente al 1075.\nCostruita dai Canonici di San Vittore e concessa come prebenda ad uno di essi, venne poi affidata a sacerdoti con cura d'anime. Venne consacrata solo nel 1547, vent'anni dopo il completamento. Nel 1572 il cardinale Giovanni Antonio Serbelloni, nella sua qualit\u00e0 di vescovo di Novara decise che la chiesa dovesse fungere da sede della parrocchia sia di Suna che di Villa di Pallanza e che dovesse essere condivisa dai due parroci. La \"coabitazione \" tra le due comunit\u00e0 divenne in presto molto difficile, ma la situazione si trascin\u00f2 fino al 1822 quando il cardinal Giuseppe Morozzo Della Rocca, anch'esso vescovo di Novara decise di assegnare una chiesa succursale alla parrocchia di Villa di Pallanza e la chiesa di Madonna di Campagna sarebbe rimasta parrocchiale di Suna fino alla costruzione in detta localit\u00e0 di un altro edificio.\nDescrizione.\nRiconosciuta monumento nazionale \u00e8 una chiesa in stile rinascimentale progettata nella prima met\u00e0 del XVI secolo da Giovanni Beretta da Brissago in luogo di un preesistente edificio romanico, di cui \u00e8 rimasto solo il campanile, \u00e8 stata terminata nel 1527. \u00c8 suddivisa in tre navate, con un tiburio ottagonale a loggiato. All'interno della cupola sopravvivono affreschi della met\u00e0 del XVI secolo di influenza gaudenziana, gi\u00e0 assegnati alla bottega valsesiana dei Cavallazzi, mentre le pitture che ornano i pennacchi e le lunette che sovrastano gli archi ai lati del presbiterio, le tre absidi e le campate terminali sono state realizzate da Carlo Urbino e Aurelio Luini a partire dal 1575. La cappella dedicata alla Madonna delle Grazie, che ospita un affresco quattrocentesco, \u00e8 decorata con stucchi e dipinti di Camillo Procaccini (realizzati tra 1594 e 1596). Il coro ligneo nell'abside centrale (1580/1582), il pulpito e il ciborio ligneo del fonte battesimale (realizzati intorno al 1584) sono opera dell'intagliatore vigezzino Giovanni Andrea Merzagora. Imponente l'organo di Alessandro Mentasti, costruito nel 1892 e restaurato da Mascioni nel 1990, sopra l'ingresso principale..\nL'area di fronte alla chiesa, prima in un luogo agreste, fu destinata fin dagli anni trenta a zona industriale con il complesso che nel dopoguerra divenne Rhodiatoce"}
{"id": "3493273", "revid": "1573940", "url": "https://it.wikipedia.org/wiki?curid=3493273", "title": "Oratorio di San Remigio", "text": "L'oratorio di San Remigio \u00e8 un oratorio in stile romanico a Pallanza, frazione di Verbania.\nStoria.\nSituato in cima al promontorio della Castagnola, risalente alla prima met\u00e0 dell'XI secolo e XII secolo, la chiesa di S. Remigio \u00e8 citata per la prima volta nella bolla Innocenziana a Litifredo del 1132.\nLa chiesa rimase parrocchiale fino al 1341 e in seguito abbandonato, salvo poi ,nel XVI secolo, essere abitata da un eremita, Gerolamo Appiani, il quale realizz\u00f2 molte opere di restauro come la costruzione della sacrestia e la costruzione di un ampio portico quadrato a ridosso della facciata, come ricorda una lapide che porta la data 1591. \n\u00c8 stato dichiarato monumento nazionale nel 1908, anno in cui si progettano i restauri eseguiti tra il 1928 e il 1929 che portano al rafforzamento della muratura e la demolizione di parte del portico cinquecentesco. \nUlteriori restauri nel 1975 hanno portato alla luce alcuni affreschi absidali.\nDescrizione.\nLa chiesa ha subito differenti fasi costruttive, modifiche e anomalie architettoniche. \n\u00c8 formata da una navata di tre campate, un presbiterio e concluso da un'abside semicircolare. Il portale \u00e8 ad arco con architrave. \nLe pareti laterali presentano lesene e contrafforti in corrispondenza dei pilastri, la parete della navata maggiore presenta muratura poco regolare, monofore aperte e altre chiuse\nIl campanile a pianta quadrata sul lato nord, di soli 2,22 x 1,65\u00a0m, risulta essere precedente alla chiesa per via della semplicit\u00e0 della costruzione in ciottoli e pietrisco; \u00e8 terminata da quattro bifore. \nL\u2019interno della chiesa ha le quattro campate coperte a crociera con archi in pietra che poggiano su semicolonne addossate ai pilastri interni e alle pareti. I capitelli r differenti tra loro e in parte di reimpiego sono: alcuni lisci, altri con una decorazione a motivi vegetali, uno con un uccello stilizzato, un altro con un viso umano. \nGli affreschi pi\u00f9 antichi, si trovano nell\u2019abside minore e risalgono al secolo XI: raffigurano la Maiestas Domini con il busto del Cristo benedicente ; ai lati due angeli a figura intera: l\u2019angelo di sinistra regge un libro, quello di destra, probabilmente San Michele, trafigge con una lancia un drago mentre lo calpesta; a sinistra in basso vi \u00e8 una piccola figura che rappresenta il committente, forse un membro della famiglia dei Conti di Pombia, per via delle somiglianze stilistiche tra questi dipinti e quelli del Battistero di Novara. \nGli affreschi dell\u2019abside maggiore risalgono al XIII secolo. Nel catino absidale vi \u00e8 il Cristo tra gli Apostoli, raffigurati nella stessa posa statica, vi sono lacune, ma il dipinto \u00e8 leggibile. Nell'abside \u00e8 rappresentato, con una maggiore vivacit\u00e0, un \u201cciclo dei mesi\u201d, secondo la tradizione del tempo, purtroppo lacunoso e frammentario. \nLa chiesa presenta altri affreschi di epoca posteriore: sulla parete sinistra della navata centrale una Madonna di Loreto con al di sotto una Piet\u00e0 del XV secolo; nella terza campata una Madonna che allatta il Bambino datata 1528; nella parete destra del presbiterio la figura di datata 1533; altri due affreschi del XVI secolo raffiguranti la Madonna col bambino con ai lati San Remigio e San Francesco, uno sulla parete destra del presbiterio, l\u2019altro nella lunetta; infine San Carlo Borromeo del XVIII secolo."}
{"id": "3493274", "revid": "28592", "url": "https://it.wikipedia.org/wiki?curid=3493274", "title": "Oratorio di San Remigio (Verbania-Pallanza)", "text": ""}
{"id": "3493278", "revid": "3831", "url": "https://it.wikipedia.org/wiki?curid=3493278", "title": "Sopra e sotto i mari", "text": ""}
{"id": "3493279", "revid": "697352", "url": "https://it.wikipedia.org/wiki?curid=3493279", "title": "Tricolore (disambigua)", "text": "Tricolore \u00e8 una parola che significa \"che ha tre colori\". Solitamente si riferisce alle bandiere nazionali composte appunto da tre colori, ma pu\u00f2 indicare anche altro."}
{"id": "3493284", "revid": "599013", "url": "https://it.wikipedia.org/wiki?curid=3493284", "title": "Y\u014dsuke Nozawa", "text": ""}
{"id": "3493290", "revid": "47767", "url": "https://it.wikipedia.org/wiki?curid=3493290", "title": "Ac\u00e1cio", "text": ""}
{"id": "3493291", "revid": "47767", "url": "https://it.wikipedia.org/wiki?curid=3493291", "title": "Achacy", "text": ""}
{"id": "3493293", "revid": "47767", "url": "https://it.wikipedia.org/wiki?curid=3493293", "title": "Achatius", "text": ""}
{"id": "3493296", "revid": "1924342", "url": "https://it.wikipedia.org/wiki?curid=3493296", "title": "\u00c1kos", "text": "Origine e diffusione.\nHa probabilmente antiche origini turche; potrebbe essere composto dai termini \"ak\" (\"bianco\") e \"ku\u015f\" (\"falco\"), quindi \"falco bianco\", oppure da \"ak\" e \"\u00fcs\" (\"base militare\"); \u00e8 stato talvolta confuso con il nome Acacio.\nEra uno di quei nomi diffusi in Ungheria in epoca medievale, specialmente fra l'aristocrazia. Portato da un capo cumano nell'XI secolo, il suo uso pi\u00f9 diffuso fra la popolazione \u00e8 attestato particolarmente verso la fine del XIV secolo; dopo alcuni secoli di relativo inutilizzo (sebbene, per la precisione, vadano riportati due membri della famiglia Barcsay con questo nome nel 1600), venne ripreso nel XIX, e da allora \u00e8 rimasto in uso, sebbene non sia fra i nomi pi\u00f9 comuni.\nOnomastico.\nNon essendo portato da alcun santo, il nome \u00e8 adespota; l'onomastico pu\u00f2 essere festeggiato il 1\u00ba novembre, festa di Ognissanti. Un onomastico laico \u00e8 fissato in Ungheria al giorno 28 febbraio."}
{"id": "3493297", "revid": "47767", "url": "https://it.wikipedia.org/wiki?curid=3493297", "title": "Akos", "text": ""}
{"id": "3493307", "revid": "88740", "url": "https://it.wikipedia.org/wiki?curid=3493307", "title": "Open di Francia 2011", "text": "L'Open di Francia 2011 (conosciuto anche come Roland Garros) \u00e8 stato un torneo di tennis giocato sulla terra rossa. Era la 110\u00aa edizione dell'Open di Francia, e la 2\u00aa prova del Grande Slam dell'anno. Si \u00e8 giocato allo Stade Roland Garros di Parigi, in Francia, dal 22 maggio al 5 giugno 2011. I detentori del titolo del singolare maschile e femminile erano rispettivamente Rafael Nadal e Francesca Schiavone. Nadal ha conservato il titolo, conquistando la \"coppa dei moschettieri\" per la sesta volta ed eguagliando il record di vittorie di Bj\u00f6rn Borg. Schiavone invece si \u00e8 arresa in finale alla cinese Li Na, che si \u00e8 aggiudicata il suo primo titolo dello Slam.\nSommario.\nLo spagnolo Rafael Nadal si \u00e8 aggiudicato il titolo. Il numero 1 del seeding ha debuttato contro lo statunitense John Isner. Nel secondo turno ha battuto il connazionale Pablo And\u00fajar. Nel turno successivo ha sconfitto il qualificato Antonio Vei\u0107 con il punteggio di 6\u20131, 6\u20133, 6\u20130. Negli ottavi di finale ha avuto la meglio sul croato Ivan Ljubi\u010di\u0107 sconfitto per 7\u20135, 6\u20133, 6\u20133. Nei quarti di finale ha affrontato e battuto lo svedese Robin S\u00f6derling 6\u20134, 6\u20131, 7\u20136(3). In semifinale ha battuto il numero 4 del mondo Andy Murray con il punteggio di 6\u20134, 7\u20135, 6\u20134. Nella finale sul Philippe Chatrier ha battuto lo svizzero Roger Federer 7\u20135, 7\u20136(3), 5\u20137, 6\u20131.\nLa cinese Li Na ha vinto la Coppa Suzanne Lenglen partendo come n\u00ba6 del seeding. Nel 1\u00ba turno ha battuto la ceca Barbora Str\u00fdcov\u00e1, perdendo il 1\u00ba set del torneo, con il punteggio di 6-3, 7-6(6), 6-3. Nel 2\u00ba turno ha sconfitto S\u00edlvia Soler Espinosa 6\u20134, 7\u20135. Nel turno successivo ha avuto la meglio su Sorana C\u00eerstea che ha sconfitto per 6\u20132, 6\u20132. Negli ottavi di finale ha battuto un'altra ceca, Petra Kvitov\u00e1, con il punteggio di 2\u20136, 6\u20131, 6\u20133. Nei quarti di finale ha affrontato la numero 4 del mondo Viktoryja Azaranka che ha sconfitto per 7\u20135, 6\u20132. In semifinale ha vinto su Marija \u0160arapova con il punteggio di 6\u20134, 7\u20135. In finale ha sconfitto Francesca Schiavone in due set con il punteggio di 6\u20134, 7\u20136(0). Li Na diventa la prima asiatica a vincere un torneo del Grande Slam.\nProgramma del torneo.\nIl torneo si svolge in 15 giornate divise in due settimane.\nQualificazioni e sorteggio.\nLe qualificazioni per accedere ai tabelloni principali del torneo si sono svolte tra il 17 e il 20 maggio 2011 in tre turni; si sono qualificati i vincitori del terzo turno:\nLe wildcard sono state assegnate a:\nIl sorteggio dei tabelloni principali dei due singolari \u00e8 avvenuto il 20 maggio 2011; la testa di serie N.1 del singolare maschile \u00e8 stata attribuita a Rafael Nadal.\nCalendario.\n22 maggio (1\u00ba giorno).\nNella 1\u00aa giornata si sono giocati gli incontri del primo turno dei singolari maschili e femminili in base al programma della giornata\nNel torneo del singolare maschile lo spagnolo David Ferrer ha sconfitto il finlandese Jarkko Nieminen in tre set con il punteggio di 6-3, 6-3, 6-1. Il croato Marin \u010cili\u0107, testa di serie numero 20, ha perso contro lo spagnolo Rub\u00e9n Ram\u00edrez Hidalgo che passa al turno successivo con il punteggio di 7-65, 6-4, 6-4. Il francese Jo-Wilfried Tsonga ha battuto sul centrale del Roland Garros il ceco Jan H\u00e1jek per 6-3, 6-2, 6-2. Lo svizzero Stan Wawrinka ha sconfitto il francese Augustin Gensse perdendo un set ma imponendosi con il punteggio di 4-6, 6-3, 6-4, 6-2.\nNel torneo del singolare femminile la finalista dell'Open di Francia 2010, l'australiana Samantha Stosur ha battuto la ceca Iveta Bene\u0161ov\u00e1 per 6-2, 6-3. Ha passato il turno la serba Jelena Jankovi\u0107, numero 10 del tabellone, battendo l'ucraina Al'ona Bondarenko.. L'israeliana Shahar Peer ha perso contro la spagnola Mar\u00eda Jos\u00e9 Mart\u00ednez S\u00e1nchez in due set. La vincitrice dell'Open di Francia 2009, la russa Svetlana Kuznecova, ha sconfitto per 6-2, 6-3 la slovacca Magdal\u00e9na Ryb\u00e1rikov\u00e1. La tedesca Julia G\u00f6rges ha estromesso dal torneo la francese Mathilde Johansson.\n23 maggio (2\u00ba giorno).\nNella 2\u00aa giornata si sono giocati gli incontri del primo turno dei singolari maschili e femminili in base al programma della giornata\nNel torneo del singolare maschile il serbo Novak \u0110okovi\u0107 ha sconfitto l'olandese Thiemo De Bakker con il punteggio di 6-2 6-1 6-3. Lo svizzero Roger Federer ha avuto la meglio sullo spagnolo Feliciano L\u00f3pez che esce sconfitto in tre set. L'argentino Juan Mart\u00edn del Potro ha sconfitto il croato Ivo Karlovi\u0107 con il punteggio di 6-7 6-3 7-5 6-4 senza concedere break. Il ceco Tom\u00e1\u0161 Berdych ha perso contro il transalpino St\u00e9phane Robert che ha vinto in cinque set, dopo avere perso i primi due e chiudendo per nove giochi a sette al quinto set. Il giovane francese Ga\u00ebl Monfils ha battuto in quattro set il tedesco Bj\u00f6rn Phau. Ha passato il turno l'americano Mardy Fish sconfiggendo in quattro set il brasiliano Ricardo Mello per 6-2 6-7 6-2 6-4.\nSono avanzati al turno successivo anche Marcos Baghdatis vincitore per 7-6, 6-2, 6-2 sul portoghese Frederico Gil. Michail Ju\u017enyj che ha sconfitto il giapponese G\u014d Soeda. Il serbo Viktor Troicki, Janko Tipsarevi\u0107 che ha sconfitto 7-6 6-1 6-0 l'argentino Brian Dabul, Thomaz Bellucci e Marsel \u0130lhan.\nNel torneo del singolare femminile la danese Caroline Wozniacki ha vinto nettamente il suo match sconfiggendo per 6-0, 6-2, la giapponese Kimiko Date. La russa Vera Zvonar\u00ebva ha avuto la meglio sulla spagnola Lourdes Dom\u00ednguez Lino battuta per 6-2 6-2. L'italiana Francesca Schiavone ha vinto il suo match contro la statunitense Melanie Oudin che vince solo 2 game nel primo set ed esce con il punteggio di 6-2 6-0. La qualificata tedesca Sabine Lisicki ha battuto l'uzbeka Akgul Amanmuradova che esce dal torneo sconfitta per 6-0 6-4.\nSono passate al turno successivo la polacca Agnieszka Radwa\u0144ska, vincitrice sull'austriaca Patricia Mayr-Achleitner per 6-1 6-2; la ceca Petra Kvitov\u00e1, vincitrice su Gr\u00e9ta Arn per 6-2 6-1; Irina-Camelia Begu, numero 104 del mondo, Daniela Hantuchov\u00e1, che ha estromesso dal torneo la cinese Shuai Zhang con il punteggio di 6-3 6-3; Anastasija Rodionova, vincente sulla connazionale Nadia Petrova per 6-7 6-3 6-4; l'indiana Sania Mirza; la cinese Jie Zheng, che ha battuto Sandra Z\u00e1hlavov\u00e1 6-4 6-3 e la taiwanese Latisha Chan.\n24 maggio (3\u00ba giorno).\nNella 3\u00aa giornata si sono giocati gli incontri del primo turno dei singolari maschili e femminili ed \u00e8 iniziato il torneo del doppio femminile in base al programma della giornata\nNel torneo del singolare maschile il detentore del titolo, lo spagnolo Rafael Nadal, ha sconfitto lo statunitense John Isner per 6-4 6-7 6-7 6-2 6-4. Nadal \u00e8 andato sotto due set a uno perdendo il tiebreak nel secondo e terzo set, ma ha rimontando vincendo i rimanenti e il match dopo quattro ore. Lo scozzese Andy Murray ha sconfitto il francese \u00c9ric Prodon per 6-4 6-1 6-3. Lo svedese Robin S\u00f6derling ha battuto con il punteggio di 6-1 6-7 6-3 7-5 lo statunitense Ryan Harrison. L'ucraino Aleksandr Dolhopolov ha estromesso dal torneo il tedesco Rainer Sch\u00fcttler sconfitto per 6-3 6-3 6-1. Lo spagnolo Fernando Verdasco ha battuto l'argentino Juan M\u00f3naco in quarto set. Il croato Ivan Ljubi\u010di\u0107 ha vinto contro l'indiano Somdev Devvarman per 6-4 6-3 6-4 accedendo al turno successivo. Lo spagnolo Nicol\u00e1s Almagro \u00e8 stato sconfitto dal polacco \u0141ukasz Kubot. L'austriaco J\u00fcrgen Melzer ha avuto la meglio sul tedesco Andreas Beck battuto per 6-3 6-4 6-2. Il tedesco Philipp Kohlschreiber ha perso contro Sam Querrey. Florian Mayer ha vinto contro Igor' Kunicyn.\nSono passati al turno successivo anche Robin Haase, Pablo And\u00fajar, Juan Ignacio Chela, Kevin Anderson, Luk\u00e1\u0161 Rosol, Xavier Malisse e Andreas Haider-Maurer, il francese J\u00e9r\u00e9my Chardy e Gilles Simon vincitore su Michael Russell.\nNel torneo del singolare femminile Marija \u0160arapova ha battuto per 6-3 6-0 Mirjana Lu\u010di\u0107. La serba Ana Ivanovi\u0107, vincitrice del 2008, ha perso contro la svedese Johanna Larsson. La belga Kim Clijsters ha sconfitto la bielorussa Nastas'sja Jakimava per 6-2 6-3. La bielorussa Viktoryja Azaranka ha battuto per 6-3 6-3 la ceca Andrea Sestini Hlav\u00e1\u010dkov\u00e1.\nSono passate al turno successivo la cinese Li Na, vittoriosa su Barbora Str\u00fdcov\u00e1 per 6-3 6-7 6-3, Jarmila Gajdo\u0161ov\u00e1 che ha battuto la francese Virginie Razzano, la belga Yanina Wickmayer che ha estromesso dal torneo Monica Niculescu con il punteggio di 6-0 6-3, la rumena Alexandra Dulgheru vincitrice sulla spagnola Laura Pous Ti\u00f3 per 6-3 6-4, la francese Caroline Garcia che ha estromesso la ceca Zuzana Ondr\u00e1\u0161kov\u00e1, la statunitense Vania King che ha battuto Dominika Cibulkov\u00e1 per 6-7 6-3 6-2 e la spagnola S\u00edlvia Soler Espinosa.\n25 maggio (4\u00ba giorno).\nNella 4\u00aa giornata si sono giocati gli incontri del secondo turno dei singolari maschili e femminili e primo e secondo turno dei tornei del doppio maschile, femminile e misto in base al programma della giornata\nNel torneo del singolare maschile lo svizzero Roger Federer, sul Court Suzanne Lenglen, ha battuto per 6-3, 6-0, 6-2 il francese Maxime Teixeira. Lo spagnolo David Ferrer ha battuto il francese Julien Benneteau per 6-3 6-4 6-2. L'altro francese Ga\u00ebl Monfils ha vinto contro il connazionale Guillaume Rufin perdendo un set ma riuscendo comunque a chiudere per 6-3 1-6 6-1 6-3. L'argentino Juan Mart\u00edn del Potro ha avuto la meglio sullo sloveno Bla\u017e Kav\u010di\u010d per 6-3 6-2 6-4. Il serbo Novak \u0110okovi\u0107 ha passato il turno approfittando del ritiro di Victor H\u0103nescu a causa di un infortunio muscolare sul punteggio di 6-4 6-1 2-3. Richard Gasquet ha battuto Marcel Granollers per 4-6 6-3 6-2 6-4 e Michail Ju\u017enyj ha battuto 6-3 7-5 6-4 il kazako Michail Kuku\u0161kin. Ha passato il turno anche Albert Monta\u00f1\u00e9s che ha sconfitto 6-7 6-4 6-1 6-2 il connazionale Rub\u00e9n Ram\u00edrez Hidalgo.\nNel torneo del singolare femminile la danese Caroline Wozniacki ha battuto la canadese Aleksandra Wozniak per 6-3 7-6. La detentrice del titolo, l'italiana Francesca Schiavone ha sconfitto Vesna Dolonc che esce dal torneo sconfitta per 6\u20131, 6\u20132. L'australiana Samantha Stosur ha battuto la rumena Simona Halep per 6-0 6-2. La cinese Peng Shuai ha estromesso dal torneo la slovena Polona Hercog. La russa Svetlana Kuznecova ha avuto la meglio sulla rumena Irina-Camelia Begu per 6-1 6-1.\nSono passate al turno successivo la francese Marion Bartoli, che ha sconfitto la bielorussa Vol'ha Havarcova; la serba Jelena Jankovi\u0107, che ha battuto la russa Vera Du\u0161evina per 6-3 6-2; la statunitense Bethanie Mattek-Sands, che ha estromesso Varvara Lepchenko; Anastasija Pavlju\u010denkova, vincitrice su Mona Barthel e Vera Zvonar\u00ebva, che ha battuto la tedesca Sabine Lisicki.\n26 maggio (5\u00ba giorno).\nNella 5\u00aa giornata si sono giocati gli incontri del secondo turno dei singolari maschili e femminili e primo e secondo turno dei tornei del doppio maschile, femminile e misto in base al programma della giornata\nNel torneo del singolare maschile lo spagnolo Rafael Nadal ha battuto il connazionale Pablo And\u00fajar sul Court Suzanne Lenglen in tre set con il punteggio di 7-5, 6-3, 7-6(4). Lo svedese Robin S\u00f6derling ha estromesso dal torneo lo spagnolo Albert Ramos-Vi\u00f1olas battuto per 6-3 6-4 6-4. Il britannico Andy Murray ha battuto l'italiano Simone Bolelli con il punteggio di 7-6(3), 6-4, 7-5. Il croato Ivan Ljubi\u010di\u0107 ha passato il turno battendo lo statunitense Sam Querrey.\nSono passati al turno successivo lo statunitense Mardy Fish che ha avuto la meglio sull'olandese Robin Haase, Fernando Verdasco che ha battuto il belga Xavier Malisse e il ceco Luk\u00e1\u0161 Rosol che ha battuto l'austriaco J\u00fcrgen Melzer per 6-7, 6-4, 4-6, 7-6, 6-4.\nNel torneo del singolare femminile la belga Kim Clijsters ha perso contro l'olandese Arantxa Rus per 3\u20136, 7\u20135, 6\u20131. La polacca Agnieszka Radwa\u0144ska ha battuto l'indiana Sania Mirza. La russa Marija \u0160arapova ha vinto in tre set contro la francese Caroline Garcia. La bielorussa Viktoryja Azaranka ha estromesso dal torneo la francese Pauline Parmentier sconfitta con il punteggio di 6-0, 6-1.\nSono passate al turno successivo la russa Petra Kvitov\u00e1 che ha sconfitto la cinese Jie Zheng, la russa Marija Kirilenko che ha battuto la sudafricana Chanelle Scheepers per 6-1, 6-4, la cinese Li Na, vittoriosa sulla spagnola Soler Espinosa, la tedesca Andrea Petkovi\u0107 che ha battuto la ceca Lucie Hradeczka per 7-6, 6-2.\n27 maggio (6\u00ba giorno).\nNella 6\u00aa giornata si sono giocati gli incontri del terzo turno dei singolari maschili e femminili e primo e secondo turno dei tornei del doppio maschile, femminile e misto in base al programma della giornata\nNel torneo del singolare maschile Lo svizzero Roger Federer ha battuto il serbo Janko Tipsarevi\u0107, perdendo solo otto game, con il punteggio di 6\u20131, 6\u20134, 6\u20133. Lo spagnolo David Ferrer ha sconfitto l'ucraino Serhij Stachovs'kyj con il punteggio complessivo di 6-1 6-1 6-3. Il francese Ga\u00ebl Monfils ha estromesso dal torneo il belga Steve Darcis che ha perso per 6-3 6-4 7-5. Il russo Michail Ju\u017enyj ha perso contro lo spagnolo Albert Monta\u00f1\u00e9s per 6-1 7-6 6-1. Il francese Richard Gasquet ha battuto in quattro parziali, per 6\u20132, 6\u20133, 3\u20136, 6\u20133, il brasiliano Thomaz Bellucci nell'ultimo match disputato sul Court Suzanne Lenglen. Lo svizzero Stan Wawrinka ha vinto il francese Jo-Wilfried Tsonga: dopo aver per il 1\u00b0 primo set e il secondo al tie-break rimonta fino al 4\u20136, 6\u20137(3), 7\u20136(5), 6\u20132, 6\u20133 finale.\nNel torneo del singolare femminile la finalista del 2010, l'australiana Samantha Stosur ha perso contro l'argentina Gisela Dulko con il punteggio di 6-4 1-6 6-3.\nLa russa Svetlana Kuznecova ha sconfitto la giovane canadese Rebecca Marino non concedendo nessun game nel primo set e vincendo il secondo per 6-4. La denntrice del titolo, Francesca Schiavone, ha battuto la cinese Peng Shuai che si \u00e8 ritirata sul punteggio di 3-6, 2-1. La serba Jelena Jankovi\u0107 ha battuto per 6-2 6-2 la statunitense Bethanie Mattek-Sands.\nSono passate al turno successivo anche la francese Marion Bartoli, che ha avuto la meglio su Julia G\u00f6rges in tre set; la slovacca Daniela Hantuchov\u00e1, che ha battuto Caroline Wozniacki per 6-1 6-3 e la russa Vera Zvonar\u00ebva, vincitrice su Anastasija Rodionova per 6-2, 6-3.\n28 maggio (7\u00ba giorno).\nNella 7\u00aa giornata si sono giocati gli incontri del terzo turno dei singolari maschili e femminili e primo, secondo e terzo turno dei tornei del doppio maschile, femminile e misto in base al programma della giornata\nNel torneo del singolare maschile lo spagnolo Rafael Nadal ha sconfitto il qualificato Antonio Vei\u0107 per 6-1 6-3 6-0. Lo scozzese Andy Murray ha sconfitto il tedesco Michael Berrer con il punteggio di 6-2 6-3 6-2. Il serbo Viktor Troicki ha avuto la meglio sull'ucraino Aleksandr Dolhopolov per 6-4 3-6 6-3 6-3. Il serbo Novak \u0110okovi\u0107 ha battuto l'argentino Juan Mart\u00edn del Potro in quattro set, perdendo il secondo con il punteggio di 6\u20133, 3\u20136, 6\u20133, 6\u20132. Il croato Ivan Ljubi\u010di\u0107 ha estromesso dal torneo lo spagnolo Fernando Verdasco che ha perso in tre set. Lo svedese Robin S\u00f6derling ha battuto l'argentino Leonardo Mayer per 6\u20131, 6\u20134, 6\u20133 nell'ultimo match giocato sul Court Suzanne Lenglen. Lo statunitense Mardy Fish ha perso contro il francese Gilles Simon che ha vinto in tre set con il punteggio di 6-3, 6-4, 6-2.\nNel torneo del singolare femminile la cinese Li Na ha sconfitto la rumena Sorana C\u00eerstea per 6-2 6-2. La ceca Petra Kvitov\u00e1 ha avuto la meglio sulla statunitense Vania King. La russa Marija \u0160arapova \u00e8 passata al turno successivo battendo la taiwanese Latisha Chan per 6-2, 6-3. L'italian Roberta Vinci ha perso per 3-6, 2-6 contro la bielorussa Viktoryja Azaranka.\nSono passate al turno successivo la polacca Agnieszka Radwa\u0144ska, che vince per 6-4 6-4 contro la belga Yanina Wickmayer, la tedesca Andrea Petkovi\u0107 che ha sconfitto l'australiana Jarmila Gajdo\u0161ov\u00e1 e la russa Marija Kirilenko che con il punteggio di 6-1 6-1 ha battuto l'olandese Arantxa Rus.\n29 maggio (8\u00ba giorno).\nNella 8\u00aa giornata si sono giocati gli incontri del quarto turno dei singolari maschili e femminili e secondo e terzo turno dei tornei del doppio maschile, femminile e misto. Sono iniziati i tornei riservati alla categoria juniores in base al programma della giornata\nNel torneo del singolare maschile lo svizzero Roger Federer ha battuto il connazionale Stan Wawrinka per 6-3, 6-2, 7-5. L'italiano Fabio Fognini ha vinto in cinque set contro lo spagnolo Albert Monta\u00f1\u00e9s con il punteggio di 4-6 6-4 3-6 6-3 11-9 dopo quattro ore e ventidue minuti di partita..\nNel torneo del singolare femminile l'italiana Francesca Schiavone ha vinto il suo incontro in tre set sulla serba Jelena Jankovi\u0107 con il punteggio finale di 6-3, 2-6, 6-4. Gisela Dulko \u00e8 costretta al ritiro nel match che la vede opposta alla francese Marion Bartoli sul punteggio di 7\u20135, 1\u20130. La vincitrice dell'Open di Francia 2009, la russa Svetlana Kuznecova, ha battuto la slovacca Daniela Hantuchov\u00e1 perdendo il primo set al tiebreakma chiudendo con il punteggio complessivo di 6-7 6-3, 6-2. La russa Vera Zvonar\u00ebva, testa di serie numero 3, ha perso contro la connazionale Anastasija Pavlju\u010denkova per 7-6(4) 2-6 6-2.\n30 maggio (9\u00ba giorno).\nNella 9\u00aa giornata si sono giocati gli incontri del quarto turno dei singolari maschili e femminili e terzo turno e quarti di finale dei tornei del doppio maschile, femminile e misto. Sono andati avanti i tornei riservati alla categoria juniores in base al programma della giornata\nNel torneo del singolare maschile lo spagnolo Rafael Nadal ha vinto il suo incontro di ottavi di finale che lo vedeva contrapposto al croato Ivan Ljubi\u010di\u0107 in tre set con il punteggio di 7\u20135, 6\u20133, 6\u20133. David Ferrer ha perso contro il francese Ga\u00ebl Monfils in cinque set con il punteggio complessivo di 6-4 2-6 7-5 1-6 8-6. L'argentino Juan Ignacio Chela ha sconfitto il colombiano Alejandro Falla proveniente dalle qualificazioni per 4-6 6-2 1-6 7-6 6-2. Robin S\u00f6derling ha battuto il francese Gilles Simon senza concedere un set con il punteggio finale di 6\u20132, 6\u20133, 7\u20136(7\u20135). L'ultimo match sul Court Suzanne Lenglen che vedeva opposti il britannico Andy Murray ed il serbo Viktor Troicki \u00e8 stato sospeso per oscurit\u00e0.\nNel torneo del singolare femminile la cinese Li Na ha estromesso dal torneo la ceca Petra Kvitov\u00e1 che ha perso in tre set con il punteggio di 2\u20136, 6\u20131, 6\u20133 La bielorussa Viktoryja Azaranka, testa di serie numero 4, ha avuto la meglio su Ekaterina Makarova sconfitta per 6-2 6-3. La russa Marija \u0160arapova ha battuto la polacca Agnieszka Radwa\u0144ska per 7\u20136(7\u20134), 7\u20135. La tedesca Andrea Petkovi\u0107 ha vinto contro la russa Marija Kirilenko con il punteggio di 6-2 2-6 6-4.\n31 maggio (10\u00ba giorno).\nNella 10\u00aa giornata si sono giocati gli incontri di quarti di finale dei singolari maschili e femminili, del doppio maschile, femminile e misto e la prosecuzione del match tra Andy Murray e Viktor Troicki. Sono andati avanti i tornei riservati alla categoria juniores in base al programma della giornata\nNel torneo del singolare maschile lo svizzero Roger Federer ha sconfitto il francese Ga\u00ebl Monfils: i primi due set si sono chiusi senza problemi per l'ex numero 1 del mondo mentre nel terzo \u00e8 stato costretto al tiebreak vinto per sette punti a tre: il punteggio complessivo dell'incontro \u00e8 stato di 6\u20134, 6\u20133, 7\u20136(7\u20133). Il britannico Andy Murray ha battuto il serbo Viktor Troicki al quinto set con il punteggio di 4\u20136, 4\u20136, 6\u20133, 6\u20132, 7-5.\nNel torneo del singolare femminile l'italiana Francesca Schiavone ha avuto la meglio sulla russa Anastasija Pavlju\u010denkova battuta per1-6 7-5 7-5. Svetlana Kuznecova ha perso contro la francese Marion Bartoli per 7-6, 6-4.\n1\u00ba giugno (11\u00ba giorno).\nNell'11\u00aa giornata si sono giocati gli incontri di quarti di finale dei singolari maschili e femminili, le semifinali del doppio femminile e misto e la prosecuzione del match tra Bob Bryan / Mike Bryan e Rohan Bopanna / Aisam-ul-Haq Qureshi. Sono andati avanti i tornei riservati alla categoria juniores e sono iniziati i tornei riservati agli atleti in carrozzina e alle leggende del tennis del passato in base al programma della giornata\nNel torneo del singolare maschile sul Court Philippe Chatrier lo spagnolo Rafael Nadal ha battuto nei quarti di finale lo svedese Robin S\u00f6derling. Il maiorchino \u00e8 costretto solo al tiebreak del terzo set che riesce comunque a vincere per sette punti a tre: il punteggio complessivo dell'incontro \u00e8 stato 6\u20134, 6\u20131, 7\u20136(7\u20133).\nNel torneo del singolare femminile la russa Marija \u0160arapova ha battuto la tedesca Andrea Petkovi\u0107 per 6-0 6-3. Nel match c'\u00e8 stato solo un break e un controbreak nel secondo set. La cinese Li Na ha sconfitto, la bielorussa Viktoryja Azaranka per 7\u20135, 6\u20132.\n2 giugno (12\u00ba giorno).\nNella 12\u00aa giornata si sono giocati gli incontri di semifinali dei singolari femminili e del doppio maschile, la finale del misto. Sono andati avanti i tornei riservati alla categoria juniores, i tornei riservati agli atleti in carrozzina e alle leggende del tennis del passato in base al programma della giornata\nNel torneo del singolare femminile la cinese Li Na ha sconfitto la russa Marija \u0160arapova 6-4 7-5. Nel primo set la russa non riesce a recuperare lo svantaggio accumulata gi\u00e0 dai primi game e perde per sei giochi a quattro. Nel secondo set vince per 7-5 approfittando anche dei doppi falli della \u0160arapova.\nL'italiana Francesca Schiavone ha sconfitto la francese Marion Bartoli. La Schiavone vince il primo set per 6-3 senza concedere break. Nel secondo set Francesca perde i primi 2 game ma rimonta subito, subisce un altro break ma vince tutti i rimanenti giochi e chiude per 6-3.\n3 giugno (13\u00ba giorno).\nNella 13\u00aa giornata si sono giocati gli incontri di semifinali del singolare maschile e la finale del doppio femminile. Si sono giocate le finali dei tornei riservati agli atleti in carrozzina. Sono andati avanti i tornei riservati alla categoria juniores e alle leggende del tennis del passato in base al programma della giornata\nNel torneo del singolare maschile il maiorchino Rafael Nadal \u00e8 passato in finale sconfiggendo il britannico Andy Murray con il punteggio di 6-4, 7-5, 6-4 in tre ore e 30 minuti di gioco. Nel primo set Murray si trova sempre ad inseguire e perde per sei giochi a quattro. Nel secondo set Nadal vince grazie al break ottenuto sul 5 pari e dopo avere mantenuto il servizio successivo. Nel terzo set Rafael chiude 6-4 dopo 75 minuti di gioco.\nNell'altra semifinale lo svizzero Roger Federer ha battuto il serbo Novak \u0110okovi\u0107 per 7-6(5) 6-3 3-6 7-6(5). Il primo parziale arriva fino al tie-break che si conclude con la vittoria dell'elvetico per 7 a 5. Nel secondo set Federer va subito avanti, il serbo ha la possibilit\u00e0 di recuperare ma perde per 6-3. Il terzo parziale \u00e8 appaggio di Novak che vince per sei giochi a tre. Nel quarto parziale \u0110okovi\u0107 ha la possibilit\u00e0 di chiudere il set sul proprio servizio. Roger recupera e si arriva fino al tiebreak che vince il tennista di Basilea per sette punti a cinque con un ace.\nQuessta \u00e8 stata la prima sconfitta nella stagione 2011 per \u0110okovi\u0107.\n4 giugno (14\u00ba giorno).\nNella 14\u00aa giornata si sono giocati la finale del singolare femminile e del doppio maschile, le finali dei tornei di doppio riservati alla categoria juniores e sono andati avanti i tornei riservati alle leggende del tennis del passato in base al programma della giornata\nNel torneo del singolare femminile la cinese Li Na ha conquistato il titolo sconfiggendo in finale Francesca Schiavone per 6-4, 7-6(0). Il primo set \u00e8 stato equilibrato e si chiuso grazie ad un break ottenuto dall'asiatica, il secondo e ultimo parziale si \u00e8 trascinato fino al tiebreak done l'italiana non ha vinto nessun punto.\n5 giugno (15\u00ba giorno).\nNella 15\u00aa giornata e ultima giornata si sono giocati la finale del singolare maschile, le finali dei tornei di singolare riservati alla categoria juniores e dei tornei riservati alle leggende del tennis del passato in base al programma della giornata\nNel torneo del singolare maschile lo spagnolo Rafael Nadal conquista la Coppa dei Moschettieri battendo in finale il rivale Roger Federer. Nel primo set Federer va subito avanti, ma viene rimontato fino al 5-5; Nadal ne approfitta e vince il set per sette giochi a cinque. Nel secondo set si arriva fino al tiebreak dove \u00e8 il maiorchino a vincere per sette punti a tre. Il terzo set \u00e8 vinto da Federer, che per\u00f2 perde nettamente il successivo per sei giochi a uno, perdendo definitivamente l'incontro. Rafael Nadal con questa vittoria ha raggiunto Bj\u00f6rn Borg come numero di titoli conquistati al Roland Garros.\nSeniors.\nSingolare maschile.\n Rafael Nadal ha battuto in finale Roger Federer per 7-5, 7-63, 5-7, 6-1.\nSingolare femminile.\n Li Na ha battuto in finale Francesca Schiavone per 6-4, 7-60.\nDoppio maschile.\n Maks Mirny e Daniel Nestor hanno battuto in finale Juan Sebasti\u00e1n Cabal e Eduardo Schwank per 7\u201363, 3\u20136, 6\u20134.\nDoppio femminile.\n Andrea Sestini Hlav\u00e1\u010dkov\u00e1 / Lucie Hradeck\u00e1 hanno sconfitto in finale Sania Mirza / Elena Vesnina per 6-4, 6-3.\nDoppio Misto.\n Casey Dellacqua / Scott Lipsky hanno sconfitto in finale Katarina Srebotnik / Nenad Zimonji\u0107 per 7-66, 4-6, [10-7].\nJunior.\nSingolare ragazzi.\n Bjorn Fratangelo ha sconfitto in finale Dominic Thiem per 3-6, 6-3, 8-6.\nSingolare ragazze.\n Ons Jabeur ha sconfitto in finale M\u00f3nica Puig per 7-68, 6-1.\nDoppio ragazzi.\n Andr\u00e9s Artu\u00f1edo / Roberto Carballes hanno sconfitto in finale Mitchell Krueger / Shane Vinsant per 5-7, 7-65, [10-5].\nDoppio ragazze.\n Irina Chroma\u010d\u00ebva / Maryna Zanevs'ka hanno sconfitto in finale Viktorija Kan / Demi Schuurs per 6-4, 7-5.\nTennisti in carrozzina.\nSingolare maschile carrozzina.\n Maikel Scheffers ha sconfitto Nicolas Peifer per 7\u20136(7\u20133), 6\u20133.\nSingolare femminile carrozzina.\n Esther Vergeer ha sconfitto Marjolein Buis per 6\u20130, 6\u20132.\nDoppio maschile carrozzina.\n Shingo Kunieda / Nicolas Peifer hanno sconfitto Robin Ammerlaan / Stefan Olsson per 6\u20132, 6\u20133.\nDoppio femminile carrozzina.\n Esther Vergeer / Sharon Walraven hanno sconfitto Jiske Griffioen / Aniek van Koot per 5\u20137, 6\u20134, [10\u20135].\nLeggende.\nDoppio leggende under 45.\n Fabrice Santoro / Todd Woodbridge hanno battuto in finale Arnaud Boetsch / C\u00e9dric Pioline, 6\u20132, 6\u20134.\nDoppio leggende over 45.\n Guy Forget / Henri Leconte hanno battuto in finale Andr\u00e9s G\u00f3mez / John McEnroe, 6\u20133, 5\u20137, [10\u20138].\nDoppio leggende femminile.\n Lindsay Davenport / Martina Hingis hanno battuto in finale Martina Navr\u00e1tilov\u00e1 / Jana Novotn\u00e1, 6\u20131, 6\u20132.\nTeste di serie nel singolare.\nLa seguente tabella illustra i giocatori che non hanno partecipato al torneo, quelli che sono stati eliminati e i loro nuovi punteggi nella classifica ATP. In corsivo i punteggi provvisori.\nAssegnazione punteggi.\nI punteggi della classifica ATP vengono assegnati come illustrato.\nPremi in denaro.\nTutti i premi sono in Euro; il premio del doppio \u00e8 distribuito alla coppia."}
{"id": "3493309", "revid": "1442080", "url": "https://it.wikipedia.org/wiki?curid=3493309", "title": "Open 13 1995 - Doppio", "text": "Il doppio del torneo di tennis Open 13 1995, facente parte dell'ATP Tour, ha avuto come vincitori David Adams e Andrej Ol'chovskij che hanno battuto in finale Jean-Philippe Fleurian e Rodolphe Gilbert 6-1, 6-4."}
{"id": "3493310", "revid": "767487", "url": "https://it.wikipedia.org/wiki?curid=3493310", "title": "Ra\u00fal Toro", "text": "Carriera.\nCon la sua Nazionale prese parte al Campeonato sudamericano nel 1937, nel 1939 e nel 1941. Nel 1937 fu capocannoniere della competizione con 7 reti."}
{"id": "3493311", "revid": "287204", "url": "https://it.wikipedia.org/wiki?curid=3493311", "title": "Raul Toro", "text": ""}
{"id": "3493313", "revid": "1442080", "url": "https://it.wikipedia.org/wiki?curid=3493313", "title": "Sybase Open 1995 - Doppio", "text": "Il doppio del torneo di tennis Sybase Open 1995, facente parte dell'ATP Tour, ha avuto come vincitori Jim Grabb e Patrick McEnroe che hanno battuto in finale Alex O'Brien e Sandon Stolle 3-6, 7-5, 6-0."}
{"id": "3493314", "revid": "767487", "url": "https://it.wikipedia.org/wiki?curid=3493314", "title": "Pedro Araya Toro", "text": ""}
{"id": "3493315", "revid": "287204", "url": "https://it.wikipedia.org/wiki?curid=3493315", "title": "Pedro Araya", "text": ""}
{"id": "3493317", "revid": "1442080", "url": "https://it.wikipedia.org/wiki?curid=3493317", "title": "Milan Indoor 1995 - Doppio", "text": "Il doppio del torneo di tennis Milan Indoor 1995, facente parte dell'ATP Tour, ha avuto come vincitori Boris Becker e Guy Forget che hanno battuto in finale Petr Korda e Karel Nov\u00e1\u010dek 6-2, 6-4."}
{"id": "3493319", "revid": "599013", "url": "https://it.wikipedia.org/wiki?curid=3493319", "title": "Alberto Quintano", "text": "Carriera.\nCon la Nazionale cilena ha preso parte ai Mondiali 1974."}
{"id": "3493321", "revid": "1522738", "url": "https://it.wikipedia.org/wiki?curid=3493321", "title": "Theresa (personaggio)", "text": ""}
{"id": "3493322", "revid": "1442080", "url": "https://it.wikipedia.org/wiki?curid=3493322", "title": "U.S. Pro Indoor 1995 - Doppio", "text": "Il doppio del torneo di tennis U.S. Pro Indoor 1995, facente parte dell'ATP Tour, ha avuto come vincitori Jim Grabb e Jonathan Stark che hanno battuto in finale Jacco Eltingh e Paul Haarhuis 7-6, 6-7, 6-3."}
{"id": "3493323", "revid": "36426", "url": "https://it.wikipedia.org/wiki?curid=3493323", "title": "Piazza di Vigevano", "text": ""}
{"id": "3493324", "revid": "1442080", "url": "https://it.wikipedia.org/wiki?curid=3493324", "title": "Adolf Kleemann", "text": ""}
{"id": "3493325", "revid": "123995660", "url": "https://it.wikipedia.org/wiki?curid=3493325", "title": "Bader Al-Mutwa", "text": "Caratteristiche tecniche.\nGioca prevalentemente come seconda punta.\nCarriera.\nClub.\nL'esordio all'Al-Qadasiya ed il prestito al Qatar SC Doha.\nInizia a giocare nell'Al-Qadisiya a 18 anni, contribuendo ai trionfi nella Premier League del Kuwait e nella Coppa del Principe e raggiungendo la semifinale della Champions League asiatica nel 2006. Nel 2007 viene prestato al Qatar SC, con cui scende in campo una sola volta. Nel 2009 sostiene un provino con il M\u00e1laga ma la societ\u00e0 spagnola non lo ritiene idoneo per entrare a far parte della squadra. Se la trattativa si fosse concretizzata, Bader Al-Mutwa sarebbe stato il primo giocatore kuwaitano a giocare in Europa.\nIn prestito all'Al-Nassr e il rientro all'Al-Qadasiya.\nNel 2011 passa in prestito all'Al-Nassr. Al termine della stagione torna all'Al-Qadisiya."}
{"id": "3493327", "revid": "599013", "url": "https://it.wikipedia.org/wiki?curid=3493327", "title": "Adolfo Nef", "text": ""}
{"id": "3493328", "revid": "1719883", "url": "https://it.wikipedia.org/wiki?curid=3493328", "title": "Upanayana", "text": "Upanayana (devan\u0101gar\u012b \u0909\u092a\u0928\u092f\u0928\u092e\u094d) \u00e8 un sostantivo neutro sanscrito con cui si indica la cerimonia di iniziazione (\"diksha\") dei fanciulli di sesso maschile appartenenti alle caste \"\u0101rya\" (nobili), in cui questi acquisiscono lo \"status\" di \"nati due volte\" (\"dvija\") entrando nel primo \"\u0101\u015brama\", quello del \"Brahmacarya\" (lett.: \"condotta in armonia col \"Brahman\"\"), e divenendo quindi dei \"brahmac\u0101rin\".\nSignificato del termine e condizioni della cerimonia.\nIl termine \"upanayana\" ha il significato di \"condurre vicino\" ovvero di \"condurre un giovane discepolo vicino ad un maestro affinch\u00e9 conosca il \"Veda\"\".\nSecondo Jan Gonda tale cerimonia ha origini preistoriche, mentre per Stefano Piano essa possiede quantomeno antiche origini indoiraniche avendo, la cultura religiosa zoroastriana, cerimonie del tutto analoghe.\nL'et\u00e0 della cerimonia varia a seconda del \"var\u1e47a\" di appartenenza del fanciullo, la durata dello \"status\" di \"Brahm\u0101carya\" \u00e8 invece stabilita in dodici anni.\nIl periodo ritenuto propizio per questa iniziazione \u00e8 anch'esso stabilito secondo il \"var\u1e47a\" del fanciullo:\nDescrizione del rito.\nDopo una notte trascorsa in silenzio, il fanciullo consuma l'ultimo pasto con la madre e viene condotto presso un capanno dove lo attende il maestro (\"guru\", \"\u0101c\u0101rya\") vicino ad un fuoco sacrificale (\"agni\") acceso, fuoco che deve essere alimentato per tutta la durata della cerimonia .\nQuindi il fanciullo viene rasato (\"mu\u1e47\u1e0dana\") lasciando solo un ciuffo di capelli sul capo (\"\u015bikh\u0101\"), e si procede con il suo bagno di purificazione, dal quale esce per indossare un perizoma (\"kaup\u012bna\"), proprio anche dei rinuncianti.\nAllora si avvicina al maestro (\"guru\", \"\u0101c\u0101rya\") chiedendogli di essere ammesso come \"brahm\u0101carin\", quest'ultimo approvando la sua richiesta si posiziona davanti al fuoco sacrificale con il volto verso Oriente, mentre il discepolo gli si pone innanzi con il volto verso Occidente. Porgendogli l'offerta di burro fuso (\"gh\u1e5btha\") il discepolo tocca il maestro che a questo punto lo veste con nuove vesti: una per la parte superiore del corpo (\"uttar\u012bya\") e una seconda per quella inferiore (\"v\u0101sas\") , e legandogli alla vita una cintura (\"mekhal\u0101\") avente lo scopo di proteggerlo da ci\u00f2 che \u00e8 negativo e che rappresenta il cordone ombelicale della \"nuova nascita\".\nSegue la consegna di una pelle di antilope (\"ajina\"), che sar\u00e0 il tappeto del discepolo. Per mezzo di opportuni \"mantra\", il maestro versa con le mani unite dell'acqua nelle mani unite dell'allievo, invitandolo poi a dirigere lo sguardo verso il sole (\"\u0101dityadar\u015bana\"), quindi lo invita a compiere un giro in senso orario (\"pradak\u1e63i\u1e47a\") intorno a lui e toccandolo all'altezza del cuore, lo invita a salire su una pietra posta a Settentrione del fuoco sacrificale, spronandolo ad essere \"forte come una pietra\". Afferratagli la mano il maestro accoglie il discepolo invitandolo a pronunciare il suo nuovo nome. Dopo averlo guidato in una circumambulazione intorno al fuoco sacrificale gli consegna lo \"yaj\u00f1opav\u012bta\", il cordone sacro posto, di norma sopra la spalla sinistra facendolo scendere sotto il fianco destro.\nIl primo insegnamento al giovane \"brahm\u0101carin\" consiste nell'impartirgli i versi del \"G\u0101yatr\u012b\" preceduto dalle tre sillabe mistiche dette \"vy\u0101h\u1e5bti\": \"bh\u016b\u1e25\", \"bhuva\u1e25\", \"sva\u1e25\":"}
{"id": "3493337", "revid": "81842865", "url": "https://it.wikipedia.org/wiki?curid=3493337", "title": "Save the date", "text": "Save the date \u00e8 un'affermazione che sta a ricordare una data di un importante evento futuro.\nInizialmente esso nasce come oggetto, generalmente una calamita o una cartolina, che avvisa parenti e amici di un matrimonio in vista. Esso quindi mostra la data scelta dagli sposi per le nozze e viene inviato sei o dodici mesi prima della celebrazione, anticipando l'invio delle partecipazioni di nozze.\nIl \"save the date\" \u00e8 oggi utilizzato in vari ambiti per avvisare i clienti di date importanti, riguardanti anniversari, eventi speciali, apertura di nuovi uffici, ecc."}
{"id": "3493342", "revid": "767487", "url": "https://it.wikipedia.org/wiki?curid=3493342", "title": "Primavera nordica", "text": "Primavera nordica (\"The Trap\") \u00e8 un film muto del 1922 diretto da Robert Thornby e interpretato da Lon Chaney.\nIl nome del produttore Irving Thalberg appare come soggettista.\nProduzione.\nIl film fu prodotto dall'Universal Film Manufacturing Company (con il nome A Universal Jewel). Venne girato al Yosemite National Park in California dal 22 agosto al 16 settembre 1921.\nDistribuzione.\nDistribuito dalla Universal Film Manufacturing Company, il film usc\u00ec nelle sale cinematografiche statunitensi il 9 maggio dopo una prima tenuta a New York il 6 maggio 1922. Riversato e masterizzato, \u00e8 stato distribuito in DVD nel 2009 dalla Alpha Video in una versione di 46 minuti, insieme a \"Outside the Law\".\nDate di uscita.\nIMDb\nAlias"}
{"id": "3493346", "revid": "834", "url": "https://it.wikipedia.org/wiki?curid=3493346", "title": "Gang (film 1973)", "text": ""}
{"id": "3493348", "revid": "287204", "url": "https://it.wikipedia.org/wiki?curid=3493348", "title": "Gang (film)", "text": ""}
{"id": "3493350", "revid": "1305772", "url": "https://it.wikipedia.org/wiki?curid=3493350", "title": "Thieves Like Us", "text": ""}
{"id": "3493353", "revid": "1305772", "url": "https://it.wikipedia.org/wiki?curid=3493353", "title": "Ladri come noi", "text": ""}
{"id": "3493355", "revid": "3535", "url": "https://it.wikipedia.org/wiki?curid=3493355", "title": "Thabit ibn Corra", "text": ""}
{"id": "3493356", "revid": "984922", "url": "https://it.wikipedia.org/wiki?curid=3493356", "title": "Edward Anderson (scrittore)", "text": "Scrisse il romanzo \"Ladri come noi\" (\"Thieves Like Us\"), da cui furono tratti due adattamenti cinematografici: \"La donna del bandito\" (\"They Live by Night\") del 1949 e \"Gang\" del 1974."}
{"id": "3493358", "revid": "834", "url": "https://it.wikipedia.org/wiki?curid=3493358", "title": "Giovanni Lonfernini (II)", "text": ""}
{"id": "3493361", "revid": "1305772", "url": "https://it.wikipedia.org/wiki?curid=3493361", "title": "Giovanni Paleologo", "text": ""}
{"id": "3493364", "revid": "834", "url": "https://it.wikipedia.org/wiki?curid=3493364", "title": "Giovanni II Paleologo", "text": ""}
{"id": "3493365", "revid": "834", "url": "https://it.wikipedia.org/wiki?curid=3493365", "title": "Giovanni III Paleologo", "text": ""}
{"id": "3493366", "revid": "834", "url": "https://it.wikipedia.org/wiki?curid=3493366", "title": "Giovanni IV Paleologo", "text": ""}
{"id": "3493367", "revid": "6923", "url": "https://it.wikipedia.org/wiki?curid=3493367", "title": "Pretty Green", "text": "La Pretty Green \u00e8 una linea di abbigliamento fondata nel 2009 da Liam Gallagher, ex frontman degli Oasis e dei Beady Eye.\nLa linea di abbigliamento, finora solo maschile, si ispira allo stile e alla cultura mod degli anni '60 e alla moda casual degli anni '80 e '90, che fonde con le tendenze contemporanee creando uno stile innovativo, non inquadrabile n\u00e9 nel vintage n\u00e9 nel modern. I designer sono Liam Gallagher e Nick Holland della Holland Esquire.\nIl nome del marchio si ispira al titolo di una canzone dei Jam, gruppo rock inglese fondato da Paul Weller.\nFin dall'inizio la Pretty Green si \u00e8 caratterizzata per la divisione in black label e green label. Rivolge la sua attenzione a un'ampia gamma di persone, anche coloro tradizionalmente non interessate al mondo della moda. Liam Gallagher ha dichiarato che \"i vestiti sono la mia passione insieme alla musica. Non sono qui per copiare nessuno e non sono qui per i soldi. Lo faccio perch\u00e9 c'\u00e8 una carenza di roba che io vorrei indossare\".\nPremi.\nPretty Green \u00e8 stata eletta \"Marchio maschile dell'anno\" ai Drapers Award, consegnati nel dicembre 2010."}
{"id": "3493368", "revid": "682087", "url": "https://it.wikipedia.org/wiki?curid=3493368", "title": "Girandola", "text": ""}
{"id": "3493369", "revid": "1442080", "url": "https://it.wikipedia.org/wiki?curid=3493369", "title": "Eurocard Open febbraio 1995 - Doppio", "text": "Il doppio del torneo di tennis Eurocard Open febbraio 1995, facente parte dell'ATP Tour, ha avuto come vincitori Grant Connell e Patrick Galbraith che hanno battuto in finale Cyril Suk e Daniel Vacek 6-2, 6-2."}
{"id": "3493370", "revid": "834", "url": "https://it.wikipedia.org/wiki?curid=3493370", "title": "I girasoli", "text": ""}
{"id": "3493373", "revid": "1305772", "url": "https://it.wikipedia.org/wiki?curid=3493373", "title": "Girotondo (disambigua)", "text": ""}
{"id": "3493374", "revid": "88740", "url": "https://it.wikipedia.org/wiki?curid=3493374", "title": "Giuffrida", "text": ""}
{"id": "3493375", "revid": "339392", "url": "https://it.wikipedia.org/wiki?curid=3493375", "title": "Giulio Benso Sammartino (duca della Verdura)", "text": ""}
{"id": "3493377", "revid": "101768", "url": "https://it.wikipedia.org/wiki?curid=3493377", "title": "Giuseppe Alberti", "text": ""}
{"id": "3493378", "revid": "47767", "url": "https://it.wikipedia.org/wiki?curid=3493378", "title": "Adalberta", "text": ""}
{"id": "3493379", "revid": "47767", "url": "https://it.wikipedia.org/wiki?curid=3493379", "title": "Adalbrecht", "text": ""}
{"id": "3493380", "revid": "47767", "url": "https://it.wikipedia.org/wiki?curid=3493380", "title": "Adelbrecht", "text": ""}
{"id": "3493382", "revid": "466539", "url": "https://it.wikipedia.org/wiki?curid=3493382", "title": "Giuseppe Alberti (pittore)", "text": "Biografia.\nNato a Cavalese, o forse a Tesero, decimo di undici figli (e per questo destinato alla vita ecclesiastica), mostr\u00f2 subito grandi doti come artista cos\u00ec da allacciarsi alla maniera di Orazio Giovanelli, con la pala d'altare di Montagnaga di Pin\u00e9 del 1661. Tra il 1664 e il 1667 studi\u00f2 medicina e giurisprudenza all'Universit\u00e0 di Padova, studi che abbandon\u00f2 a partire dal 1668, anno in cui inizio a soggiornare a Venezia (fino al 1673), dove conobbe Marco Liberi, a cui si ispir\u00f2 fortemente. In questi anni segu\u00ec il naturalismo di Marcantonio Bassetti e Pier Francesco Mola e affin\u00f2 la sua preparazione artistica grazie anche alle opere di Tiziano. Fu invece a Roma che svilupp\u00f2 le sue competenze da progettista, studiando le pi\u00f9 recenti realizzazioni in campo architettonico.\nOpere.\nLa sua principale sede di lavoro fu Trento. Ottenne vari incarichi, sia come pittore sia come architetto, da parte del principe vescovo Francesco Alberti Poja. \nDipinse la \"Pala di San Vigilio\", ora conservata al Museo Diocesano Tridentino, e realizz\u00f2 gli affreschi della Giunta Albertiana, fatta costruire dal principe vescovo per collegare il Magno Palazzo a Castelvecchio. \nProgett\u00f2 la \"Cappella del Crocefisso\" del Duomo di Trento, ne diresse la costruzione e lavor\u00f2 agli stucchi e agli affreschi. Suo \u00e8 anche il progetto della Chiesa della Santissima Trinit\u00e0 di Masi di Cavalese. Lavor\u00f2 anche a Vicenza, dove partecip\u00f2 all'affrescatura delle Gallerie di palazzo Leoni Montanari.\nDopo la morte di Francesco Alberti Poja, suo principale committente, nel 1689, Alberti si ritir\u00f2 a Cavalese. \nSi circond\u00f2 di numerosi allievi, realizzando dipinti per commissioni locali e ponendo le basi della scuola pittorica fiemmese."}
{"id": "3493383", "revid": "1431409", "url": "https://it.wikipedia.org/wiki?curid=3493383", "title": "Misael Escuti", "text": "Caratteristiche tecniche.\nDi ruolo portiere, era soprannominato \"El Gato\" per via dei suoi riflessi."}
{"id": "3493385", "revid": "1762097", "url": "https://it.wikipedia.org/wiki?curid=3493385", "title": "Giuseppe Riva", "text": ""}
{"id": "3493387", "revid": "1543377", "url": "https://it.wikipedia.org/wiki?curid=3493387", "title": "Bridal shower", "text": "Bridal shower \u00e8 una festa, presente nella cultura anglosassone, in cui parenti e amici consegnano i propri regali agli sposi. Il rito avviene prima della celebrazione del matrimonio ed \u00e8 diffuso negli USA, in Canada e Australia.\nLa tradizione nasce con il significato di assicurare beni e finanze alla coppia, affinch\u00e9 sia sicuro che il matrimonio possa essere celebrato.\nNella cultura italiana non c'\u00e8 un momento pari a quello del \"bridal shower\", ma esiste l'usanza di portare i propri doni a casa degli sposi qualche giorno prima della cerimonia nuziale.\nQuesta festa trova un parallelo in quella del \"baby shower\", quando, prima del parto, parenti ed amici portano regali alla futura mamma, che saranno utili al prossimo neonato.\nStoria.\nLa tradizione nasce legata alla pratica della dote, nella situazione in cui una famiglia povera non ha una dote per la figlia, o quando un padre, rifiutando di concedere la mano della figlia allo sposo, decide di non costituirne la dote.\nIn quest'ultimo caso amici e parenti aiutavano la sposa cercando di raccogliere denaro per conferirle una dote adeguata.\nLa prima traccia di questa usanza si riscontra a Bruxelles nel 1860. Una leggenda ne segna le origini in una pratica del XVI - XVII secolo nei Paesi Bassi. Ci sono paralleli anche con le pratiche della dote vive negli Stati Uniti in epoca coloniale.\nIn USA i \"bridal shower\" iniziarono ad essere organizzati nelle aree urbane dal 1890, dalla classe media. Dal 1930 si diffusero anche nelle zone rurali.\nIl termine fu usato per la prima volta in Grand Rapids (Michigan), sulla rivista \"Michigan Evening Press 22\", del 4 giugno del 1904: \u00abThe \"shower parties\" that through mistaken hospitailty the wedded couple are forced to attend...\u00bb e deriverebbe dall'usanza, viva in epoca vittoriana, di raccogliere i doni sotto un ombrellino parasole che li coprisse (in inglese: \"shower\")."}
{"id": "3493389", "revid": "1318658", "url": "https://it.wikipedia.org/wiki?curid=3493389", "title": "Glaci\u00e8re", "text": ""}
{"id": "3493390", "revid": "36426", "url": "https://it.wikipedia.org/wiki?curid=3493390", "title": "Salone di Mesi di Palazzo Schifanoia", "text": ""}
{"id": "3493391", "revid": "1305772", "url": "https://it.wikipedia.org/wiki?curid=3493391", "title": "Glaisher", "text": ""}
{"id": "3493392", "revid": "1305772", "url": "https://it.wikipedia.org/wiki?curid=3493392", "title": "Glazenap", "text": ""}
{"id": "3493393", "revid": "834", "url": "https://it.wikipedia.org/wiki?curid=3493393", "title": "Gloria et Malum (Ensemble Micrologus)", "text": ""}
{"id": "3493394", "revid": "1305772", "url": "https://it.wikipedia.org/wiki?curid=3493394", "title": "Gl\u00f2ries", "text": ""}
{"id": "3493396", "revid": "1305772", "url": "https://it.wikipedia.org/wiki?curid=3493396", "title": "Glushko", "text": ""}
{"id": "3493398", "revid": "1305772", "url": "https://it.wikipedia.org/wiki?curid=3493398", "title": "Gneo Cornelio Lentulo", "text": ""}
{"id": "3493400", "revid": "54666", "url": "https://it.wikipedia.org/wiki?curid=3493400", "title": "Margaret Windsor", "text": ""}
{"id": "3493402", "revid": "1784492", "url": "https://it.wikipedia.org/wiki?curid=3493402", "title": "Fudbalski Klub \u0160kendija", "text": "Il Klubi Futbollistik Shk\u00ebndija (in macedone \u0424\u0443\u0442\u0431\u0430\u043b\u0441\u043a\u0438 \u041a\u043b\u0443\u0431 \u0428\u043a\u0435\u043d\u0434\u0438\u0458\u0430, \"Fudbalski Klub \u0160kendija\"; l'albanese \"Shk\u00ebndija\" equivale all'italiano \"scintilla\") \u00e8 una societ\u00e0 calcistica macedone con sede nella citt\u00e0 di Tetovo. Milita nella Prva liga, la massima divisione del campionato macedone di calcio, ed \u00e8 una delle principali squadre espressione della nazionalit\u00e0 albanese.\nDisputa le partite interne nello stadio Ecolog Arena, impianto da 15 000 posti. Nella sua bacheca figurano quattro titoli nazionali, due Coppe della Macedonia del Nord e una Supercoppa della Macedonia del Nord.\nStoria.\nFondazione ed esordi.\nIl \"Fudbalski Klub \u0160kendija\" fu fondato il 27 agosto 1979 da macedoni di etnia albanese residenti a Tetovo, cittadina considerata la \"capitale\" della minoranza albanese in Macedonia, allo scopo di costituire un simbolo per la minoranza albanese in Macedonia e, pi\u00f9 in generale, in tutta la Iugoslavia. Per questo motivo la squadra, i cui colori sociali sono mutuati da quelli della bandiera albanese, non venne vista di buon occhio dagli ufficiali iugoslavi, che temevano che la costituzione del club potesse risvegliare il sentimento nazionalista tra gli albanesi residenti in Iugoslavia.\nNel 1979-1980 il club vinse il campionato di quarta serie e fu promosso in terza divisione. Nel 1980-1981 vinse il campionato di terza divisione e approd\u00f2 in seconda serie. La popolarit\u00e0 del club crebbe notevolmente e a quel punto i membri del governo comunista iugoslavo decisero di sciogliere il club per timore di risvegli nazionalistici.\nRicostituzione e nuova era.\nNel 1992, con l'indipendenza della Macedonia, lo \u0160kendija fece la sua ricomparsa, iscrivendosi alla quarta divisione del campionato macedone. Ottenne ben presto una serie di promozioni successive, approdando in Prva Liga, la massima divisione nazionale.\nNella stagione 2010-2011 vinse per la prima volta il campionato macedone di massima serie, stabilendo anche una striscia di imbattibilit\u00e0 di 16 partite consecutive. La successiva sconfitta sarebbe giunta solo il 20 maggio 2012 , contro il (1-0).\nNel luglio 2011 lo \u0160kendija vinse anche la sua prima Supercoppa di Macedonia, battendo per 2-1 il .\nNella stagione 2012-2013 visse difficolt\u00e0 di natura finanziaria e dovette cedere molti giocatori chiave nell'estate del 2013. Il gruppo di tifosi pi\u00f9 accesi della squadra, il Ballist\u00ebt, caldeggi\u00f2 l'intervento dell'azienda Ecolog International. Alla campagna aderirono anche i calciatori Lorik Cana e Xherdan Shaqiri, di origini albanesi. Il 31 luglio 2013 Ecolog International annunci\u00f2, per bocca del suo fondatore e presidente Nazif Destani, il buon esito della trattativa.\nLa nuova propriet\u00e0 diede stabilit\u00e0 al bilancio della societ\u00e0 e ingaggi\u00f2 cinque nuovi calciatori a quattro giorni dalla chiusura del calciomercato estivo. La stagione 2013-2014 inizi\u00f2 con cinque pareggi consecutivi, ma il 21 settembre 2013 giunse un'importante vittoria (3-1) contro il Vardar in casa. Nelle successive otto partite i risultati latitarono: tre vittorie, un pareggio, quattro sconfitte. Dopo la sconfitta per 5-0 contro il l'allenatore Gjore Jovanovski fu sollevato dall'incarico e sostituito con Shp\u00ebtim Duro, inizialmente come traghettatore per le tre partite precedenti alla sosta invernale, poi fino alla fine della stagione, conclusa brillantemente al quarto posto (partendo dall'ottavo in cui la compagine si trovava prima della sosta) grazie anche ai nove acquisti del mercato invernale. Il piazzamento valse la qualificazione all'Europa League dell'anno successivo, dove il cammino dello \u0160kendija si interruppe al primo turno contro i moldavi dello , battuti per 2-1 in Macedonia, ma vittoriosi per 2-0 in Moldavia.\nNella stagione 2015-2016 il club vinse per la prima volta nella sua storia la Coppa di Macedonia, battendo in finale (0-2) il Rabotnicki.\nNella stagione 2016-2017 la squadra si classific\u00f2 seconda in Prva Liga, qualificandosi cos\u00ec ai preliminari dell'Europa League dell'annata seguente. Nel 2017-2018 il club vinse il proprio secondo titolo nazionale e la Coppa di Macedonia e fu impegnato in Europa League, dove, dopo aver estromesso dal torneo il , l'HJK Helsinki e il Trakai, fu eliminato dal a causa delle sconfitte per 6-0 a Milano e 1-0 a Skopje. Nel 2018-2019 ha vinto nuovamente il titolo.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019.\nTifoseria.\nTifo organizzato e sostenitori celebri.\nIl club \u00e8 supportato dai \"Ballist\u00ebt\", gruppo di tifo organizzato formatosi nel 1992. Le origini del nome sono dovute al Balli Komb\u00ebtar, un movimento di resistenza attivo in Albania durante la seconda guerra mondiale. Con la messa al bando del nazionalismo imposto dal governo jugoslavo, il gruppo si form\u00f2 dopo lo scioglimento della Repubblica jugoslava nel 1992, a ventitr\u00e9 anni dalla fondazione del club. Proprio il 1992 divent\u00f2 una cifra simbolo della tifoseria, che si identifica anche con la sigla \"1992 Ultras\".\nLo Shk\u00ebndija \u00e8 la squadra pi\u00f9 sostenuta dalla popolazione di etnia albanese, situata prevalentemente nella zona occidentale dello stato. Tra le figure pi\u00f9 celebri che tifano per lo \u0160kendija figurano quelle sportive come Blerim D\u017eemaili, che ha origini dalla vicina Bogovinje, Admir Mehmedi, originario di Gostivar e cresciuto in Svizzera come Blerim, Ferhan Hasani, che ha militato nel club per sette stagioni, vincendo quasi tutti i trofei nella bacheca del club, ovvero due campionati, due coppe nazionali e una supercoppa nazionale. Tra le figure sportive vicine al club vi sono anche Xherdan Shaqiri e Lorik Cana, che hanno sostenuto la squadra durante la crisi finanziaria del 2012-2013. Tra i personaggi del mondo musicale, sostengono la squadra gli Elita 5, noto gruppo rock di Tetovo, che ha anche composto l'inno dello Shk\u00ebndija, e Shkumbin Ismaili, ma anche le figure cinematografifhe come il celebre attore Blerim Destani, che ha collaborato con alcuni attori di Hollywood, e Xhevdet Jashari, anch'egli con esperienze internazionali.\nRivalit\u00e0.\nI Ballist\u00ebt sono tra i gruppi ultr\u00e0 pi\u00f9 violenti della Macedonia del Nord. Essendo la tifoseria la pi\u00f9 grande della popolazione in minoranza albanese della repubblica, risulta tra le rivali numero uno per la maggior parte delle squadre di etnia prevalentemente macedone. Nonostante le contrapposizioni siano numerose, tra quelle pi\u00f9 sentite spicca quella con il Vardar, squadra della capitale Skopje, nonch\u00e9 la pi\u00f9 titolata della Macedonia del Nord. Degno di nota \u00e8 anche il derby cittadino di Tetovo con il Teteks, sostenuto dalla minoranza macedone della citt\u00e0.\nOrganico.\nRosa 2020-2021.\n\"Aggiornata al 10 novembre 2020.\""}
{"id": "3493403", "revid": "889336", "url": "https://it.wikipedia.org/wiki?curid=3493403", "title": "Fernando Riera", "text": "Carriera.\nGiocatore.\nClub.\nDa calciatore vinse un campionato cileno nel 1949 con l'.\nNazionale.\nPartecip\u00f2 al in Brasile, segnando una rete nella vittoria per 5-2 contro gli , l'unico successo durante il torneo.\nAllenatore.\nClub.\nNella sua carriera da allenatore vinse due campionati portoghesi con il (1962-1963, 1966-1967) e tre Coppe del Cile (1977 con il , 1979 con la , 1984 con il ). Ha allenato i lusitani in due periodi differenti: nel 1962-63, perdendo la Coppa Intercontinentale contro il (1962) e conducendo il club di Lisbona alla finale di Coppa dei Campioni persa contro il . Quindi di nuovo dal 1965 al 1967, vincendo un campionato.\nNazionale.\nHa guidato la nazionale cilena durante il , in cui arriv\u00f2 un sorprendente terzo posto davanti al pubblico di casa."}
{"id": "3493404", "revid": "599013", "url": "https://it.wikipedia.org/wiki?curid=3493404", "title": "K\u014dhei Usui", "text": ""}
{"id": "3493405", "revid": "1573940", "url": "https://it.wikipedia.org/wiki?curid=3493405", "title": "Iberodon", "text": "Iberodon \u00e8 un genere di mammiferi estinti che vissero nel Giurassico superiore del Portogallo. Questi piccoli erbivori vissero durante l'era dei dinosauri. Gli Iberodon sono membri dell'ordine dei multitubercolati e del sottordine 'plagiaulacida' (famiglia Pinheirodontidae). Sono quindi alcuni tra i pi\u00f9 antichi rappresentanti dell'ordine.\nIl genere Iberodon (dente iberico, in onore del luogo di ritrovamento, nella penisola iberica) venne classificato da G. Hahn e R. Hahn nel 1999. Consiste attualmente di una sola specie, \"I. quadrituberculatus\", i cui resti fossili vennero ritrovati a Porto Dinheiro, nella formazione Lourinh\u00e3, Inizialmente considerata datata al Cretaceo inferiore (Berriasiano), ma dopo studi successivi ricollocata al Giurassico superiore (Titoniano).\nTassonomia.\nSottoclasse \u2020Allotheria "}
{"id": "3493406", "revid": "594680", "url": "https://it.wikipedia.org/wiki?curid=3493406", "title": "Iberodon quadrituberculatus", "text": ""}
{"id": "3493414", "revid": "599013", "url": "https://it.wikipedia.org/wiki?curid=3493414", "title": "Leonardo V\u00e9liz", "text": "Carriera.\nIn carriera vinse per quattro volte il campionato cileno (1972, 1975, 1977, 1979, 1981)."}
{"id": "3493417", "revid": "339392", "url": "https://it.wikipedia.org/wiki?curid=3493417", "title": "Stun grenade", "text": ""}
{"id": "3493418", "revid": "6923", "url": "https://it.wikipedia.org/wiki?curid=3493418", "title": "Porsche 911 GT3", "text": ""}
{"id": "3493419", "revid": "599013", "url": "https://it.wikipedia.org/wiki?curid=3493419", "title": "K\u014dji Sakamoto", "text": ""}
{"id": "3493420", "revid": "767487", "url": "https://it.wikipedia.org/wiki?curid=3493420", "title": "Roberto Hodge", "text": ""}
{"id": "3493421", "revid": "39884", "url": "https://it.wikipedia.org/wiki?curid=3493421", "title": "Valle Dorizzo", "text": ""}
{"id": "3493427", "revid": "599013", "url": "https://it.wikipedia.org/wiki?curid=3493427", "title": "Chiesa della Madonna della Neve (Alassio)", "text": "La chiesa della Madonna della Neve \u00e8 un luogo di culto cattolico situato nella frazione di Caso nel comune di Alassio, in provincia di Savona.\nStoria e descrizione.\nL'edificazione della chiesa con dedicazione a Nostra Signora della Neve nella frazione di Caso avvenne nel 1757 ad opera della famiglia dei Boggiano e tale data \u00e8 incisa sul portale dell'ingresso. Nel 1880 venne acquistata dalla famiglia Ramasso che la utilizz\u00f2 come cappella privata e solo in seguito divenne chiesa pubblica.\nDopo lavori di restauro eseguiti negli anni settanta del XIX secolo, fu riconsacrata nel 1975 dall'allora parroco di Alassio monsignor De Ferrari."}
{"id": "3493430", "revid": "767487", "url": "https://it.wikipedia.org/wiki?curid=3493430", "title": "Manuel \u00c1lvarez (calciatore)", "text": "Carriera.\nNel 1952 fu eletto calciatore cileno dell'anno."}
{"id": "3493431", "revid": "599013", "url": "https://it.wikipedia.org/wiki?curid=3493431", "title": "Y\u014dhei Nishibe", "text": "Carriera.\nHa giocato nella prima divisione giapponese.\nNel 2014 ha giocato 8 partite nella AFC Champions League."}
{"id": "3493437", "revid": "767487", "url": "https://it.wikipedia.org/wiki?curid=3493437", "title": "Il vento non sa leggere", "text": "Il vento non sa leggere \u00e8 un film del 1958 diretto da Ralph Thomas, tratto dall'omonimo racconto di Richard Mason.\nTrama.\nMichael Quinn \u00e8 un tenente dell'esercito britannico che, durante la seconda guerra mondiale, si trova in India per una missione volta a impedire all'esercito nipponico di invadere la Birmania, per svolgere la quale deve imparare la lingua giapponese. Si innamora, ricambiato, della sua insegnante, Suzuki San detta Sabbi. I due si sposano, ma Sabbi \u00e8 preda di continui forti mal di testa: le viene diagnosticato un tumore al cervello. Quinn intanto viene catturato dai giapponesi, ma riesce ad evadere, per ricongiungersi con la sua sposa sul letto di morte."}
{"id": "3493438", "revid": "76963", "url": "https://it.wikipedia.org/wiki?curid=3493438", "title": "Vincent Piazza", "text": "Biografia.\nNato e cresciuto nel Queens, borough di New York, da padre italiano, emigrato negli Stati Uniti nei primi anni sessanta, e da madre statunitense d'origini tedesche, ha avuto una carriera di atleta al college (hockey su ghiaccio) prima di fare l'attore.\nPartecipa a diverse produzioni off-Broadway, tra cui \"Baby Steps\" al \"Lion Theatre\"; interpreta Sam Levine in \"A Match Made in Manhattan\". \u00c8 tra i protagonisti di pellicole indipendenti quali \"The Dawn\", \"Waiters\", \"Death by Committe\"e, \"Color of a Doubt\".\nLe prime apparizioni cinematografiche avvengono nel biennio 2006-2007: fa parte del cast di diverse serie televisive, tra cui \"I Soprano\", \"Rescue Me\", \"Law &amp; Order\". Partecipa inoltre al cortometraggio bellico \"Back to the Front\" e a commedie adolescenziali come \"Rocket Science\" (2007) e \"Assassination Of A High School President\" (2008), ma soprattutto viene scelto nel 2010 per interpretare il boss Lucky Luciano nella serie tv dell'HBO \"Boardwalk Empire\" prodotta da Martin Scorsese. Per le prime 2 stagioni della celebre serie gangster, Piazza si aggiudica 2 Screen Actors Guild Award per il miglior cast in una serie drammatica consecutivi (2010 e 2011).\nInterpreta Tommy DeVito nella pellicola \"Jersey Boys\" di Clint Eastwood (2014)."}
{"id": "3493439", "revid": "729019", "url": "https://it.wikipedia.org/wiki?curid=3493439", "title": "Strada statale 698 del Porto di Civitavecchia", "text": "La strada statale 698 del Porto di Civitavecchia (SS 698), gi\u00e0 \"nuova strada ANAS 248 del Porto di Civitavecchia (NSA 248)\", \u00e8 una strada statale italiana, di servizio al traffico diretto da e verso il porto di Civitavecchia.\nPercorso.\nHa origine nella zona portuale di Civitavecchia, presentandosi come una strada a carreggiata unica ed una corsia per senso di marcia. Dopo poche centinaia di metri la strada si divide in due carreggiate ed inizia un viadotto che, curvando verso destra, permette di superare la strada statale 1 Via Aurelia e la linea ferroviaria Tirrenica. La strada prosegue quindi in direzione nord, presentando uno svincolo per raggiungere la zona industriale di Civitavecchia e la Borgata Aurelia.\nLa strada si innesta infine sulla strada statale 1 Via Aurelia nei pressi di Pantano, vicino all'innesto della A12 Roma-Tarquinia.\nLa strada \u00e8 parte integrante del corridoio Civitavecchia-Orte-Mestre, costituita dalle strade gi\u00e0 in esercizio strada statale 675 Umbro-Laziale e strada statale 3 bis Tiberina.\nProvvisoriamente definita nuova strada ANAS 248 del Porto di Civitavecchia (NSA 248), ha da subito visto il chilometraggio partire da 0,900. La classificazione attuale \u00e8 invece del 2011 col seguente itinerario: \"Porto di Civitavecchia - Innesto con la S.S. n. 1 presso la localit\u00e0 Pantano\"."}
{"id": "3493447", "revid": "47767", "url": "https://it.wikipedia.org/wiki?curid=3493447", "title": "Bellina", "text": ""}
{"id": "3493448", "revid": "365411", "url": "https://it.wikipedia.org/wiki?curid=3493448", "title": "Nuova strada Anas 255 - dell'Abbazia di Fossanova", "text": ""}
{"id": "3493450", "revid": "36426", "url": "https://it.wikipedia.org/wiki?curid=3493450", "title": "Chiesa della Santissima Annunziata (Alassio)", "text": "La chiesa della Santissima Annunziata \u00e8 un luogo di culto cattolico situato nella frazione di Solva, in piazzetta Santissima Annunziata, nel comune di Alassio in provincia di Savona. La chiesa \u00e8 sede dell'omonima parrocchia del vicariato di Alassio della diocesi di Albenga-Imperia.\nStoria e descrizione.\nSituata nella frazione di Solva, venne eretta nel 1382 e riedificata nel 1480; il campanile fu edificato in epoca pi\u00f9 recente, nel 1840.\nLa facciata \u00e8 decorata in ardesia cos\u00ec come il bassorilievo presente sopra la loggia.\nAll'interno sono conservati affreschi del tardo medioevo, raffiguranti i \"Sette vizi capitali e dell'Inferno\", nonch\u00e9 altre tele e sculture del XVII secolo."}
{"id": "3493454", "revid": "1310927", "url": "https://it.wikipedia.org/wiki?curid=3493454", "title": "CONCACAF Champions League 2011-2012", "text": "La CONCACAF Champions League 2011-2012 \u00e8 stata la 47\u00aa edizione della CONCACAF Champions League e la quarta con questo formato. Il torneo \u00e8 iniziato il 26 luglio 2011 ed \u00e8 terminato il 25 aprile 2012. Il Monterrey ha vinto il trofeo per la seconda volta consecutiva, battendo in finale il Santos Laguna e qualificandosi cos\u00ec per la Coppa del mondo per club FIFA 2012.\nFormula.\nCompagini ammesse.\nLe squadre partecipanti sono in tutto ventiquattro e provengono dalle tre associazioni regionali che compongono la CONCACAF: la North American Football Union, la Central American Football Union e la Caribbean Football Union. Nove provengono dal Nord America, dodici dalla zona del Centro America, e tre dai Caraibi.\nLe squadre, per partecipare al torneo, devono rispettare i criteri imposti dalla CONCACAF per quanto riguarda gli stadi. Se le squadre aventi diritto a partecipare non hanno uno stadio casalingo in grado di soddisfare i criteri richiesti possono indicarne un altro a norma presente nel proprio paese. Se un club non riesce a trovare un impianto adeguato per la competizione viene escluso dalla manifestazione.\nPer le federazioni del Centro America i criteri di ammissione sono diversificati in base ai diversi formati dei campionati nazionali. Nei paesi dove il campionato \u00e8 diviso in due tornei annuali (Apertura e Clausura) le squadre vincenti ottengono la qualificazione. In caso di play-off, la vincitrice ottiene il primo dei posti assegnati alla federazione. Nei paesi in cui il formato \u00e8 diverso, o in caso di parit\u00e0, la qualificazione viene assegnata alla squadra che ottiene il maggior numero di punti durante la stagione.\nSistema di qualificazione alla fase a gironi.\nCome nella stagione precedente, 16 squadre parteciperanno a un turno preliminare ad andata e ritorno; le 8 vincenti accederanno alla fase a gironi della competizione.\nFase a gironi.\nLe squadre ammesse ai gironi vengono divise in quattro gruppi da quattro squadre ciascuno e si affrontano tra di loro in match di andata e ritorno. Le prime due classificate di ciascun gruppo accedono alla fase ad eliminazione diretta.\nFase a eliminazione diretta.\nCiascun turno della fase a eliminazione diretta (quarti di finale, semifinali e finale) si svolge su due partite (andata e ritorno). In caso di parit\u00e0 nel risultato aggregato, il passaggio del turno sar\u00e0 deciso applicando la regola dei gol fuori casa. Tutti gli accoppiamenti del tabellone sono sorteggiati.\nRisultati.\nSorteggio dei preliminari e della fase a gironi.\nIl sorteggio per l'unico turno preliminare e per la fase a gironi si \u00e8 svolto nella sede della CONCACAF a New York il 18 maggio 2011.\nFase a eliminazione diretta.\nSorteggio.\nNei quarti di finale le squadre che hanno vinto il proprio girone hanno ottenuto il diritto di disputare la gara di ritorno in casa. Il sorteggio accoppier\u00e0 le quattro vincenti dei gironi con le quattro seconde classificate. L'unica discriminante introdotta \u00e8 il divieto di accoppiare due squadre che gi\u00e0 si sono affrontate nei gironi.\nQuarti di finale.\nLe gare d'andata sono state giocate tra il 6 e l'8 marzo 2012. Le gare di ritorno tra il 13 e il 15 marzo.\nSemifinali.\nLe gare d'andata si sono giocate il 28 marzo 2012, il ritorno il 4 aprile."}
{"id": "3493455", "revid": "228587", "url": "https://it.wikipedia.org/wiki?curid=3493455", "title": "Memorandum della nazione slovacca", "text": "Il Memorandum della nazione slovacca (in slovacco: \"Memorandum n\u00e1roda slovensk\u00e9ho\") fu un documento programmatico dei costituzionalisti e delle personalit\u00e0 politiche e culturali slovacche presenti all'Adunata nazionale slovacca svoltasi il 6-7 giugno 1861 a Martin. L'autore del memorandum fu \u0160tefan Marko Daxner. Fu presentato da una delegazione slovacca a Pest il 27 giugno dello stesso anno.\nIl Memorandum della nazione slovacca \u00e8 sostanzialmente una petizione che prevede disposizioni essenziali, ma anche minori. Tra le disposizioni minori:\nSeguivano altre richieste simili che si possono sintetizzare con il concetto di autonomia dell'istruzione e della cultura.\nLa petizione pi\u00f9 importante era per il riconoscimento di una specificit\u00e0 del territorio slovacco (\"Hornouhorsk\u00e9 slovensk\u00e9 okolie\") nella cosiddetta Alta Ungheria. Tuttavia, nessuna di queste petizioni menzionava neppure lontanamente una secessione della Slovacchia dall'Ungheria. Ciononostante la Dieta ungherese respinse in blocco il Memorandum della nazione slovacca. Di conseguenza non fu mantenuta la promessa del governatore contenuta del Diploma di ottobre di sviluppo nazionale, perch\u00e9 gli ungheresi non concessero nulla.\nIl Memorandum della nazione slovacca si distingue dalle Petizioni del popolo slovacco (\"\u017diadost\u00ed slovensk\u00e9ho n\u00e1roda\"), che si sviluppavano su un piano politico (riconoscendo per\u00f2 gli Slovacchi come soggetto nazionale). Il Memorandum della nazione slovacca and\u00f2 oltre con la petizione di una specificit\u00e0 del territorio slovacco. Segn\u00f2 quindi il passaggio da petizioni politiche a petizioni costituzionali. La struttura interna del Territorio slovacco non era specificata nel Memorandum della nazione slovacca. Il Territorio slovacco si sarebbe potuto organizzare in un distretto. Nonostante ci\u00f2, la rappresentanza politica ungherese, anche dopo il rifiuto del Memorandum della nazione slovacca scaten\u00f2 un'azione repressiva contro il Memorandum, costringendo il paese a prendere le distanze dal Memorandum.\nI funzionari slovacchi elaborarono un nuovo programma nazionale, che presentarono al governo di Vienna. Questo secondo documento fu redatto nel 1861 e presentato il 12 dicembre 1861: va sotto il nome di Memorandum di Vienna.\nNel 2011, 150\u00ba anniversario del Memorandum della nazione slovacca, la Slovacchia ha emesso una moneta commemorativa d'argento del valore di 10 euro."}
{"id": "3493456", "revid": "198326", "url": "https://it.wikipedia.org/wiki?curid=3493456", "title": "Eurofestival", "text": ""}
{"id": "3493461", "revid": "198326", "url": "https://it.wikipedia.org/wiki?curid=3493461", "title": "Eurofestival 2010", "text": ""}
{"id": "3493465", "revid": "1543377", "url": "https://it.wikipedia.org/wiki?curid=3493465", "title": "Magnum T.A.", "text": "Carriera.\nInizi.\nAllen inizi\u00f2 a lottare nel 1977 unendosi alla National Wrestling Alliance, consorzio nel quale inizi\u00f2 a competere militando nella Championship Wrestling from Florida e nella Pacific Northwest Wrestling. Nella CWF, Allen vinse le cinture di Global Tag Team Championship in ben cinque diverse occasioni prima di trasferirsi nella Mid-South Wrestling. Al debutto in Mid-South, Allen adott\u00f2 il ring name Magnum T.A. e inizi\u00f2 a interpretare un personaggio conosciuto con il soprannome di \"The American Heart Throb\", basato sulla lieve somiglianza fisica di Allen con l'attore Tom Selleck, interprete del popolare personaggio televisivo Magnum, P.I. Allen adott\u00f2 questo ring name dopo che Andr\u00e9 the Giant gli aveva suggerito di combinare la parola Magnum con le iniziali del suo vero nome. Nella Mid-South, Magnum vinse il titolo di North American Heavyweight Championship, la sua prima cintura importante, sconfiggendo Mr. Wrestling II, suo precedente compagno di tag team che lo aveva tradito, il 13 maggio 1984. Magnum deterr\u00e0 il titolo per cinque mesi prima di cederlo a \"The Cat\" Ernie Ladd il 16 ottobre seguente.\nJim Crockett Promotions.\nNel 1984, Allen firm\u00f2 per la Jim Crockett Promotions. Dopo il debutto, Magnum inizi\u00f2 un feud con Wahoo McDaniel e lo sconfisse strappandogli la cintura di United States Heavyweight Championship il 23 marzo 1985. Al ppv \"The Great American Bash '85\", difese con successo il titolo contro Kamala. Quindi inizi\u00f2 un altro feud con la potente stable dei Four Horsemen concentrandosi in particolare su Tully Blanchard e la sua manager/valletta Baby Doll. Il 28 settembre, Magnum perse un match per il titolo mondiale NWA contro il campione (e leader degli Horsemen) Ric Flair. Successivamente perse anche la cintura di campione U.S. perdendo un match con Blanchard, per poi riconquistarla nel celebre I Quit Match di \"Starrcade '85\" svoltosi il 28 novembre.\nFaida con Ivan e Nikita Koloff.\nNell'aprile 1986, Magnum si imbarc\u00f2 in una faida con Ivan Koloff, il quale aveva iniziato a dichiarare pubblicamente che suo nipote, Nikita, sarebbe diventato presto il nuovo United States Heavyweight Champion. Jim Crockett Jr. stabil\u00ec di far firmare un contratto per un match titolato tra i due. Alla firma del contratto, Magnum si port\u00f2 dietro sua madre Marion, mentre Nikita si fece accompagnare da Ivan. Nikita insult\u00f2 la madre di Magnum, provocando una rissa. L'allora presidente dell'NWA, Bob Geigel, critic\u00f2 aspramente la condotta di Magnum per \"non essersi comportato da campione\". Magnum replic\u00f2 attaccando Geigel e stendendolo con un braccio teso. Di conseguenza, Magnum venne privato della cintura e fu costretto a combattere in una serie di match \"al meglio dei sette\" contro Nikita. Dopo aver perso i primi tre incontri, Magnum inizi\u00f2 una sorprendente rimonta vincendo tutti e tre i successivi confronti. Nel match decisivo del 17 agosto 1986 a Charlotte (Carolina del Nord), Nikita sconfisse Magnum, grazie all'aiuto di Ivan e Krusher Khruschev, aggiudicandosi il titolo USA.\nIncidente d'auto e ritiro.\nIl 14 ottobre 1986, Allen rest\u00f2 coinvolto in un grave incidente d'auto mentre era alla guida della sua Porsche sulla strada Sardis Road vicino Charlotte, a poca distanza dalla sua abitazione. L'incidente gli provoc\u00f2 seri danni alla spina dorsale, facendogli rischiare di rimanere per sempre paralizzato su una sedia a rotelle. La parte destra del corpo di Allen rimase paralizzata per mesi, ponendo fine alla sua carriera di wrestler. Al posto dell'infortunato Allen, la NWA mise Dusty Rhodes come prossimo avversario di Nikita Koloff. Intanto Nikita, che secondo la storyline era rimasto molto dispiaciuto per l'incidente di Magnum, inizi\u00f2 la sua trasformazione in personaggio \"face\", e su diverse riviste di settore comparvero foto di Nikita con titoli come \"Ho pianto per Magnum T.A.\" scritte a caratteri cubitali. Prima dell'incidente, Magnum era in procinto di vincere il titolo U.S. per la terza volta in carriera, ed era gi\u00e0 stato selezionato per diventare in futuro campione NWA World Heavyweight Champion. La prima apparizione post-incidente di Magnum avvenne alla Crockett Cup del 1987, dove, con l'aiuto di un bastone, e sostenuto da due arbitri, cammin\u00f2 a bordo ring abbracciando Dusty e Nikita, che poi sconfissero Tully Blanchard e Lex Luger nella finale del torneo.\nIn seguito, Magnum lavor\u00f2 come commentatore TV per la NWA e la World Championship Wrestling, facendo anche sporadicamente da manager a Rhodes e Koloff.\nIl 24 giugno 2007, Allen, come Magnum T.A., fece la sua prima apparizione nella World Wrestling Entertainment durante il pay-per-view \"\", dove venne presentato come un ex campione United States."}
{"id": "3493471", "revid": "767487", "url": "https://it.wikipedia.org/wiki?curid=3493471", "title": "Rub\u00e9n Marcos", "text": ""}
{"id": "3493473", "revid": "287204", "url": "https://it.wikipedia.org/wiki?curid=3493473", "title": "Ruben Marcos", "text": ""}
{"id": "3493476", "revid": "599013", "url": "https://it.wikipedia.org/wiki?curid=3493476", "title": "Chiesa della Madonna di Loreto (Alassio)", "text": "La chiesa della Madonna di Loreto \u00e8 un luogo di culto cattolico situato in regione Loreto nel comune di Alassio, in provincia di Savona.\nStoria e descrizione.\nSito nella regione omonima, il luogo di culto fu edificato nella seconda met\u00e0 del XVI secolo con il caratteristico sagrato in ciottoli bianchi-grigi datato al 1576.\nRecentemente restaurata, presenta due porticati e all'interno un dipinto a olio su tela raffigurante la \"Madonna di Loreto\" con sullo sfondo la spiaggia alassina. Sono inoltre presenti tre quadri di scuola pittorica genovese."}
{"id": "3493480", "revid": "287204", "url": "https://it.wikipedia.org/wiki?curid=3493480", "title": "Associazione Calcio Genova 1893 1935-1936", "text": "Questa pagina raccoglie i dati riguardanti l'Associazione Calcio Genova 1893 nelle competizioni ufficiali della stagione 1935-1936.\nMaglie.\nLa maglia per le partite casalinghe presentava i colori rossoblu.\nOrganigramma societario.\nArea direttiva\nArea tecnica"}
{"id": "3493489", "revid": "2048388", "url": "https://it.wikipedia.org/wiki?curid=3493489", "title": "Atuatuca", "text": "Atuatuca (o Aduatuca) era il nome di uno o pi\u00f9 insediamenti fortificati nella regione tra i fiumi Schelda e Reno, fatte costruire durante le \"guerre galliche\" da Giulio Cesare. La parola stessa probabilmente significava \"fortezza\". La pronuncia \"Atuatuca\" con una \"t\" \u00e8 considerata l'originale, nonostante molti documenti latini utilizzino una \"d\". La moderna citt\u00e0 di Tongeren, indicata come \"Aduatuca Tungrorum\" negli ultimi tempi dell'impero romano, \u00e8 sicuramente uno di questi insediamenti, ed eventuali ulteriori luoghi con questo stesso nome, si troverebbero tutti nella stessa regione a nord delle Ardenne, e nel vicino Belgio orientale. A quel tempo, questa regione era abitata principalmente dalla trib\u00f9 degli Eburoni.\nDiscussione sui possibili Atuatucas che non sono Tongeren.\nOltre alle successive menzioni di questo toponimo che si riferiscono chiaramente a Tongeren, i commenti di Cesare alle sue guerre in Gallia sono l'unica fonte di informazione sopravvissuta. La sua prima menzione di \"Aduatuca\" per nome, durante la discussione sulla sua soppressione di una ribellione di Eburoni, ed il successivo coinvolgimento degli Sigambri dalla Germania, dice che \u00e8 \"il nome di una fortezza (\"id castelli nomen est\", che potrebbe anche significare \u00e8 il nome \"per \"un forte) che si trova circa al centro dei territori degli Eburoni, dove Titurio e Aurunculeio avevano posto i quartieri d'inverno\". Si riferiva a precedenti sezioni dei commentari in cui Quinto Titurio Sabino e Lucio Aurunculeio Cotta sono stati uccisi durante l'inizio di questa ribellione da parte degli Eburoni. A questi due luogotenenti di Cesare era stato ordinato di svernare fra gli Eburoni dopo un anno di siccit\u00e0, che fu una causa della ribellione, sebbene Aduatuca non fosse stata nominata nella discussione precedente.\nSfortunatamente, anche se Cesare dice che il forte era nel mezzo del territorio degli Eburoni, non c'\u00e8 consenso sui confini del territorio degli Eburoni. Ad un certo punto Cesare afferma che la parte principale del territorio degli Eburoni era tra il Mosa ed il Reno. Ma \u00e8 generalmente accettato che il territorio degli Eburoni comprendesse anche la terra tra lo Schelda ed il Mosa, comprese tutte o la maggior parte della bassa \"Campine\".\nCesare descrisse l'area circostante come un luogo in cui gli Eburoni potevano disperdersi pericolosamente; alcuni, incluso il loro leader Ambiorige, evidentemente in zone remote delle Ardenne e altri verso le isole tidali nell'Oceano. Non c'era \"non avevano un esercito regolare, una fortezza, un presidio che si difendesse con le armi: erano una massa di uomini sparsi ovunque; ciascuno si era appostato dove una valle nascosta, una zona boscosa, una palude impraticabile offriva una qualche speranza di difesa o di salvezza\".\nDiversi argomenti sono stati forniti per interpretare il nome di Atuatuca come \"fortezza\" e non per definire la citt\u00e0 di Tongeren.\nOltre a Tongeren, le proposte riguardo a questa posizione di una precedente Atuatuca degli Eburoni includono Spa (in un luogo chiamato Balmoral) e Caestert vicino Kanne, appena a sud di Maastricht, e ragionevolmente vicino a Tongeren. Una volta si pensava che le prove dendrocronologiche contassero contro questa proposta, ma una revisione pi\u00f9 recente delle prove ha rinvigorito l'idea.\nAltri siti proposti nella vicina provincia di Liegi includono Battice, Limbourg, Dolembreux, a nord est di Esneux e Chaudfontaine; cos\u00ec come Thuin, nella provincia di Hainaut. In Germania sono state proposte anche Atsch a Stolberg, vicino ad Aquisgrana, cos\u00ec come la collina di Ichenberg vicino a Eschweiler."}
{"id": "3493490", "revid": "1318658", "url": "https://it.wikipedia.org/wiki?curid=3493490", "title": "Delizia di Benvignante", "text": "La Delizia di Benvignante \u00e8 una delle \"delizie\" (residenze monumentali) che gli Este fecero costruire nei dintorni di Ferrara durante il loro dominio sulla citt\u00e0. Attualmente \u00e8 situata nel comune di Argenta tra le frazioni di San Nicol\u00f2 e Consandolo e d\u00e0 il nome alla frazione di Benvignante.\nStoria e descrizione.\nLa \"Delizia\", costruita nel 1464 da Pietro Benvenuto degli Ordini, fu voluta da Borso d'Este che la don\u00f2 al fedele segretario Teofilo Calcagnini, che mise la dimora a disposizione delle riunioni dell\"'Accademia dei Filareti\". Nel 1481 vi soggiorn\u00f2 la bella Beatrice d'Este. Passata poi dai Calcagnini a vari proprietari, nell'Ottocento la \"Delizia\" fu acquistata dal conte Luigi Gulinelli (il cui stemma compare ancora oggi sopra il portone d'ingresso) che modific\u00f2 la struttura sopraelevandola e rendendola pi\u00f9 imponente e squadrata e circondandola da quattro ettari di parco. Inoltre la dot\u00f2 di famose scuderie per l'allevamento di cavalli da corsa che furono visitate pure da Vittorio Emanuele II. Attualmente la residenza appartiene al comune di Argenta.\nNel 2000 la Delizia di Benvignante \u00e8 stata dichiarata dall'UNESCO, insieme con altre \"Delizie\", Patrimonio dell'umanit\u00e0."}
{"id": "3493494", "revid": "22356", "url": "https://it.wikipedia.org/wiki?curid=3493494", "title": "Tatenectes laramiensis", "text": "Il tatenecte (Tatenectes laramiensis) \u00e8 un rettile marino estinto, appartenente ai plesiosauri. Visse all'inizio del Giurassico superiore (Oxfordiano, circa 160 milioni di anni fa) e i suoi resti fossili sono stati ritrovati in Nordamerica (Wyoming). Possedeva un insolito corpo piatto.\nDescrizione.\nQuesto rettile, come tutti i plesiosauri, possedeva un collo lungo, una testa piccola dotata di denti acuminati e di quattro arti trasformati in strutture simili a pinne. I fossili includono alcuni scheletri quasi completi, comprendenti gran parte della colonna vertebrale, parti del cranio, delle zampe e dei cinti scapolare e pelvico. \nLe costole ventrali (gastralia) sono notevolmente specializzate e differenti da quelle degli altri plesiosauri: essere erano infatti sproporzionatamente robuste in relazione alle costole e alle vertebre dell'esemplare e agli elementi analoghi di altre specie. Queste costole ventrali possedevano una condizione nota come pachiostosi, tipica di numerosi vertebrati marini, che permette all'animale di muoversi facilmente nell'ambiente acquatico. Il cinto pettorale di \"Tatenectes\" assomigliava notevolmente a quello di un altro plesiosauro del Giurassico, \"Picrocleidus\" dell'Inghilterra, ma era ancora pi\u00f9 corto e compatto. Anche le vertebre cervicali erano pi\u00f9 compresse rispetto a quelle delle forme simili, mentre l'omero non era particolarmente robusto e assomigliava a quello di \"Tricleidus\", un altro plesiosauro del Giurassico inglese. \nI resti di \"Tatenectes\" permettono di ricostruire un plesiosauro con un insolito corpo estremamente appiattito, dal baricentro basso e con una massa scheletrica stranamente concentrata nella regione del ventre. La lunghezza intera dell'animale non doveva superare i tre metri.\nClassificazione.\nI resti di questo plesiosauro aberrante ritrovati per la prima volta nel corso degli anni '90 nella formazione Sundance del Wyoming (risalente all'Oxfordiano), e attribuiti a un plesiosauro simile a \"Tricleidus\". Solo successivamente (2003) vennero eseguiti studi pi\u00f9 precisi e i resti furono attribuiti a un nuovo genere, \"Tatenectes\", che venne considerato un membro della famiglia dei criptoclididi, tipica del Giurassico medio e superiore. Successive analisi hanno permesso di notare come il cranio di questo animale fosse simile a quello di \"Kimmerosaurus\", un altro plesiosauro inglese attribuito ai criptoclididi (Benson e Druckenmiller, 2013).\nPaleobiologia.\nLa struttura insolita dello scheletro di \"Tatenectes\" indica che questo animale possedeva un corpo compresso in senso dorsoventrale; il centro di gravit\u00e0 basso (indicato dalle costole ventrali pachiostotiche) suggerisce che \"Tatenectes\" non fosse un nuotatore di mare aperto, ma che abitasse le acque basse di regioni costiere. Le peculiari caratteristiche di \"Tatenectes\" potrebbero essere stati adattamenti a una stabilit\u00e0 nel nuoto presso la superficie, e forse permettevano accesso ad ambienti lagunari preclusi ad altri plesiosauri. \n\u00c8 stato anche speculato che la pelle dell'animale fosse mimetica, e che le costole pesanti e il corpo compresso permettessera all'animale di rimanere disteso sui fondali marini, come fa oggi lo squalo tappeto o il pesce pietra. Rimanendo immobile e nascosto, \u00e8 plausibile che il plesiosauro tendesse agguati a pesci e piccoli rettili marini che gli passavano vicino, e che l'aspirazione di acqua all'interno del lungo collo dell'animale potesse creare un piccolo mulinello, risucchiando la preda nella bocca del predatore."}
{"id": "3493495", "revid": "22356", "url": "https://it.wikipedia.org/wiki?curid=3493495", "title": "Tatenectes", "text": ""}
{"id": "3493505", "revid": "1573940", "url": "https://it.wikipedia.org/wiki?curid=3493505", "title": "Lavocatia", "text": "Lavocatia \u00e8 un genere di estinto di mammiferi del Cretaceo inferiore spagnolo. Questi piccoli erbivori vissero durante l'era dei dinosauri. I Lavocatia sono membri dell'ordine dei multitubercolati e del sottordine 'plagiaulacida' (famiglia Pinheirodontidae). Sono quindi alcuni tra i pi\u00f9 antichi rappresentanti dell'ordine.\nIl genere Lavocatia venne classificato da Jos\u00e8 Ignacio Canudo e Gloria Cuenca-Besco nel 1996, in onore del Professor Ren\u00e8 Lavocat (Montpellier), che condusse studi paleontologici sui primi mammiferi. Consiste attualmente di una sola specie, \"L. alfambrensis\" (dal nome del fiume Alfambra che scorre presso galve), i cui resti fossili vennero ritrovati nella formazione \"Camarillas\" a Galve, Teruel, Spagna, datata al Cretaceo inferiore (Barremiano). Tali resti consistono in un premolare superiore destro (P5), conservato al Museo Paleontologico dell'Universit\u00e0 di Saragozza.\nTassonomia.\nSottoclasse \u2020Allotheria "}
{"id": "3493511", "revid": "1573940", "url": "https://it.wikipedia.org/wiki?curid=3493511", "title": "Oratorio della Madonna del Popolo e di Sant'Erasmo", "text": "L'oratorio della Madonna del Popolo e di Sant'Erasmo \u00e8 un luogo di culto cattolico situato nella storica borgata di Coscia, in vico Sant'Erasmo, nel comune di Alassio in provincia di Savona.\nStoria e descrizione.\nSito in Borgo Coscia fu costruito grazie alla spese dei pescatori alassini di corallo nel 1614.\nNella facciata, sulla porta centrale, \u00e8 posizionata una statua in marmo del XVII secolo raffigurante la \"Madonna del Popolo\"; un'altra statua, in legno, \u00e8 invece conservata all'interno ritraente il santo titolare dell'oratorio del XVIII secolo e di fattura spagnola e sempre dedicato al santo \u00e8 l'affresco al centro del soffitto.\nNell'altare maggiore \u00e8 conservata la pala del pittore Giovanni Andrea De Ferrari di Genova. Nel portico sottostante il pavimento \u00e8 composto da ciottoli di mare raffiguranti barche e tonni del 1640."}
{"id": "3493515", "revid": "594680", "url": "https://it.wikipedia.org/wiki?curid=3493515", "title": "Lavocatia alfambrensis", "text": "15:16, 18 mag 2011 (CEST)"}
{"id": "3493537", "revid": "647919", "url": "https://it.wikipedia.org/wiki?curid=3493537", "title": "Palazzo Vaticano", "text": ""}
{"id": "3493538", "revid": "198601", "url": "https://it.wikipedia.org/wiki?curid=3493538", "title": "Spelacavi", "text": ""}
{"id": "3493545", "revid": "88740", "url": "https://it.wikipedia.org/wiki?curid=3493545", "title": "Estoril", "text": "Estoril \u00e8 una freguesia portoghese che appartiene al comune di Cascais, con un'estensione di e abitanti (2011). La densit\u00e0 \u00e8 di circa abitanti per km\u00b2.\nStoria.\nAd Estoril furono firmato gli accordi di Bicesse, che posero fine alla guerra civile angolana.\nEconomia.\nEstoril \u00e8 una localit\u00e0 di villeggiatura balneare che pu\u00f2 contare su attrazioni quali la vicinanza della capitale, una rete efficiente di trasporto e di accesso stradale, il Parco Naturale di Sintra-Cascais, numerosi hotel a 4 e 5 stelle, il pi\u00f9 grande casin\u00f2 d'Europa, un autodromo e diversi campi da golf.\nSport.\nLa principale squadra di calcio della citt\u00e0 \u00e8 il Grupo Desportivo Estoril Praia.\nNella cittadina si svolge annualmente il torneo di tennis Millennium Estoril Open."}
{"id": "3493549", "revid": "92723", "url": "https://it.wikipedia.org/wiki?curid=3493549", "title": "Tatr\u00edn", "text": "Tatr\u00edn fu un'associazione culturale slovacca, che ebbe rilevanza nel processo di definizione dell'identit\u00e0 nazionale negli anni a cavallo della rivoluzione del 1848. Scopo dell'associazione era quello di fomentare e sviluppare la vita culturale in Slovacchia, soprattutto mediante la pubblicazione e la distribuzione di libri in lingua slovacca e il sostegno di studenti slovacchi. Ebbe un ruolo importante nella codificazione della lingua slovacca letteraria.\nPrima riunione.\nL'associazione fu fondata per iniziativa di \u013dudov\u00edt \u0160t\u00far nella riunione di Liptovsk\u00fd Sv\u00e4t\u00fd Mikul\u00e1\u0161 svoltasi fra il 26 e il 28 agosto 1844. Divenne primo presidente Michal Miloslav Hod\u017ea, e tesoriere Ga\u0161par Fej\u00e9rpataky-Belopotock\u00fd. Consiglieri furono \u013dudov\u00edt \u0160t\u00far, Jozef Miloslav Hurban, Ctiboh Zoch e Matej Tu\u010dka.\nPubblicarono \"Pozvanie\" (\"Invito\"), in cui rivolsero a tutti i connazionali l'invito ad aderire all'associazione:\nSeconda riunione.\nEbbe luogo il 6 agosto 1845 a Liptovsk\u00fd Sv\u00e4t\u00fd Mikul\u00e1\u0161.\nTerza riunione.\nSi svolse il 16-17 settembre 1846 ancora a Liptovsk\u00fd Sv\u00e4t\u00fd Mikul\u00e1\u0161. Nella riunione fu approvata la proposta di collezionare antichit\u00e0 slovacche e di pubblicare un giornale di divulgazione popolare. Poich\u00e9 il Consiglio regio non voleva concedere a Tatr\u00edn la licenza di stampare, perch\u00e9 l'associazione non era ancora stata autorizzata, l'assemblea present\u00f2 una petizione. Fu perci\u00f2 scelta una deputazione, per presentare la petizione al governatore e al governo di Vienna.\nQuarta riunione.\nSi sarebbe dovuta tenere a Nov\u00e9 Mesto nad V\u00e1hom, ma non si trov\u00f2 un locale idoneo, perci\u00f2 fu accettato l'invito di Jozef Urbanovsk\u00fd alla parrocchia di \u010cachtice. La riunione ebbe luogo il 9-10 agosto 1847. Secondo il verbale erano presenti 61 persone. Le importanti personalit\u00e0 convenute si accordarono sull'ortografia slovacca e decisero di \"elevare lo slovacco scritto al rango di lingua\", stabilendo i principii dell'ortografia. Fu qui accolto anche il concetto del principio etimologico.\nParteciparono fra gli altri Michal Miloslav Hod\u017ea, \u013dudov\u00edt \u0160t\u00far, Jozef Miloslav Hurban, J\u00e1n Kalin\u010diak, J\u00e1n Francisci-Rimavsk\u00fd, Andrej Caban, Eugen Gerometta, Jozef \u0160\u010dasn\u00fd, Ctiboh Zoch, Samo Bohdan Hrobo\u0148, Martin Hattala.\nL'associazione si sciolse nel 1848."}
{"id": "3493556", "revid": "16758", "url": "https://it.wikipedia.org/wiki?curid=3493556", "title": "Franco di Francescantonio", "text": ""}
{"id": "3493559", "revid": "599013", "url": "https://it.wikipedia.org/wiki?curid=3493559", "title": "Bruno De Negri", "text": "Carriera.\nIn giovent\u00f9 milit\u00f2 nella Calciatori Ponticello di Genova.\nEsordisce in Serie A il 1\u00ba dicembre 1935 nel pareggio esterno del Genova 1893 per 1-1 contro la . Nella sua unica stagione con i rossoblu giocher\u00e0 quattro incontri, l'ultimo dei quali fu la sconfitta casalinga per 2-0 contro il il 22 dicembre seguente. Con il \"Grifone\" ottiene dunque l'undicesimo posto nel 1935-1936.\nLa stagione seguente passa all'Entella Chiavari, in Serie C, club con cui milita due annate ottenendo il sesto posto nel Girone C nel 1937 e l'ottavo nella successiva.\nNel 1938 lascia l'Entella passa al \"Manlio Cavagnaro\" sempre in Serie C, nuova denominazione della Sestrese, con cui ottiene due secondi posti nelle stagioni 1938-1939 e 1939-1940 nel Girone D. Nella Serie C 1940-1941 con la sua societ\u00e0 vince il proprio girone, mancando la promozione in cadetterria poich\u00e9 nei gironi finali si piazza all'ultimo posto del Girone A, a tre punti dalla zona promozione.\nNel 1946 viene inserito in lista di trasferimento dal Pontedecimo."}
{"id": "3493565", "revid": "1935652", "url": "https://it.wikipedia.org/wiki?curid=3493565", "title": "Gioacchino Illiano", "text": "Biografia.\nNacque a Bacoli, in provincia di Napoli e diocesi di Pozzuoli, il 27 luglio 1935.\nMinistero sacerdotale.\nIl 2 luglio 1961 fu ordinato presbitero, nella cattedrale di Salerno, dall'arcivescovo Demetrio Moscato, che gi\u00e0 lo aveva ordinato diacono.\nDopo l'ordinazione fu nominato parroco della chiesa di Santa Maria delle Grazie a Siano, dove rimase fino alla nomina episcopale.\nMinistero episcopale.\nL'8 agosto 1987 papa Giovanni Paolo II lo nomin\u00f2 vescovo di Nocera Inferiore-Sarno; succedette a Jolando Nuzzi, deceduto il 27 dicembre 1986. Il 3 ottobre successivo ricevette l'ordinazione episcopale, nella cattedrale di Salerno, dall'arcivescovo Guerino Grimaldi, co-consacranti i vescovi Angelo Campagna e Gerardo Pierro. Il 24 ottobre prese possesso della diocesi.\nDal 28 luglio 1990 al 23 febbraio 1991 fu amministratore apostolico di Amalfi-Cava de' Tirreni.\nIl 24 marzo 2011 papa Benedetto XVI accett\u00f2 la sua rinuncia, presentata per raggiunti limiti di et\u00e0; gli succedette Giuseppe Giudice, del clero di Teggiano-Policastro. Rimase amministratore apostolico della diocesi fino all'ingresso del successore, avvenuto il 4 giugno seguente.\n\u00c8 morto il 6 febbraio 2020 a Nocera Superiore presso l'infermeria del convento di Santa Maria degli Angeli. Dopo le esequie, celebrate l'8 febbraio dal vescovo Giuseppe Giudice nella cattedrale di Nocera Inferiore, fu sepolto nella cripta dello stesso edificio.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "3493570", "revid": "124123", "url": "https://it.wikipedia.org/wiki?curid=3493570", "title": "Harold Gresley", "text": "Biografia.\nGresley nacque nel Derbyshire in una famiglia che gi\u00e0 vantava due artisti di rilievo: suo padre era Frank Gresley e quindi suo nonno era James Stephen Gresley. Inizi\u00f2 a studiare presso la scuola d'arte di Derby, ma interruppe gli studi per allo scoppio della Prima guerra mondiale. Arruolato combatt\u00e9 nei ranghi dei Sherwood Foresters venendo anche insignito di una onorificenza. Dopo la guerra continu\u00f2 i suoi studi a Nottingham sotto la guida di Arthur Spooner, e divenne insegnante alla Repton School. Visse a Chellaston, vicino a Derby, fino alla morte avvenuta nel 1967.\nAlcune opere di Keene rientrano nel lascito dei settantasette quadri che furono negli anni successivi dati dal collezionista Alfred Goodey in dono al Derby Museum and Art Gallery."}
{"id": "3493573", "revid": "1388811", "url": "https://it.wikipedia.org/wiki?curid=3493573", "title": "Il coraggio delle idee", "text": "Il coraggio delle idee \u00e8 un singolo del cantautore italiano Renato Zero, pubblicato nel 1999 come secondo estratto dall'album dal vivo \"Amore dopo amore, tour dopo tour\".\nIl disco.\n\"Il coraggio delle idee\" \u00e8 stato scritto da Claudio Guidetti, Maurizio Fabrizio e Renato Zero.\n\"Matti\" \u00e8 stato scritto dallo stesso Zero, con la collaborazione del maestro Renato Serio. \u00c8 la sigla del programma televisivo di Canale 5 \"Ciao Darwin\", condotto da Paolo Bonolis e Luca Laurenti, che per\u00f2 ha una versione con un testo diverso da questo e nelle varie puntate di tutte le edizioni del programma, tranne nella puntata del 23 dicembre 2000, dove la sigla era cantata da un coro di bambini."}
{"id": "3493575", "revid": "3732", "url": "https://it.wikipedia.org/wiki?curid=3493575", "title": "Chiesa dei Santi Nicol\u00f2 e Domenico", "text": "La chiesa di San Domenico \u00e8 stata la chiesa dell'Ordine domenicano a Imola. Dopo esser stata chiesa priorale, oggi \u00e8 una chiesa parrocchiale.\nStoria.\nIl primo convento domenicano a Imola data dalla met\u00e0 del XIII secolo. I frati si insediarono in una zona a pochi isolati dalla via Emilia, dove si trovava una cappella dedicata a San Nicol\u00f2.\nLa costruzione della chiesa e del complesso conventuale annesso, avviata nel 1287, fu completata nel 1374. Il chiostro rinascimentale \u00e8 datato 1480.\nNel 1797 il convento fu vittima delle spoliazioni dei rivoluzionari francesi. La struttura fu requisita. Nella seconda met\u00e0 del XX secolo il Comune ha destinato i locali a sede di un museo con annessa pinacoteca.\nNel 1981 ha cessato di essere sede parrocchiale.\nDal 1\u00ba ottobre 1998 l'edificio conventuale \u00e8 di totale propriet\u00e0 del Comune di Imola, che dal 2011 lo ha adibito a museo e pinacoteca.\nDescrizione.\nL'edificio originale fu costruito in stile gotico. L'aspetto attuale \u00e8 settecentesco: della chiesa originaria rimangono: il portone in facciata (del 1340, opera di Jacopo da Certo) e l'abside. L'edificio \u00e8 circondato da un piccolo giardino.\nL'interno ha una sola navata e conserva l'aspetto rococ\u00f2 molto ricco di decorazioni. Sono conservate alcune opere di grande valore, come il \"Martirio di sant'Orsola\" di Ludovico Carracci e alcune tele rappresentanti le \"Storie di san Domenico\" di Giandomenico Ferretti, una delle prime opere del pittore fiorentino, allora allievo dell'imolese Francesco Chiusuri. Cinque statue in terracotta sono del fiammingo Francesco Janssens.\nTra 1996 e 2001 il complesso chiesa-convento \u00e8 stato oggetto di importanti lavori di restauro, che ne hanno restituito e valorizzato l'aspetto barocco. Durante i lavori sono emersi i resti di una \"domus\" romana, subito denominata \"la domus del rasoio\"."}
{"id": "3493585", "revid": "767487", "url": "https://it.wikipedia.org/wiki?curid=3493585", "title": "Piovuto dal cielo (film 1953)", "text": "Piovuto dal cielo \u00e8 un film del 1953 diretto da Leonardo De Mitri."}
{"id": "3493590", "revid": "76963", "url": "https://it.wikipedia.org/wiki?curid=3493590", "title": "Alfred John Keene", "text": "Biografia.\nEra il quarto figlio del fotografo Richard Keene che pubblicava il Derby Telegraph e fratello dell'acquerellista William Caxton Keene e del fotografo Charles Barrow Keene. Conosciuto come \"Jack\", studi\u00f2 presso la Derby Central School of Art dal 1878 al 1895.\nKeene gest\u00ec gli affari di famiglia assieme ad il fratello Charles dopo la morte del padre e ne 1887 fu tra i soci fondatori del Derby Sketching Club. Alcune opere di Keene rientrano nel lascito dei settantasette quadri che furono negli anni successivi dati dal collezionista Alfred Goodey in dono al Derby Museum and Art Gallery."}
{"id": "3493592", "revid": "287204", "url": "https://it.wikipedia.org/wiki?curid=3493592", "title": "Barbus peloponnesius", "text": "Il barbo del Peloponneso (Barbus peloponnesius) \u00e8 un pesce d'acqua dolce appartenente alla famiglia Cyprinidae.\nDistribuzione e habitat.\nSi trova esclusivamente nella Grecia occidentale (compresa la parte ovest del Peloponneso), al bacino del Kalamas a quello del Pamissos.\nVive in tratti fluviali caratterizzati da corrente vivace e fondo a ghiaia, ciottoli o rocce.\nDescrizione.\nHa il tipico aspetto dei barbi, con quattro paia di barbigli, bocca inferiore con labbra spesse, ventre appiattito, ecc.\nLa colorazione \u00e8 beige o bruno chiara con punti scuri su testa, corpo e pinne impari, spesso disposti in file oblique. Alcune popolazioni del Peloponneso sono prive di macchie e di colore quasi uniforme.\nRaggiunge al massimo i 20\u00a0cm.\nBiologia.\nRiproduzione.\nAvviene in primavera-estate e le uova non vengono deposte tutte insieme ma in piccoli gruppi per tutta la durata del periodo riproduttivo.\nAlimentazione.\nSi ciba di invertebrati bentonici.\nStato di conservazione.\nNel suo areale \u00e8 abbondante ma alcune popolazioni sono molto frammentate."}
{"id": "3493593", "revid": "3115", "url": "https://it.wikipedia.org/wiki?curid=3493593", "title": "Sergio Balbinot", "text": "Carriera.\nDopo la maturit\u00e0, conseguita nel 1977, Balbinot ha studiato scienze economiche. Dal 1983 lavora nel Gruppo delle \"Generali\"; dapprima, dal 1983 al 1986, presso la filiale di Monaco di Baviera delle Assicurazioni Lloyd tedesche. Dopo tre anni nella casa madre di Trieste del Gruppo, dal 1989 al 1992 \u00e8 stato responsabile della filiale di Zurigo. Fino al 1995 ha lavorato quindi come direttore della Europ Assistance \"S. A.\" a Parigi. Negli anni 1995/1996 \u00e8 stato responsabile del management dei paesi di lingua tedesca e della Francia. Successivamente ha operato nella Direzione del Gruppo in posizioni di responsabilit\u00e0, fino ad assumerne la guida nel 2002.\nDal 1\u00ba gennaio 2015 \u00e8 membro della Direzione di Allianz SE, responsabile dell'attivit\u00e0 assicurativa nei paesi dell'Europa occidentale e meridionale (Francia, Benelux, Italia, Grecia, Turchia) e Africa, escluso il Nord Africa. Dal 1\u00ba settembre 2015 \u00e8 inoltre responsabile dell'attivit\u00e0 assicurativa nel Medio Oriente, nel Nord Africa e in India.\nBalbinot \u00e8 membro dei Consigli di sorveglianza di diverse filiali internazionali, fra cui presso Allianz France S.A., Allianz S.p.A., Allianz Sigorta A.S. e Allianz Yasam ve Emeklilik A.S."}
{"id": "3493594", "revid": "111373", "url": "https://it.wikipedia.org/wiki?curid=3493594", "title": "Risultati del motomondiale 1953", "text": "I risultati completi del motomondiale 1953 furono i seguenti\nSistema di punteggio e legenda.\n!width=5%|Pos.||width=6%| 1|| width=6%| 2|| width=6%| 3|| width=6%| 4|| width=6%| 5|| width=6%| 6||width=6%|7&gt;\n!width=5%|Punti"}
{"id": "3493598", "revid": "122579148", "url": "https://it.wikipedia.org/wiki?curid=3493598", "title": "Chiesa di San Pasquale (Taranto)", "text": "La chiesa di San Pasquale \u00e8 un luogo di culto cattolico situato nel borgo umbertino di Taranto.\nStoria.\nAl tempo della costruzione del convento, gli Alcantarini dovettero superare numerosi ostacoli per la sua realizzazione, sia da parte del vicino convento Sant'Antonio dei Frati Minori Riformati e dei Carmelitani del convento del Carmine, sia da parte del Clero Diocesano. Ma il 31 maggio 1736 il sindaco Giovanni Delli Ponti e alcuni eletti tarentini si impegnarono col Provinciale Padre Bernardo della Concezione alla fondazione della casa religiosa. La realizzazione e costruzione dell'intero stabile la si deve ad un frate non sacerdote, Fra Serafino Carrozzini della Concezione da Soleto, che, col suo carisma, riusc\u00ec ad ottenere da Carlo III di Borbone e dalla Regina Maria Amalia di Sassonia, nel 1747, il decreto per la fondazione del convento, un sussidio di centottanta ducati per la fraternit\u00e0 alcantarina e il consenso di papa Benedetto XIV.\nIl convento ottenne dai reali borbonici, che provvidero anche con elargizioni personali donando al convento una ricca dote (oggi esposta nel museo-sacello), il titolo di \"Reale Convento\".\nNel 1748 arrivarono i primi Alcantarini che, provvisoriamente, alloggiarono nei pressi della chiesa di San Michele in citt\u00e0 vecchia, durante questo periodo i frati comunque curarono il giardino del erigendo convento e il postulante Francesco Antonio Pontillo (Sant'Egidio da Taranto) lavorava come giardiniere nei terreni di propriet\u00e0 degli alcantarini. Il 2 giugno dello stesso anno si pose la prima pietra e il 18 giugno 1749 fu donato un terreno di circa 3200 m\u00b2 adiacente al convento per l'ampliamento del giardino conventuale. I lavori di costruzione del convento terminarono nel 1761 e lo stesso anno il convento fu dichiarato guardiania con Padre Serafino dell'Immacolata. La chiesa, invece, fu terminata nel 1794. Il convento e la chiesa divennero successivamente un centro di studio e di cultura rilevante del salento non solo per quanto riguarda la teologia ma anche per le scienze umane, infatti i frati alcantarini dediti allo studio diedero vita a una fornitissima biblioteca che tutt'oggi esiste.\nCol la soppressione risorgimentale, precisamente nel 1865, il convento fu tolto ai frati e destinato prima come casa circondariale e poi venduto al comune che lo adib\u00ec a museo nazionale. Il giardino, invece, fu venduto all'asta, prima al comune e poi alla Marina Militare, per la costruzione della base navale.\nSolo la chiesa resist\u00ec alla soppressione risorgimentale grazie alla caparbiet\u00e0 dei frati, i quali, senza risorse economiche fisse, si sistemarono come dimora provvisoria in alcuni locali nel retro della sacrestia.\nNel 1881 Padre Giuseppe di S.Filomena da Capurso, acquist\u00f2 dal comune parte del vecchio terreno dei frati per edificarci quello che sar\u00e0 l'attuale convento.\nNel 1959 il convento ottennero dal comune di Taranto la Casa Natale di Sant'Egidio in citt\u00e0 vecchia\nOggi la chiesa \u00e8 officiata dai frati minori ed \u00e8 il principale santuario per il culto a Sant'Egidio da Taranto\nDescrizione.\nLa facciata del tempio risale al 1936 anno in cui la facciata attuale fu costruita in sostituzione della precedente eretta nel 1747\ned \u00e8 progettata secondo i gusti artistici del periodo fascista dall'architetto Cesare Bazzani.\nLa chiesa presenta una pianta a croce latina a tre navate, sulle due navate laterali sono presenti degli altari e due cappelle\nquella sul lato sinistro dedicata a sant'Egidio da Taranto e quella parallela al lato destro intitolata alla Madonna del Pozzo di Capurso.\nLa chiesa presenta fregi in stile rococ\u00f2 e in stile neoclassico, sugli altari sono presenti pregevoli tele di artisti del Settecento napoletano, la tela pi\u00f9 grande \u00e8 quella posta sull'altar maggiore che raffigura \"San Pasquale Baylon in estasi\" di Domenico Carella. Sugli altari laterali sono presenti due altre grandi tele che raffigurano \"L'Immacolata Concezione contemplata dai santi Antonio e Bonaventura\" e \"Le stimmate di san Francesco e l'estasi di san Pietro d'Alcantara\"\nL'altare maggiore \u00e8 in marmi policromi del XVII secolo e proviene dell'ex-convento di Santa Chiara (Oggi tribunale minorile). La pavimentazione del tempio \u00e8 in marmi pregiati policromi ed risale al 1956 come testimonia un'incisione sul pavimento stesso.\nLa chiesa ospita il pregevole museo sacello di Sant'Egidio dove \u00e8 possibile ammirare ex voto, testimonianze, oggetti appartenuti al santo tarantino e svariati e pregevoli lavori di arte sacra e una pinacoteca che raccoglie molte opere dei maggiori pittori del 700' napoletano ( Giordano, Fracanzano, Giaquinto, Solimena, etc...)\nOrgano a canne.\nL'organo a canne della chiesa \u00e8 stato costruito dai Fratelli Ruffatti negli anni cinquanta del XX secolo. A trasmissione elettrica, ha due tastiere di 61 note ciascuna ed una pedaliera concavo-radiale di 32."}
{"id": "3493600", "revid": "1186766", "url": "https://it.wikipedia.org/wiki?curid=3493600", "title": "Nino Bixio (esploratore)", "text": "Il Nino Bixio \u00e8 stato un esploratore della Regia Marina.\nStoria.\nCostruita nell'Arsenale di Castellammare di Stabia su progetto del generale del Corpo del genio navale Giuseppe Rota, la nave venne varata il 30 novembre 1911 e madrina del varo fu Giuseppina Bixio, l'unica figlia di Nino Bixio.\nIl \"Bixio\" fu sin dal principio afflitto da seri problemi all'apparato motore, dovuti anche alla sua complessit\u00e0. Durante le prove in mare svilupp\u00f2 una velocit\u00e0 massima di 26,82 nodi, leggermente inferiore a quella del gemello \"Marsala\" e di oltre due nodi pi\u00f9 bassa rispetto ai 29 nodi previsti dal progetto.\nLo scafo dell'unit\u00e0 era in acciaio ad alta resistenza, diviso in tre ponti (di coperta, di corridoio e di protezione) provvisti di paratie stagne nei livelli inferiori alla linea di galleggiamento.\nAll'inizio della prima guerra mondiale il \"Bixio\" aveva base a Brindisi, al comando del capitano di fregata Monaco.\nIl 24 maggio 1915 oper\u00f2 nel Mar Adriatico insieme ad un altro esploratore, il \"Quarto\", in appoggio alle azioni di cacciatorpediniere previste per quel giorno.\nIl 5 giugno il \"Bixio\", scortato da quattro cacciatorpediniere (gli italiani \"Irrequieto\" e \"Francesco Nullo\" ed i francesi \"Commandant Bory\" e \"Protet\"), effettu\u00f2 un'azione di bombardamento contro le isole di Lissa e Sant'Andrea.\nVerso le nove del mattino del 29 dicembre 1915 il \"Bixio\" usc\u00ec da Brindisi imbarcando il contrammiraglio Silvio Bellini (comandante della Divisione Esploratori) ed insieme ai cacciatorpediniere della squadriglia \u00abAbba\u00bb ed all'incrociatore britannico \"Weymouth\" per porsi all'inseguimento, come avevano gi\u00e0 fatto numerose altre unit\u00e0 italo-franco-britanniche, di una formazione austro-ungarica (esploratore SMS \"Helgoland\", cacciatorpediniere , , , e ) che aveva cannoneggiato ed affondato alcuni mercantili (due velieri ed il piroscafo greco \"Mikael\") ormeggiati a Durazzo. La formazione del \"Bixio\" fece rotta verso Cattaro procedendo a tutta velocit\u00e0, ma alle 13.45, nei pressi di Capo Menders, da bordo dell'esploratore venne avvistata una superiore formazione austro-ungarica \u2013 incrociatore corazzato \"Karl VI\", esploratore \"Novara\" ed alcune torpediniere \u2013 uscita per appoggiare il rientro delle proprie unit\u00e0; \"Bixio\" e \"Weymouth\" ripiegarono quindi verso sud, per unirsi all'incrociatore inglese \"Dartmouth\" ed all'esploratore \"Quarto\". Alle 15.51 il \"Bixio\" ed il \"Weymouth\" avvistarono l\u2019\"Helgoland\" ad 11.000 metri ed assunsero rotta ad esso parallela; la nave inglese apr\u00ec il fuoco da 13.800 metri, colpendo l'unit\u00e0 austroungarica alle 15.55, alle 16.26, alle 16.36 ed alle 16.45, mentre l\u2019\"Helgoland\" cercava di sfuggire accostando dapprima verso sudovest, poi per 180\u00b0 e poi nuovamente verso ovest. Il \"Bixio\" in questa prima azione non pot\u00e9 sparare, perch\u00e9 il \"Weymouth\" gli ostruiva il campo di tiro. Alle 16.47 l\u2019\"Helgoland\" e lo \"Csepel\" diressero per nordovest avvicinandosi cos\u00ec alle due unit\u00e0 italiane: tra le 17.30 e le 17.50 ebbe luogo un nuovo scontro a fuoco, con distanze che da 9.000 scesero a 4.000 metri, durante il quale il \"Bixio\" venne danneggiato da un proiettile che colp\u00ec l'opera morta. Terminato quest'ultimo combattimento per via del sopraggiungere del buio, le navi italo-inglesi ed austroungariche fecero ritorno alle loro basi.\nIl 2 agosto 1916 il \"Bixio\" e l'incrociatore britannico \"Liverpool\" uscirono in mare a sostegno di alcuni cacciatorpediniere (\"Abba\", \"Ardente\", \"Bory\", \"Bisson\" ed \"Impavido\") che avevano ingaggiato battaglia contro i cacciatorpediniere austroungarici \"Wildfang\" e \"Warasdiner\": l'esploratore italiano ebbe un inconclusivo scambio di colpi con l'incrociatore corazzato austroungarico \"Aspern\", uscito in mare insieme alle torpediniere \"TB 85F\" e \"TB 87F\" per appoggiare il rientro dei due cacciatorpediniere austriaci. Nel corso della stessa giornata il \"Bixio\" venne anche attaccato dal sommergibile austroungarico \"U 4\", senza per\u00f2 venire colpito.\nNella notte tra il 3 ed il 4 settembre 1917 il \"Bixio\", il \"Weymouth\" ed i cacciatorpediniere \"Nievo\", \"Mosto\" (italiani), \"Bisson\" e \"Bory\" salparono da Otranto per scortare 6 idrosiluranti ed 8 motoscafi britannici che avrebbero dovuto effettuare un'incursione contro Cattaro. L'attacco dovette tuttavia essere interrotto e rimandato causa le peggiorate condizioni meteorologiche.\nNel 1919 il \"Bixio\" venne temporaneamente dislocato a Spalato, citt\u00e0 ove i forti contrasti tra la componente slava e la minoranza italiana stavano degenerando in continue violenze: tra l'altro fu proprio a bordo del \"Bixio\" che, il 25 febbraio 1919, si tenne la cerimonia durante la quale il sindaco di Spalato ed il presidente del governo provvisorio jugoslavo porsero le loro scuse per l'aggressione da parte della folla, avvenuta il giorno precedente, di alcuni rappresentanti italiani e del comandante dell'incrociatore \"Puglia\", Giulio Menini. Successivamente, dopo il marzo 1919, l'esploratore torn\u00f2 in Italia.\nSuccessivamente il \"Bixio\" venne sottoposto a lavori di modifica in seguito ai quali imbarc\u00f2 due cannoni Vickers Terni da 40/39\u00a0mm.\nCausa il progressivo e grave deterioramento dell'apparato motore, l'esploratore venne radiato il 15 marzo 1929 e venduto per la demolizione."}
{"id": "3493605", "revid": "119177391", "url": "https://it.wikipedia.org/wiki?curid=3493605", "title": "Madonna di Montevergine", "text": "La Madonna di Montevergine \u00e8 l'appellativo con cui si venera, nell'omonimo santuario a Mercogliano, il quadro raffigurante la vergine Maria seduta su un trono con in braccio il bambino Ges\u00f9, risalente al XIII - XIV secolo: oltre al nome consueto \u00e8 anche conosciuta come \"Madonna Nera\" o ancora, maggiormente, come \"Mamma Schiavona\". Contrariamente a quanto pu\u00f2 pensarsi, il culto della Madonna di Montevergine non \u00e8 legato ad alcuna apparizione, ma solamente dalla volont\u00e0 di un monaco eremita, Guglielmo da Vercelli, di dedicare la propria vita alla preghiera tramite il culto di Maria, formando in poco tempo un vero e proprio ordine monastico.\nStoria.\nLa storia dell'icona della Madonna di Montevergine \u00e8 incerta: secondo la leggenda, il quadro sarebbe stato direttamente dipinto da San Luca a Gerusalemme, per poi essere trasportato prima ad Antiochia e poi a Costantinopoli: nell'VIII secolo per\u00f2 con la salita al trono di Michele Paleologo e l'inizio dell'iconoclastia, il fuggitivo re Baldovino II recise il capo della Madonna dal quadro per metterla in salvo. Giunta a Caterina II di Valois per eredit\u00e0, questa fece terminare l'opera da Montano d'Arezzo, per poi donarla ai monaci di Montevergine nel 1310, esponendola nella cappella gentilizia dei D'Angi\u00f2. La prima vera valutazione storica dell'icona si ebbe soltanto durante il Concilio Vaticano II, negli anni sessanta, quando su ordine delle autorit\u00e0 ecclesiastiche un team di storici e critici analizzarono il quadro: ben presto la leggenda risult\u00f2 totalmente infondata in quanto la data di donazione al santuario non poteva essere esatta perch\u00e9 Caterina II avrebbe avuto solamente dieci anni ed inoltre da uno scritto conservato nel monastero irpino, il quadro era gi\u00e0 presente dalle fine del XIII secolo. Nel 1964 Giovanni Mongelli, padre della Congregazione di Montevergine, ipotizz\u00f2 che l'opera potesse essere stata realizzata da Pietro Cavallini, o comunque dalla sua scuola, visti i numerosi elementi artistici tipico del pittore romano, come lo stile bizantino ed il modo di panneggiare, ma quest'ipotesi fu dettata anche dal fatto che Cavallini era stato spesso commissionato a realizzare opere dai D'Angi\u00f2, famiglia sicuramente a cui l'opera appartiene vista la presenza dei gigli angioini; nel 1997 padre Placido Maria Tropeano, ha per\u00f2 dichiarato che l'opera potrebbe essere anche attribuita a Montano d'Arezzo, ma che a seguito dei continui rimaneggiamenti abbia perso la sua fisionomia iniziale. Altra leggenda, anch'essa esclusa dagli storici, vuole che il quadro sia giunto a Montevergine perch\u00e9 il mulo che lo trasportava non avrebbe eseguito gli ordini del padrone e si sarebbe incamminato per la montagna giungendo fino al santuario.\nIconografia.\nL'immagine della Madonna di Montevergine \u00e8 stata realizzata su due tavole di pino tenute insieme da alcune sbarre nel retro ed ha una altezza di 4 metri e 30 per una larghezza di 2 metri e 10. La raffigurazione rappresenta la Madonna, seduta su un trono, con in braccio il bambino Ges\u00f9, posto sulla sua gamba sinistra ed il fanciullo tiene, nella sua mano destra, il manto della mamma: sia il capo del bambino che quello della Madonna sono aureolati, ma mentre nel primo caso \u00e8 ancora presente una corona d'oro donata nel 1712 dal Capitolo di San Pietro in Vaticano, mentre nel secondo \u00e8 assente a causa di un furto avvenuto nel 1799. Il volto della Vergine \u00e8 di forma ovoidale e gli occhi sono in nero con la caratteristica di osservare nello stesso momento sia il cielo che il bambino che reca in braccio. Nella parte superiore del quadro sono presenti due angeli che volano sul bordo del trono, mentre altri sei si trovano ai piedi in segno di venerazione e preghiera; ai due lati del trono sono disposti due medaglioni che conservavano rispettivamente il latte materno della Vergine e un pezzo del suo mantello. Durante il corso degli anni il dipinto ha subito numerosi rifacimenti, che ne hanno alterato l'originaria struttura, cos\u00ec come risulta da alcuni restauri che hanno accertato la presenza di pittura negli strati sottostanti: nel 1621 vengono poste altre due corone sui capi della Madonna e del bambino, che arrivarono ad esserne tre nel 1712; nel 1778 furono poste ai lati del trono due lamine d'oro. Nella notte del 17 e 18 maggio 1799 il quadro fu rubato e dopo il suo ritrovamento venne impreziosito con collane di ottone e pettiglie, rimosse a seguito del restauro del 1960 e conservate nel museo del santuario; un ulteriore restauro \u00e8 avvenuto nel 2012."}
{"id": "3493611", "revid": "43866", "url": "https://it.wikipedia.org/wiki?curid=3493611", "title": "Riviera ligure di ponente", "text": ""}
{"id": "3493625", "revid": "1005847", "url": "https://it.wikipedia.org/wiki?curid=3493625", "title": "Dichiarazione d'indipendenza della Repubblica Slovacca", "text": "La Dichiarazione d'indipendenza della Repubblica Slovacca fu una risoluzione del Consiglio nazionale slovacco del 17 luglio 1992, con la quale i membri del Parlamento dichiararono l'indipendenza nazionale. Questo evento fu un atto del processo che port\u00f2 alla fine della Cecoslovacchia ed alla separazione fra Repubblica Ceca e Slovacchia, che divenne indipendente il 1\u00ba gennaio 1993.\nTesto della dichiarazione.\nTraduzione italiana:"}
{"id": "3493631", "revid": "3808", "url": "https://it.wikipedia.org/wiki?curid=3493631", "title": "SPIEL", "text": ""}
{"id": "3493635", "revid": "709565", "url": "https://it.wikipedia.org/wiki?curid=3493635", "title": "Teen Wolf (serie animata)", "text": "Teen Wolf \u00e8 una serie animata statunitense prodotta dal 1986 al 1987 da Southern Star Productions in associatione con Clubhouse Pictures, e basata sul film \"Voglia di vincere\".\nTrama.\nLa serie ruota attorno a Scott e la sua famiglia, che hanno il potere di trasformarsi in lupi mannari, alle prese con i loro problemi tipici dell'et\u00e0 che hanno, in particolar modo focalizzandosi sul protagonista Scott, che deve fare i conti sia con i problemi di tutti i giorni (la scuola e le ragazze) che con la consapevolezza che lui ha un segreto da mantenere intatto."}
{"id": "3493643", "revid": "1522738", "url": "https://it.wikipedia.org/wiki?curid=3493643", "title": "Jack di Spade", "text": ""}
{"id": "3493645", "revid": "37401", "url": "https://it.wikipedia.org/wiki?curid=3493645", "title": "Clausola (linguistica)", "text": "Clausola \u00e8 un termine appartenente alla linguistica, tipico della tradizione di studi in lingua inglese, che indica un'unit\u00e0 sintattica di rilievo intermedio tra sintagma e frase.\nIl termine italiano \u00e8 un calco dall'inglese clause e indica un raggruppamento di parole che abbia le seguenti caratteristiche:\nCos\u00ec, ad esempio, nella frase\ntroviamo due clausole, la prima indipendente (in quanto da sola costituisce gi\u00e0 una frase), la seconda relativa e retta dalla prima.\nLa tradizione linguistica anglosassone \u00e8 stata sempre legata agli studi di logica: ecco perch\u00e9 il termine integra criteri sintattici con criteri funzionali.\nCon i termini \"frase\" ed \"enunciato\", \"clausola\" condivide una certa debolezza di statuto, delineandosi come una definizione di comodo, utile ad individuare i diversi tipi di frasi dipendenti (relative, come nell'esempio, ma anche finali, causali, temporali ecc).\nClausole nucleari e complesse.\nLe clausole si distinguono in nucleari (o semplici) e complesse.\nDi ogni clausola \u00e8 possibile individuare un nucleo, cio\u00e8 la sua struttura minima obbligata. Altri elementi facoltativi sono detti \"circostanziali\". Cos\u00ec, ad esempio, nella frase\nla prima parte \u00e8 un circostanziale, in quanto pu\u00f2 essere omesso senza che il rapporto tra i due piani del contenuto e dell'espressione risulti destabilizzato o persino compromesso. Nella frase\nomettere il complemento oggetto compromette questo rapporto contenuto/espressione (\"Francesco ha sposato\" non ha infatti senso compiuto), mentre in\nomettere il complemento oggetto destabilizza il rapporto suddetto (infatti l'espressione \"Giovanni ha mangiato\" ha ancora senso, ma si discosta dal contenuto originario).\nStabilire se un elemento \u00e8 nucleare o circostanziale \u00e8 relativamente semplice:\nPi\u00f9 precisamente, \u00e8 il verbo (e il suo significato) che decide il numero degli argomenti e il nucleo \u00e8 composto dal verbo (purch\u00e9 esso sia essenziale ad una specifica costruzione) e dai suoi argomenti.\nCos\u00ec, ad esempio, nella frase\nci si trova di fronte a due elementi nucleari: uno \u00e8 lo stesso verbo, l'altro \u00e8 \"a Marco\", in quanto \u00e8 il verbo \"rispondere\" che, per cos\u00ec dire, \"pretende\" la preposizione \"a\". Queste restrizioni imposte dai verbi si riflettono sempre e solo sugli elementi nucleari e mai sui circostanziali.\nAnche gli elementi avverbiali vanno considerati come nucleari: pur non indicando i partecipanti all'evento possono risultare indispensabili, ad esempio quando specificano il verbo."}
{"id": "3493647", "revid": "43866", "url": "https://it.wikipedia.org/wiki?curid=3493647", "title": "Riviera ligure di levante", "text": ""}
{"id": "3493661", "revid": "287204", "url": "https://it.wikipedia.org/wiki?curid=3493661", "title": "Victor Laguardia", "text": ""}
{"id": "3493670", "revid": "1342360", "url": "https://it.wikipedia.org/wiki?curid=3493670", "title": "Juan Culiolo", "text": "Biografia.\nArgentino di nascita, si trasfer\u00ec in Italia durante la giovent\u00f9. Divenne uno degli imprenditori principali nell'importazione del carbone.\nPrese dimora insieme alla consorte, una baronessa polacca, in una villa del quartiere genovese di Albaro.\nMor\u00ec nel 1984 nella sua nuova patria d'adozione.\nCarriera.\nImprenditore.\nCuliolo era un imprenditore nell'ambito dell'importazione del carbone, proprietario del Consorzio Carbonifero Ligure. Grazie all'intercessione del Federale Giorgio Molfino, in cambio dell'assunzione della presidenza del Genova 1893, ottenne il monopolio per l'importazione del carbone polacco in Liguria, moltiplicando cos\u00ec i propri introiti.\nDirigente sportivo.\nAssunse il comando del club nel marzo 1936, inizialmente come Presidente della Consulta e dall'anno seguente come presidente effettivo, sostituendo il dimissionario Alfredo Costa. Inizi\u00f2 una campagna di rafforzamento della rosa, aiutato anche dalle ricche donazioni di quattro soci: Giovanni Gavarone, conte Thellung, marchese Negrotto Cambiaso ed un quarto rimasto anonimo.\nUno degli ingaggi pi\u00f9 notevoli fu l'acquisto dalla dei centrocampisti Giuseppe Bigogno e Mario Perazzolo per 200.000 lire.\nSotto la sua presidenza il Genova 1893 conquist\u00f2 la Coppa Italia 1936-1937 e prese parte a due edizioni della Coppa dell'Europa Centrale, arrivando in semifinale nel 1938. In campionato ottenne un terzo posto, pari merito con il , nella Serie A 1937-1938.\nLasci\u00f2 la presidenza del sodalizio genovese nel 1941 a Nino Bertoni."}
{"id": "3493700", "revid": "1718925", "url": "https://it.wikipedia.org/wiki?curid=3493700", "title": "Fedora Saura", "text": "Fedora Saura \u00e8 una cavalla dal manto grigio, tre volte vincitrice del Palio di Siena. Cavalla di razza mezzosangue a fondo orientale (con il 50,13% di sangue arabo), \u00e8 nata nel 2001 dallo stallone Vidoc III e dalla fattrice Alyssa.\nCarriera.\nLa carriera agonistica dell'animale \u00e8 legata quasi unicamente alle corse a pelo ed in particolare al Palio di Siena.\nGli esordi e la prima vittoria (2006 - 2007).\nNel 2006 Fedora Saura inizia il circuito delle corse in provincia (in particolare Monteroni d'Arbia, Mociano e Monticiano), nelle quali si mette in evidenza. Nello stesso anno riesce a partecipare alla \"tratta\" del Palio di Siena, durante la quale viene scelta per correre il palio del 2 luglio. La cavalla viene assegnata alla Contrada della Selva e montata dal fantino Alberto Ricceri detto \"Salasso\". Riesce a restare tra le prime posizioni per il primo giro, per poi rimanere indietro successivamente.\nViene presentata nuovamente alla \"tratta\" per il palio del 16 agosto 2006, senza per\u00f2 venire selezionata.\nTorna a correre il Palio il 2 luglio 2007, quando corre per la Nobile Contrada dell'Oca montata da Giovanni Atzeni detto \"Tittia\". Dopo una corsa tutta in prima posizione, con la sola insidia avanzata dalla Nobile Contrada del Nicchio, riesce a centrare la sua prima vittoria a Siena.\nFedora Saura corre anche il palio d'agosto, per la Contrada del Drago, montata da Antonio Villella detto \"Sgaibarre\". Durante la corsa si mette in evidenza, rimanendo per\u00f2 senza fantino, dopo la caduta dello stesso.\nI mancati successi e la \"manifesta superiorit\u00e0\" (2008 - 2009).\nDopo l'esclusione dalla corsa del 2 luglio 2008, Fedora torna a correre a Siena il 16 agosto dello stesso anno. Viene assegnata ancora al Drago e montata da Jonatan Bartoletti detto \"Scompiglio\". Riesce a partire in prima posizione, che mantiene per poco, fino alla caduta del fantino.\nNel 2009 corre la carriera del 2 luglio, ancora una volta (la terza consecutiva) nella Contrada del Drago, con il fantino Giovanni Atzeni detto \"Tittia\" (coautore della sua prima vittoria nel 2007) senza riuscire a figurare troppo.\nPer il Palio del 16 agosto 2009 non viene scelta tra i dieci partecipanti per via della sua presunta \"manifesta superiorit\u00e0\" rispetto agli altri cavalli.\nLe successive vittorie ed il ritiro (2010 - 2011).\nNonostante l'esclusione dell'anno precedente, corre il palio del 2 luglio 2010, nel quale viene assegnata per la seconda volta alla Contrada della Selva e montata da Silvano Mulas detto \"Voglia\". Dopo la partenza che la vede tra le prime posizioni sembra inizialmente cedere, per poi iniziare una rimonta che la porta in testa all'inizio dell'ultimo giro. Da l\u00ec in poi, mantenendo la sua posizione va a vincere il suo secondo Palio.\nFedora Saura corre anche ad agosto, quando viene assegnata alla Contrada di Valdimontone e montata nuovamente da Silvano Mulas. Durante la corsa non riesce in una buona partenza, ma affronta comunque un progressivo recupero che la fa chiudere in terza posizione.\nNell'agosto 2011 con la Contrada della Giraffa, montata da Andrea Mari detto \"Brio\", vince il suo terzo Palio.\nNell'ottobre dello stesso anno, il proprietario Augusto Posta annuncia il ritiro di Fedora Saura dal Palio di Siena, dopo 8 presenze e 3 vittorie in 6 anni.\nPresenze al Palio di Siena.\n\"Le vittorie sono evidenziate ed indicate in neretto.\""}
{"id": "3493701", "revid": "729019", "url": "https://it.wikipedia.org/wiki?curid=3493701", "title": "Volvo RM8", "text": "Il Volvo RM8 \u00e8 un motore turbofan a basso rapporto di diluizione sviluppato dalla svedese Volvo Flygmotor negli anni sessanta per il caccia Saab 37 Viggen.\nStoria.\nSviluppo.\nNel 1961, quando vennero definite le caratteristiche di progetto del Viggen, erano disponibili solo due motori tra cui scegliere: il Bristol Siddeley B0.22R Olympus ed il Pratt &amp; Whitney JT8D. Nel dicembre del 1961 venne scelto il motore statunitense sulla base di considerazioni tecniche (maggiore spinta percentuale con postbruciatore) ed economiche (costi pi\u00f9 bassi di manutenzione e ricambi grazie alla grande diffusione delle versioni commerciali).\nNel 1963 la Svenska Flygvapnet acquist\u00f2 dalla Pratt tre motori JT8D standard per iniziare a studiare l'applicazione di un postbruciatore. La struttura generale del motore venne mantenuta, ma furono necessarie modifiche ad alcuni componenti sollecitati da temperature pi\u00f9 elevate proprie della versione militare che si andava sviluppando.\nFurono costruiti sei motori per le prove al banco (iniziate nel 1964) ed 11 esemplari per le prove in volo sui prototipi del Viggen. Nel 1968 il Ministero della Difesa svedese assegn\u00f2 alla Svenska Flygmotor un contratto per la produzione di 195 motori destinati ai 175 Viggens.\nNel novembre del 1970 venne iniziato dalla Volvo Flygmotor (in seguito Volvo Aero) lo studio di una versione avanzata del motore (la RM8B) per aumentare l'uso del postbruciatore e migliorare le prestazioni ad alta quota.\nIn tutto, sono stati costruiti 380 esemplari.\nTecnica.\nI due stadi del fan sono costruiti in titanio, cos\u00ec come le palette del compressore (ad eccezione degli ultimi tre stadi di alta pressione in acciaio e in lega di nichel, pi\u00f9 resistenti del titanio alle alte temperature di quella zona del compressore).\nLa camera di combustione tubo-anulare \u00e8 la stessa della versione commerciale con nove tubi di fiamma prodotti dalla \"Lucas Aerospace\".\nLa temperatura di ingresso in turbina \u00e8 di circa 1 120\u00a0\u00b0C, quasi 110\u00a0\u00b0C in pi\u00f9 della versione standard. Gli statori e le palette della turbina di alta pressione sono raffreddati da aria spillata dal compressore e sono costruiti in lega di nichel.\nIl postbruciatore consiste in sette anelli su cui sono installati gli iniettori di combustibile divisi in tre zone di combustione in modo da aumentarne l'efficienza. Rispetto alla versione civile, l'albero di bassa pressione \u00e8 stato irrobustito per resistere a brusche variazioni di pressione dovute ad eventuali spegnimenti accidentali (\"flame-out\") del postbruciatore. In questo caso, infatti, lo spegnimento del postbruciatore provoca un crollo della pressione ed un conseguente innalzamento della velocit\u00e0 di rotazione della turbina di bassa pressione (non pi\u00f9 frenata dalla pressione nel postbruciatore). Nel breve intervallo di tempo necessario al sistema di controllo a ridurre la quantit\u00e0 di combustibile inviato alla camera di combustione (per abbassare la velocit\u00e0 di rotazione dell'albero di bassa pressione) si potrebbero quindi manifestare eccessive velocit\u00e0 di rotazione e conseguenti stress meccanici. Per ovviare a fenomeni di pompaggio del compressore, sono state installate sull'albero di bassa pressione delle valvole di sfogo che si attivano ad un determinato numero di giri."}
{"id": "3493703", "revid": "124384506", "url": "https://it.wikipedia.org/wiki?curid=3493703", "title": "Dugway", "text": "Dugway \u00e8 un census-designated place (CDP) nella Contea di Tooele, Utah. La popolazione, determinata attraverso il censimento del 2000, consta di 2.016 abitanti. Si estende su una superficie totale di 13,5\u00a0km\u00b2 e deve la sua notoriet\u00e0 per il fatto di ospitare il Dugway Proving Ground, un'area utilizzata dallo United States Army per verificare i sistemi di difesa contro le armi chimiche e batteriologiche; per questo motivo Dugway \u00e8 una citt\u00e0 chiusa."}
{"id": "3493708", "revid": "599013", "url": "https://it.wikipedia.org/wiki?curid=3493708", "title": "Chiesa di Sant'Eugenio (Altare)", "text": "La chiesa di Sant'Eugenio \u00e8 un luogo di culto cattolico situato nel comune di Altare, in piazza monsignor Bertolotti, in provincia di Savona. La chiesa \u00e8 sede della parrocchia omonima della zona pastorale Savonese della diocesi di Acqui.\nStoria e descrizione.\nSita nel centro storico del borgo medievale di Altare, fu edificata tra il 1620 e il 1650, in sostituzione dell'antica parrocchiale di sant'Eugenio (oggi la chiesa della Santissima Annunziata), fondata dai monaci benedettini del monastero di sant'Eugenio dell'isola di Bergeggi.\nSuccessivi interventi alla struttura - specie nel 1875 - ne hanno radicalmente modificato l'impianto originario.\nL'interno \u00e8 ad unica navata rettangolare con quattro cappelle laterali per lato e un ampio presbiterio. La facciata con i due piccoli campanili \u00e8 stata parzialmente rifatta nel 1901."}
{"id": "3493710", "revid": "1573940", "url": "https://it.wikipedia.org/wiki?curid=3493710", "title": "Chiesa e convento dei Cappuccini (Tricase)", "text": "La chiesa e il convento dei Cappuccini \u00e8 un complesso architettonico situato a Tricase, in provincia di Lecce.\nStoria.\nLa fondazione del complesso conventuale dei Cappuccini risale al 1578, per volere dei baroni di Tricase, Pappacoda e Gallone. Fu completato nel 1588 sotto il provincialato di Padre Cherubino da Noci.\nArchitettura.\nIl convento si caratterizza per la presenza di caditoie in corrispondenza di porte e finestre, che conferiscono all'edificio le sembianze di una struttura difensiva. La chiesa, dedicata a sant'Antonio di Padova, presenta una semplice facciata, arricchita solo da una nicchia barocca contenente la statua dell'Immacolata. Alla base della nicchia \u00e8 incisa la data 1784, anno in cui la chiesa fu interessata da lavori di ristrutturazione e rinnovamento. L'interno \u00e8 a navata unica rettangolare, con due cappelloni sul lato destro. Sulla parete di fondo \u00e8 addossato il ligneo altare maggiore cinquecentesco, finemente intarsiato e sovrastato dalla pala raffigurante l\"'Incontro di Cristo con la Veronica sul Calvario\", assegnata a Domenico Robusti, figlio del pi\u00f9 noto Jacopo Robusti, detto il Tintoretto. Ai lati dell'altare trovano collocazione i dipinti di \"San Francesco che riceve le stimmate\" e del \"Beato Felice da Cantalice\"."}
{"id": "3493712", "revid": "767487", "url": "https://it.wikipedia.org/wiki?curid=3493712", "title": "Inspection 12", "text": "Gli Inspection 12 sono una band pop punk statunitense originaria di Jacksonville (Florida).\nHanno pubblicato sei album, quattro dei quali sono autoprodotti."}
{"id": "3493715", "revid": "767487", "url": "https://it.wikipedia.org/wiki?curid=3493715", "title": "Every Little Part of Me", "text": "Every Little Part of Me \u00e8 il terzo ed ultimo singolo estratto dal terzo album solista di Alesha Dixon, \"The Entertainer\". Il singolo \u00e8 duetto con Jay Sean prodotto da Slick &amp; Magice e pubblicato il 27 febbraio 2011.\nLa canzone \u00e8 stata scritta da Michael Hannides, Anthony Hannides, Alan Sampson e da Jay Sean. Il brano \u00e8 stato accolto dalla critica in maniera generalmente positiva. Nonostante ci\u00f2, il singolo \u00e8 stato un insuccesso commerciale, il brano di minor successo della Dixon.\nIl video \u00e8 stato pubblicato il 1\u00ba aprile successivo."}
{"id": "3493719", "revid": "305248", "url": "https://it.wikipedia.org/wiki?curid=3493719", "title": "Global Marijuana March", "text": "Il Global Marijuana March (GMM) \u00e8 una manifestazione annuale che si tiene in diverse localit\u00e0 in tutto il mondo. Si riferisce ad eventi legati alla cannabis che si verificano intorno al primo sabato di maggio, e pu\u00f2 includere marce, incontri, raduni, rave, concerti, festival e tabelle informative.\nIl Global Marijuana March \u00e8 inoltre conosciuto con il nome di Million Marijuana March (MMM). La prima edizione si tenne nel 1999. Da allora sono state 714 le citt\u00e0 che hanno aderito a questo evento, appartenenti a 63 nazioni diverse. La manifestazione \u00e8 conosciuta anche con altri nomi come \"World Cannabis Day\", \"Cannabis Liberation Day\", \"Global Space Odyssey\", \"Ganja Day\", \"J Day\" o \"Million Blunts March\".\nIl Global Marijuana March \u00e8 una celebrazione che abbraccia la cultura della cannabis come una scelta di vita personale. I partecipanti si riuniscono per discutere, promuovere, divertire ed educare i consumatori e non consumatori."}
{"id": "3493723", "revid": "212348", "url": "https://it.wikipedia.org/wiki?curid=3493723", "title": "Million Marijuana March", "text": ""}
{"id": "3493724", "revid": "287204", "url": "https://it.wikipedia.org/wiki?curid=3493724", "title": "Silwad", "text": "Silw\u0101d () \u00e8 un villaggio palestinese della Cisgiordania sito a 860 metri s.l.m. Ricade sotto il controllo amministrativo dell'Autorit\u00e0 Nazionale Palestinese, sito a 12 chilometri a NE della citt\u00e0 di Ramallah, del cui Governatorato fa parte.\nDista appena 5 chilometri dall'autostrada Nablus-Gerusalemme\nSecondo l'Ufficio Centrale di Statistiche Palestinese (UCSP), la sua popolazione ammontava a 6.123 persone nel 2007.\nTracce archeologiche.\nNell'area sono presenti tracce archeologiche d'un certo interesse, sia dell'epoca crociata, sia dell'et\u00e0 mamelucca e ottomana."}
{"id": "3493726", "revid": "767487", "url": "https://it.wikipedia.org/wiki?curid=3493726", "title": "Dr. Feelgood (gruppo musicale)", "text": "Dr. Feelgood \u00e8 un complesso pub rock inglese. Il gruppo si sciolse due volte, la prima nel 1982 (momentaneamente) e la seconda nel 1994, a causa della morte di Lee Brilleaux (causatagli da un cancro a soli 42 anni di et\u00e0), riformandosi ufficialmente l'anno successivo. Suonano un misto di rock and roll, rock, blues, folk, R&amp;B e new wave.\nStoria.\nEra classica (1971-1982).\nLa band nasce nel 1971 a Canvey Island nell'Essex dal cantautore, cantante e armonicista Lee Brilleaux, dal chitarrista Wilko Johnson, dal bassista John B. Sparks e dal batterista John Martin detto \"The Big Figure\".\nPeriodo di mezzo (1982-1994).\nLa band si scioglie per la prima volta.\nMorte di Lee Brilleaux e il nuovo corso (1994-oggi).\nIl cantante Lee Brilleaux viene a mancare all'et\u00e0 di 42 anni per via di un male incurabile."}
{"id": "3493728", "revid": "1442080", "url": "https://it.wikipedia.org/wiki?curid=3493728", "title": "Campionati mondiali di tennistavolo 2011 - Doppio maschile", "text": "Il torneo di doppio maschile dei Campionati mondiali di tennis tavolo 2011 \u00e8 stato vinto dai cinesi Ma Long e Xu Xin, che hanno sconfitto in finale i connazionali Chen Qi e Ma Lin."}
{"id": "3493730", "revid": "250959", "url": "https://it.wikipedia.org/wiki?curid=3493730", "title": "Pianificatore", "text": ""}
{"id": "3493733", "revid": "287204", "url": "https://it.wikipedia.org/wiki?curid=3493733", "title": "San Gaio", "text": ""}
{"id": "3493741", "revid": "1442080", "url": "https://it.wikipedia.org/wiki?curid=3493741", "title": "Tennis Channel Open 1995 - Doppio", "text": "Il doppio del torneo di tennis Tennis Channel Open 1995, facente parte dell'ATP Tour, ha avuto come vincitori Trevor Kronemann e David Macpherson che hanno battuto in finale Luis Lobo e Javier S\u00e1nchez 4-6, 6-3, 6-4."}
{"id": "3493748", "revid": "599013", "url": "https://it.wikipedia.org/wiki?curid=3493748", "title": "Chiesa della Santissima Annunziata (Altare)", "text": "La chiesa della Santissima Annunziata \u00e8 un luogo di culto cattolico situato nel comune di Altare, in via XXV Aprile, in provincia di Savona.\nStoria e descrizione.\nL'ex parrocchiale, la prima del paese, fu eretta attorno alla met\u00e0 del XII secolo, assieme al borgo, dai monaci benedettini del monastero di sant'Eugenio dell'isola di Bergeggi, cui dipendeva il feudo di Altare dal X secolo, inserito nei vasti possedimenti dell'Abbazia di Lerino da cui dipese Bergeggi.\nLa chiesa venne intitolata quindi a sant'Eugenio, allora patrono di Altare, rimanendo agibile fino al 1600. Fu nel 1650 che il vetraio altarese Matteo Buzzone fece erigere e dedicare alla Santissima Annunziata l'attuale chiesa, sorta sulle fondamenta dell'antica costruzione, essendovi gi\u00e0 edificata dal 1620 la nuova parrocchiale di Sant'Eugenio."}
{"id": "3493752", "revid": "767487", "url": "https://it.wikipedia.org/wiki?curid=3493752", "title": "Palaeorhynchus", "text": "Il paleorinco (gen. Palaeorhynchus) \u00e8 un pesce osseo estinto, imparentato con i pesci spada. I suoi resti fossili sono stati ritrovati in numerose zone dell'Europa (Italia, Russia, Croazia, Serbia, Francia, Svizzera, Germania, Romania) e anche in Asia (Iran), in un periodo che va dall'Eocene medio all'Oligocene superiore (50 - 28 milioni di anni fa). Alcuni possibili resti sono stati ritrovati nel Miocene inferiore della Germania (circa 22 milioni di anni fa). \nDescrizione.\nLungo fino a 1,5 metri, questo pesce era dotato di un corpo allungato e piuttosto sottile, con una colonna vertebrale costituita da 50-60 vertebre. La pinna dorsale era piuttosto alta e allungatissima: partiva appena dietro il cranio per terminare subito prima della coda. Anche la pinna anale era particolarmente allungata, mentre le pinne pettorali erano corte e situate appena dietro la testa. Il cranio era dotato di un rostro allungato, costituito da mascella e mandibola particolarmente lunghe e sottili. Le scaglie si sono conservate in alcuni esemplari: erano di forma cicloide e coprivano l'intero corpo, dalla testa alla placca ipurale. La pinna caudale era notevolmente biforcuta e il lobo inferiore era pi\u00f9 lungo di quello superiore. \nClassificazione.\n\"Palaeorhynchus\" (il cui nome deriva dal greco e significa \"becco antico\") \u00e8 stato descritto per la prima volta da Blainville nel 1818, ed \u00e8 stato considerato uno stretto parente degli odierni pesci spada e pesci vela (Xiphioidei). Questo pesce, per le sue caratteristiche morfologiche, \u00e8 stato per\u00f2 posto in una famiglia a s\u00e9 stante (Palaeorhynchidae), nella quale sono stati in seguito classificati altri pesci simili (\"Homorhynchus\", \"Pseudotetrapturus\", \"Aglyptorhynchus\"). Sono note numerose specie di \"Palaeorhynchus\", la pi\u00f9 nota delle quali \u00e8 \"Palaeorhynchus glarisianus\", conosciuta grazie a numerosissimi esemplari provenienti dall'Oligocene inferiore della Svizzera e della Francia. Un'altra specie caratteristica \u00e8 \"P. parini\", dell'Eocene superiore del Caucaso, mentre i pi\u00f9 antichi esemplari di \"Palaeorhynchus\" (\"P. zorzini\") provengono dall'Eocene medio di Monte Bolca (Italia).\nPaleoecologia.\nSi suppone che \"Palaeorhynchus\" abitasse zone oceaniche e lagune dalle acque basse, calde e ben ossigenate nei livelli superiori, ma poco ossigenate nella parte inferiore. Secondo alcuni studi (Arambourg 1967, Pharisat 1991) \"Palaeorhynchus\" abitava la zona epipelagica (di superficie) e potrebbe aver usato il lobo inferiore della sua pinna caudale per compiere accelerazioni nei pressi della superficie, per poter cogliere di sorpresa banchi di pesci pi\u00f9 piccoli. Un'altra possibilit\u00e0 \u00e8 che questo pesce compisse balzi fuori dall'acqua, come gli attuali pesci volanti (ad es. \"Cypselurus\"). Secondo Fierstine (2006) queste ipotesi sono poco probabili a causa della morfologia della pinna caudale, non abbastanza lunga e robusta, e del corpo privo dell'aerodinamicit\u00e0 necessaria."}
{"id": "3493755", "revid": "767487", "url": "https://it.wikipedia.org/wiki?curid=3493755", "title": "Senza arte n\u00e9 parte", "text": "Senza arte n\u00e9 parte \u00e8 un film del 2011 diretto da Giovanni Albanese. Nel cast troviamo Vincenzo Salemme, Giuseppe Battiston, Hassani Shapi, Donatella Finocchiaro.\nTrama.\nPuglia, giorni nostri. Alfonso Tammaro, industriale della pasta, cambia la sua azienda artigianale in una super tecnologica. Enzo, Carmine e Bandula, operai licenziati, vengono richiamati in servizio come custodi. Qui scoprono che il loro datore di lavoro colleziona opere d'arte di un bizzarro artista contemporaneo. Visto che i compratori le pagano a caro prezzo, decidono di riprodurre le opere e di iniziare una nuova vita da falsari d'arte. Ci riusciranno quasi, ma il fallimento definitivo di Tammaro e la vendita all'incanto delle opere (che perdono cos\u00ec tutto il loro valore) determina la fine della loro carriera. I pochi soldi guadagnati saranno donati all'indiano Bandula per consentirgli di raggiungere i familiari in patria.\nRiconoscimenti.\nIl film ha ricevuto due candidature ai Nastri d'argento: miglior commedia e migliore attore non protagonista per Giuseppe Battiston vincendo l'ultima categoria."}
{"id": "3493757", "revid": "314905", "url": "https://it.wikipedia.org/wiki?curid=3493757", "title": "Enrico II di Gerusalemme", "text": ""}
{"id": "3493765", "revid": "633026", "url": "https://it.wikipedia.org/wiki?curid=3493765", "title": "Alex Denton", "text": ""}
{"id": "3493766", "revid": "1442080", "url": "https://it.wikipedia.org/wiki?curid=3493766", "title": "Campionati mondiali di tennistavolo 2011 - Doppio femminile", "text": "Il torneo di doppio femminile dei Campionati mondiali di tennis tavolo 2011 \u00e8 stato vinto dalle cinesi Guo Yue e Li Xiaoxia, che hanno sconfitto in finale le connazionali Ding Ning e Guo Yan."}
{"id": "3493767", "revid": "314905", "url": "https://it.wikipedia.org/wiki?curid=3493767", "title": "Amalrico di Tiro", "text": ""}
{"id": "3493768", "revid": "1442080", "url": "https://it.wikipedia.org/wiki?curid=3493768", "title": "Abierto Mexicano Telcel 1995 - Doppio", "text": "Il doppio del torneo di tennis Abierto Mexicano Telcel 1995, facente parte dell'ATP Tour, ha avuto come vincitori Javier Frana e Leonardo Lavalle che hanno battuto in finale Marc-Kevin Goellner e Diego Nargiso 7-5, 6-3."}
{"id": "3493769", "revid": "818832", "url": "https://it.wikipedia.org/wiki?curid=3493769", "title": "Modulatore allosterico", "text": "In biochimica un modulatore allosterico \u00e8 una molecola che lega un determinato recettore cellulare con una sua propria funzione in una zona di legame diversa da quella del ligando stesso del recettore preso in questione, e questo legame con il modulatore allosterico determina una modificazione conformazionale della struttura del recettore stesso, provocando una facilitazione o un impedimento all'attivazione del recettore dopo che sia avvenuto il \"legame\" con il ligando specifico.\nModulatore allosterico in farmacologia.\nIn campo farmacologico un esempio di modulatore allosterico sono le benzodiazepine, farmaci utilizzati per la cura di ansia, insonnia e convulsioni, a seconda del loro dosaggio.\nLe benzodiazepine come ad esempio il lorazepam sono dei modulatori allosterici positivi per il recettore del GABA (acido gamma-amminobutirrico) ovvero legando il recettore del GABA-A tra la subunit\u00e0 gamma2 e \u03b11 determina una modificazione conformazionale del recettore ionotropico (ovvero collegato a canale ionico, la cui attivazione mediante il legame con il suo agonista determina l'apertura del canale del cloro con il conseguente ingresso di cloro dentro la cellula nervosa che determina iperpolarizzazione) determinando una maggiore frequenza di apertura del canale ionico collegato al recettore, quindi si potenzia l'effetto del legame del GABA endogeno che lega il recettore tra la subunit\u00e0 \u03b11 e \u03b22\nTipi di modulatori allosterici.\nMolti farmaci usati sono dei modulatori allosterici, perch\u00e9 sono pi\u00f9 specifici e selettivi, e inoltre riducono al minimo gli effetti collaterali dovuti invece alla somministrazione di un farmaco agonista competitivo o non competitivo che per la simile affinit\u00e0 dei recettori di una stessa famiglia, determinano numerosi effetti collaterali dose dipendenti."}
{"id": "3493770", "revid": "1543377", "url": "https://it.wikipedia.org/wiki?curid=3493770", "title": "Costa Rica ai Giochi della XXIX Olimpiade", "text": "La Costa Rica ha partecipato alle Giochi della XXIX Olimpiade di Pechino, svoltisi dall'8 al 24 agosto 2008, con una delegazione di 8 atleti."}
{"id": "3493772", "revid": "11959", "url": "https://it.wikipedia.org/wiki?curid=3493772", "title": "Khaled Meshaal", "text": ""}
{"id": "3493776", "revid": "834", "url": "https://it.wikipedia.org/wiki?curid=3493776", "title": "Inti-Illimani (album)", "text": ""}
{"id": "3493778", "revid": "84184", "url": "https://it.wikipedia.org/wiki?curid=3493778", "title": "Peruzzi (disambigua)", "text": ""}
{"id": "3493779", "revid": "1305772", "url": "https://it.wikipedia.org/wiki?curid=3493779", "title": "Nanatsuiro Drops", "text": " \u00e8 una visual novel giapponese sviluppata dalla UNiSONSHIFT e pubblicata il 21 aprile 2006. Da essa \u00e8 stata tratta nel 2007 una serie anime di 12 episodi e due manga.\nTrama.\nMasaharu Tsuwabuki, uno studente tranquillo e riservato, beve per sbaglio una pozione che lo trasforma in un piccolo ariete. Per tornare umano deve cercare le sette \"Gocce di Stelle\" e, per aiutarlo in questo compito, Masaharu sceglie Sumomo Akihime, una nuova studentessa, ignara dalla vera identit\u00e0 dell'animaletto; ma neanche Masaharu conosce il segreto di Sumomo: la ragazza, infatti, proviene dal magico mondo di Figurare, patria delle maghe note come \"Filatrici Stellari\". Qui due scuole, \"Pramu Cloris\" e \"Saint Asparas\", organizzano ogni anno una competizione amichevole tra le loro due migliori studentesse, chiamate \"Prima Pramu\" e \"Prima Asparas\", mandandole sulla Terra, conosciuta con il nome di \"Retroscena\", alla ricerca delle \"Gocce di Stelle\".\nVideogioco.\nLa prima versione per PC presenta contenuti per adulti; la versione per PlayStation 2 pubblicata dalla ASCII Media Works, pubblicata il 20 settembre 2007, li vede rimossi. La versione per Nintendo DS \u00e8 invece uscita il 15 maggio 2008."}
{"id": "3493780", "revid": "1543377", "url": "https://it.wikipedia.org/wiki?curid=3493780", "title": "Dominica ai Giochi della XXIX Olimpiade", "text": "La Dominica ha partecipato alle Giochi della XXIX Olimpiade di Pechino, svoltisi dall'8 al 24 agosto 2008, con una delegazione di 2 atleti."}
{"id": "3493782", "revid": "222571", "url": "https://it.wikipedia.org/wiki?curid=3493782", "title": "Azione K", "text": ""}
{"id": "3493786", "revid": "1543377", "url": "https://it.wikipedia.org/wiki?curid=3493786", "title": "Isola Rat", "text": "Rat (in lingua aleutina \"Hawadax\" o \"Ayugadak\"; in russo \u041a\u0440\u044b\u0441\u0438\u0439, \"Krycij\", che, come \"rat\" in inglese, significa \"ratto\") \u00e8 un'isola che fa parte delle Rat, un gruppo delle Aleutine occidentali e appartiene all'Alaska (USA). \nIl nome \u00e8 la traduzione inglese del nome dato alle isole dal capitano F\u00ebdor Petrovi\u010d Litke nel 1827 quando visit\u00f2 le Isole Aleutine durante un viaggio intorno al mondo.\nL'isola, che ha una superficie di 26,7 km\u00b2, non ha una popolazione permanente ed \u00e8 sotto la tutela dell\"'Alaska Maritime National Wildlife Refuge\".\nLe isole Rat sono tutte ad alto rischio sismico essendo situate al limite tra due placche tettoniche: la pacifica e la nordamericana. Nel 1965, c'\u00e8 stato un forte terremoto con magnitudo 8,7 della scala Richter.\nStoria.\nL'isola \u00e8 stata infestata dai ratti a seguito di un naufragio giapponese nel 1780, una vera piaga a causa dell'impatto negativo sulla popolazione di uccelli selvatici che nidificano a terra e che non hanno difese naturali contro i ratti. Dopo l'introduzione, i ratti si sono diffusi su almeno altre 16 isole.\nNel 2007, il Servizio della pesca e della fauna selvatica degli Stati Uniti, che gestisce il rifugio, pianific\u00f2 un piano di eradicazione dei ratti senza incidere negativamente sulle altre specie e, nel giugno 2009, l'isola \u00e8 stata dichiarata libera dai ratti per la prima volta dopo 229 anni, anche se il sito sar\u00e0 costantemente monitorato per altri due anni per la conferma.\nAlcuni segnali indicano che varie specie di uccelli, tra cui un'oca aleutina (la \"Branta hutchinsii leucopareia\", della specie delle oche canadesi), la pernice bianca, il falco pellegrino e la beccaccia di mare nera, stanno iniziando a nidificare nuovamente sull'isola."}
{"id": "3493787", "revid": "1442080", "url": "https://it.wikipedia.org/wiki?curid=3493787", "title": "Campionati mondiali di tennistavolo 2011 - Singolare femminile", "text": "Il torneo di singolare femminile dei Campionati mondiali di tennis tavolo 2011 \u00e8 stato vinto dalla cinese Ding Ning, che ha sconfitto in finale la connazionale Li Xiaoxia."}
{"id": "3493790", "revid": "182396", "url": "https://it.wikipedia.org/wiki?curid=3493790", "title": "Guerra annibalica", "text": ""}
{"id": "3493793", "revid": "2221454", "url": "https://it.wikipedia.org/wiki?curid=3493793", "title": "Prototesto", "text": "Nella scienza della traduzione, il prototesto indica il testo da tradurre in un'altra lingua, al fine di produrre il metatesto; il testo dalla cui analisi incomincia il processo traduttivo.\nDefinito da Popovi\u010d 'soggetto di continuit\u00e0 intertestuale, testo originale, modello primario', rappresenta la base delle manipolazioni testuali di secondo livello.\nIl fatto di nascere quale singolo testo rende il prototesto unico e irripetibile; tra i suoi elementi pi\u00f9 importanti, l'invariante della cultura di origine.\nAnalisi del prototesto.\nNei manuali di traduzione contemporanei a Popovi\u010d si dava soprattutto attenzione alla comprensione, all'interpretazione e alla riutilizzazione del prototesto.\nEra anche preoccupazione comune indagare sugli errori di lettura, capire il contesto, individuare l'invariante e gli altri aspetti del prototesto.\nDal momento che appartiene a una cultura specifica, il traduttore deve tenere in considerazione gli elementi culturali presenti nel testo, il tema trattato, i realia, e in un secondo momento decidere se fare una traduzione accettabile o soddisfacente.\nIn base all'ermeneutica, la conoscenza dell'opera non \u00e8 un processo globale ma graduale, alla cui origine stanno le informazioni fattuali sul testo. Si riescono cos\u00ec a cogliere e correlare tutti i singoli elementi, anche se l'attenzione \u00e8 concentrata sull'organizzazione del testo. Conoscere il testo non ha per\u00f2 come unico compito descrivere i singoli fenomeni rilevati al suo interno, ma anche definire il modo in cui gli elementi fondamentali interagiscono e partecipano alla struttura testuale unitaria. Quest'unit\u00e0 di studio pu\u00f2 essere compresa anche grazie al contesto culturale dell'opera, che si riflette nella struttura del testo che si traduce.\nTra il prototesto e il metatesto ci pu\u00f2 essere una differenza in termini culturali nello spazio, in quanto il prototesto \u00e8 scritto in un linguaggio che \u00e8 differente dalla lingua ricevente, e nel tempo, perch\u00e9 i due testi potrebbero non essere stati scritti nello stesso momento storico. Quando i traduttori lavorano su un testo di un autore contemporaneo fanno una traduzione sincronica, perch\u00e9 il tempo del prototesto coincide con quello del metatesto; al contrario, quando traducono un autore non contemporaneo, devono prestare molta attenzione alle differenze temporali e attualizzare il passato, cosicch\u00e9 il testo possa essere accessibile a un lettore moderno. Secondo Popovi\u010d, un traduttore dovrebbe prima di tutto analizzare la struttura, il linguaggio, il tema, le caratteristiche stilistiche, la grammatica e l'organizzazione fonetica del prototesto; fino a questo punto, l'analisi non deve differire cos\u00ec tanto da un'analisi generale e non orientata alla traduzione.\nIl compimento dell'analisi testuale \u00e8 la modellizzazione del mondo del testo. Popovi\u010d parla anche dell'analisi del prototesto sfruttando un modello comunicativo in cui i singoli aspetti del testo (autore, ricevente, testo, gruppo di testi e realt\u00e0) sono interrelati. Esistono diverse opposizioni che modellizzano il testo a seconda della dominante prevalente. Popovi\u010d individua diversi tipi di opposizioni (raffigurative, logopoietiche, eccetera) e ritiene che la loro identificazione contribuisca a scoprire pi\u00f9 in profondit\u00e0 l'organizzazione interna del testo. Altro aspetto importante nell'analisi del prototesto \u00e8 il genere testuale, che funge da accordo comunicativo fra emittente e ricevente. Le convenzioni di genere presuppongono delle aspettative sul genere testuale, e il traduttore deve tenerne conto poich\u00e9 possono esistere diversit\u00e0 tra i generi della cultura emittente e di quella ricevente. Il genere del prototesto \u00e8 perci\u00f2 vincolante per il traduttore, ma non in maniera assoluta, proprio a causa delle dette differenze."}
{"id": "3493809", "revid": "125382071", "url": "https://it.wikipedia.org/wiki?curid=3493809", "title": "Rinascimento emiliano", "text": "Il Rinascimento emiliano o padano riguarda molteplici realt\u00e0 in una fitta rete di scambi con tutte le zone circostanti. Nel Quattro e nel Cinquecento l'Emilia era frazionata in pi\u00f9 signorie, tra cui spiccarono Ferrara degli Este, Bologna dei Bentivoglio, Parma dei Farnese.\nFerrara.\nIl pi\u00f9 vitale centro emiliano del Quattrocento fu Ferrara, dove alla corte degli Este si incontravano le pi\u00f9 disparate personalit\u00e0 artistiche, da Pisanello a Leon Battista Alberti, da Jacopo Bellini a Piero della Francesca, dal giovane Andrea Mantegna a stranieri di prim'ordine come Rogier van der Weyden e Jean Fouquet. Fu durante l'epoca di Borso d'Este (al potere dal 1450 al 1471) che i molteplici fermenti artistici della corte si trasformarono in uno stile peculiare, soprattutto in pittura, caratterizzato dalla tensione lineare, dall'esasperazione espressiva, dalla preziosit\u00e0 estrema unita con una forte espressivit\u00e0. Il nascere della scuola ferrese si coglie nelle decorazioni dello Studiolo di Belfiore e si svilupp\u00f2 negli affreschi del Salone di Mesi di Palazzo Schifanoia, dove emersero le figure di Cosm\u00e8 Tura e, in un secondo momento, Francesco del Cossa ed Ercole de' Roberti. \nAnche nel Cinquecento Ferrara si conferm\u00f2 come centro esigente e all'avanguardia in campo artistico. Alfonso d'Este fu un fecondo committente di Raffaello e di Tiziano, mentre tra gli artisti locali fece emergere il Garofalo e soprattutto Dosso Dossi. \u00c8 la stagione dell'Ariosto in cui anche i pittori sono inclini a una suggestiva evocazione fantastica.\nBologna.\nA Bologna la vitale Universit\u00e0, il cantiere della basilica di San Domenico e la liberalit\u00e0 della signoria dei Bentivoglio furono motivi di attrazione di umanisti, artisti e altre personalit\u00e0, come il matematico Luca Pacioli che proprio in citt\u00e0 avrebbe incontrato Albrecht D\u00fcrer al principio del Cinquecento. \nQui studi\u00f2 Leon Battista Alberti e, tra il 1425 e il 1434, lasci\u00f2 il proprio capolavoro Jacopo della Quercia, la Porta Magna della basilica di San Petronio. Negli anni settanta del Quattrocento lavorarono in citt\u00e0 i ferraresi Francesco del Cossa ed Ercole de' Roberti, che compirono, tra l'altro, il \"Polittico Griffoni\" e la Cappella Garganelli, opere che ebbero una profonda influenza soprattutto sugli scultori. Niccol\u00f2 dell'Arca, attivo all'Arca di san Domenico, cre\u00f2 un famoso \"Compianto sul Cristo morto\" (1464 circa), di struggente esplosione emotiva, ispirandosi alla plastica borgognona, all'ultimo Donatello e, probabilmente, agli affreschi dei ferraresi, dei quali restano oggi solo alcuni frammenti di toccante realismo. Il vitale esempio cadde per\u00f2 di nuovo nel vuoto: nei successivi gruppi scultorei del modenese Guido Mazzoni i toni sono ben pi\u00f9 concilianti e convenzionali. Anche in pittura, dopo il ritorno di Ercole de' Roberti a Ferrara, gli artisti locali si affidarono ai pi\u00f9 pacati modi umbro-fiorentini, ad esempio nell'opera di Francesco Francia.\nNel 1494-1495 soggiorn\u00f2 a Bologna il giovane esule Michelangelo che, protetto dal nobile Giovan Francesco Aldovrandini, trov\u00f2 impiego presso i domenicani, per i quali realizz\u00f2 alcune statue dell'Arca di San Domenico, dove anticip\u00f2 quella \"gravitas\" espressiva di alcuni capolavori successivi come il \"David\". Studi recenti sottolineano l'importanza di questo soggiorno nella formazione dell'artista, che studi\u00f2 i modi di rappresentare l'energia trattenuta e le variazioni espressive di Jacopo della Quercia e delle opere ferraresi, traendone fondamentali ispirazioni nella maturazione del proprio stile. Gi\u00e0 affermato, torn\u00f2 a Bologna nel 1507-1508 per riconciliarsi con papa Giulio II e realizzare una scultura bronzea del papa benedicente, distrutta durante i disordini del 1511. \nPer avere una vera e propria \"scuola bolognese\" si dovette aspettare il Cinquecento, quando un gruppo di artisti lavor\u00f2 agli affreschi dell'oratorio di Santa Cecilia (1504-1506). Tra i giovani talenti figuravano Francesco Francia, Lorenzo Costa e soprattutto Amico Aspertini, autore di una personale rivisitazione di Raffaello con un'estrosa vena espressiva, ai limiti del grottesco.\nNel 1514 il cardinale Lorenzo Pucci fece arrivare in citt\u00e0 la pala dell\"'Estasi di santa Cecilia\" di Raffaello, importante pietra miliare nello sviluppo della pala d'altare nel Cinquecento e un fondamentale esempio per la scuola emiliana del Seicento.\nParma.\nL'altro centro emiliano che benefici\u00f2 di un'importante scuola fu Parma. Dopo un sonnacchioso Quattrocento, il nuovo secolo fu un crescendo di novit\u00e0 e grandi maestri, con Filippo Mazzola, il Correggio e Parmigianino. La vera \"fabbrica\" di talenti fu la chiesa di San Giovanni Evangelista, ricostruita entro il 1519 e decorata da Correggio e un team di giovani promesse destinate a diventare artisti di fama. \nLa carriera di Correggio, grande rinnovatore della tradizione, fu scandita da tre grandi cicli di affreschi a Parma: la camera della Badessa nel convento di San Paolo (1518), la decorazione nella chiesa di San Giovanni Evangelista (1520-1523) e la cupola del Duomo di Parma con l\"'Assunzione\" (1526-1530). In queste opere, allontanandosi sempre pi\u00f9 dalle regole spaziali quattrocentesche mise su soluzioni scenografiche di raffinata artificiosit\u00e0, che ponevano gi\u00e0 le basi, con un secolo di anticipo, per la grande decorazione barocca.\nParmigianino invece fu un maestro pi\u00f9 inquieto, per certi versi eccentrico, interessato fin dai primi anni alla grafica, all'ottica e all'alchimia. Diede prova della sua originalit\u00e0 in opere come l\"'Autoritratto entro uno specchio convesso\" (1524), dalla particolarissima resa percettiva. Predilesse le forme affusolate, i campi levigati e compatti, il colore quasi smaltato, con una tagliente definizione delle forme, opposta alla morbida intonazione luminosa correggesca."}
{"id": "3493810", "revid": "1543377", "url": "https://it.wikipedia.org/wiki?curid=3493810", "title": "Marin Boucher", "text": " Fu uno dei primi coloni della Nuova Francia.\nPrima di arrivare in Nordamerica Marin Boucher si spos\u00f2 due volte: la prima nel 1611 con Julianne Baril; la seconda nel 1629, dopo la morte di Julianne, con Perrine Mallet. Di professione era carpentiere\nPartito nel 1634 insieme a un piccolo gruppo di famiglie originarie dalla regione normanna del Perche che seguirono Robert Giffard, Marin Boucher venne accompagnato dalla moglie Perrine e da tre figli. L'anno successivo presero possesso di un terreno lungo il fiume San Lorenzo."}
{"id": "3493811", "revid": "22356", "url": "https://it.wikipedia.org/wiki?curid=3493811", "title": "Blochius longirostris", "text": "Il blochio (Blochius longirostris) \u00e8 un pesce osseo estinto, affine ai pesci spada. Visse nell'Eocene medio (circa 50 milioni di anni fa) e i suoi resti fossili sono stati ritrovati esclusivamente nel ben noto giacimento di Monte Bolca (Italia).\nDescrizione.\nQuesto pesce, lungo anche un metro e mezzo, possedeva un corpo molto allungato e sottile, terminante in un muso dotato di un \"becco\" dalla mascella allungata, simile a quella del pesce spada. Questo rostro allungato era inoltre dotato di creste e solchi, mentre la mandibola terminava in una struttura fusa (sinfisi). Il corpo era dotato di una colonna vertebrale costituita da 24 vertebre a forma di clessidra, allungate e prive di spine neurali (tranne le ultime caudali); il corpo era inoltre ricoperto di due file di grandi squame che si sovrapponevano fra loro, che decorrevano dall'opercolo fino al peduncolo caudale. Era presente solo una pinna dorsale, estremamente allungata e abbastanza alta, mentre le pinne pelviche erano piccole, cos\u00ec come la pinna anale. \nClassificazione.\n\"Blochius\" \u00e8 stato descritto per la prima volta nel 1796 da Volta, sulla base di esemplari ben conservati provenienti dal famoso giacimento di Bolca, nel Veronese. A causa delle sue particolarit\u00e0 anatomiche, \"Blochius\" \u00e8 considerato un rappresentante di una famiglia a s\u00e9 stante (\"Blochiidae\"), classificata per\u00f2 come strettamente imparentata a pesci spada e pesci vela (Xiphioidea). Oltre alla specie \"Blochius longirostris\", sono state descritte altre due specie, \"B. macropterus\" e \"B. moorheadi\", anch'esse provenienti da Bolca; entrambe sono troppo mal conservate per essere attribuite con certezza a specie a s\u00e9 stanti, e potrebbero essere \"nomina dubia\".\nPaleoecologia.\n\"Blochius\" viveva in un ambiente tropicale marino, dalle acque basse (profondit\u00e0 inferiore ai 100 metri); in questo mare poco profondo, \"Blochius\" probabilmente nuotava serpeggiando, usando come propulsore la coda e inghiottendo le prede sulle quali si avventava."}
{"id": "3493813", "revid": "22356", "url": "https://it.wikipedia.org/wiki?curid=3493813", "title": "Blochius", "text": ""}
{"id": "3493815", "revid": "2033069", "url": "https://it.wikipedia.org/wiki?curid=3493815", "title": "The Secret Circle", "text": "The Secret Circle \u00e8 una serie televisiva statunitense di genere fantasy creata da Kevin Williamson e Andrew Miller, che ha debuttato il 15 settembre 2011 sul network The CW. In Italia ha debuttato sul canale pay Mya il 7 giugno 2012. \u00c8 ispirata all'omonima serie di libri di Lisa Jane Smith, dal titolo italiano \"I diari delle streghe\".\nLa serie ha per protagonista Cassie Blake, una giovane strega che si trasferisce nella citt\u00e0 natale della madre Amelia dopo la morte di quest'ultima. Entra a fare parte di un circolo di streghe e si innamora di Adam Conant. Con il tempo diventa la strega pi\u00f9 potente e scopre di possedere la magia nera, ereditata dal padre John Blackwell.\nIl 12 maggio 2012 il canale The CW ha annunciato la cancellazione della serie.\nTrama.\nCassie Blake \u00e8 una teenager che, dopo la morte della madre Amelia, si trasferisce dalla nonna Jane a Chance Harbor, la cittadina abbandonata dalla madre molti anni prima. Qui i suoi nuovi amici, Diana, Adam, Faye, Melissa e Nick, le spiegano di appartenere ad un'antica cerchia di streghe, il \"circolo segreto\". Anche se incredula, Cassie prende atto dei suoi poteri e diventa molto potente. Il circolo inizia a scoprire cose spaventose su dem\u00f2ni e sulla magia nera. La prima conseguenza \u00e8 la morte di Nick. Ad uccidere il ragazzo \u00e8 il padre di Diana, Charles Meade, che lo affoga nel lago per uccidere il demonio che era in lui. La complice dell'uomo \u00e8 Dawn Chamberlain, preside della scuola e madre di Faye, e i due sono intenzionati a riavere i poteri che erano stati tolti loro dagli Anziani.Dopo la morte di Nick, arriva in citt\u00e0 Jake Armstrong, suo fratello maggiore. Il ragazzo \u00e8 un cacciatore di streghe ed il suo obiettivo principale \u00e8 distruggere il circolo. Quando per\u00f2 sostituisce Nick all'interno del circolo, il ragazzo si innamora di Cassie e decide di abbandonare i cacciatori. Questi ultimi non si arrendono e a Chance Harbor giunge in aiuto John Blackwell, il padre di Cassie dal quale la ragazza ha ereditato la magia nera. L'uomo vuole proteggere il circolo dalla magia che si sono procurati i cacciatori di streghe. Il nemico incontrollabile \u00e8 Eben, che, dotato di grandi poteri, ha in progetto di eliminare tutte le streghe. Cassie si trova coinvolta in un triangolo amoroso, essendo desiderata sia da Jake che da Adam.\nProduzione.\nIl progetto per una trasposizione televisiva della serie di romanzi \"I diari delle streghe\", scritta da Lisa J. Smith, fu avviato dalla The CW nell'ottobre 2010. Andrew Miller figurava come autore, mentre Elizabeth Craft e Sarah Fain come produttori esecutivi, insieme a Gina Girolamo e Leslie Morgenstein. Kevin Williamson, gi\u00e0 impegnato nella serie televisiva \"The Vampire Diaries\", si un\u00ec al progetto nei primi giorni di febbraio 2011, nella qualit\u00e0 di co-creatore e supervisore. L'8 febbraio la rete ordin\u00f2 la produzione di un episodio pilota. Con un coinvolgimento maggiore di Kevin Williamson, il 23 marzo i produttori Elizabeth Craft e Sarah Fain abbandonarono il progetto, in quanto il loro lavoro non era pi\u00f9 necessario.\nL'episodio pilota era gi\u00e0 stato distribuito online dal 12 settembre sulla piattaforma iTunes.\nSceneggiatura e regia.\nLa sceneggiatura degli episodi \u00e8 dei produttori Andrew Miller, Gina Girolamo e Leslie Morgenstein.\nLa regia dell'episodio pilota fu affidata a Liz Friedlander.\nCasting.\nIl 17 febbraio Brittany Robertson fu la prima attrice ad entrare nel cast, per interpretare la protagonista Cassie Blake. Nel mese di marzo furono ingaggiati anche gli attori Thomas Dekker (attore), per il ruolo di Adam Conant, membro della cerchia e fidanzato di Diana; Phoebe Tonkin, per il ruolo di Faye Chamberlain, antagonista di Cassie; Shelley Hennig e Jessica Parker Kennedy per i ruoli di Diana Meade, leader della cerchia, e Melissa, una delle streghe del circolo; Natasha Henstridge e Louis Hunter, per i ruoli di Dawn Chamberlain, madre di Faye, e Nick Armstrong, altro membro della setta; Gale Harold, per il ruolo di Charles Meade, padre di Diana, e Ashley Crow per il ruolo di Jane Blake, nonna di Cassie.\nRiprese.\nLe riprese dell'episodio pilota si sono svolte in Canada, nella Columbia Britannica. Dopo aver visionato il pilot, il 17 maggio 2011 la The CW approv\u00f2 la produzione di una prima stagione, che ha esordito nei palinsesti statunitensi il 15 settembre 2011.\nAccoglienza.\nL'episodio pilota ha ricevuto recensioni di diversa natura e Metacritic gli assegn\u00f2 un punteggio di 55/100, basandosi su 20 critiche. Lloyd Roberts del \"Los Angeles Times\" scrisse che il primo episodio era \"reso splendidamente, efficace nelle modalit\u00e0 previste, in un modo che ti fa dimenticare come ti aspettavi che sarebbero state.\" Scrisse poi \"La regista Liz Friedlander punta non solo al brivido ma anche ad un tremolante senso della bellezza che riflette un'accresciuta sensibilit\u00e0\" e apprezz\u00f2 gli attori \"che sono belli da guardare, ma apportano anche dell'anima ai loro personaggi.\" \"First Stop News\" diede alla premi\u00e8re un voto di 7/10, dicendo che l'episodio era \"incredibile\", e lod\u00f2 le premesse, ma critic\u00f2 alcune delle prestazioni. Tuttavia, l'interpretazione di Phoebe Tonkin fu ben accolta dalla critica; l'attrice venne inserita nella lista dei nuovi volti da tenere d'occhio della rivista Variety ed eletta una delle star televisive emergenti del 2011 da E! Online."}
{"id": "3493816", "revid": "481349", "url": "https://it.wikipedia.org/wiki?curid=3493816", "title": "Eurofestival 2008", "text": ""}
{"id": "3493818", "revid": "709565", "url": "https://it.wikipedia.org/wiki?curid=3493818", "title": "I diari delle streghe", "text": "I diari delle streghe (\"The Secret Circle\") \u00e8 una serie di romanzi fantasy iniziata nel 1992 dalla scrittrice statunitense Lisa J. Smith e in seguito proseguita da Aubrey Clark.\nTrama.\nCassie Blake \u00e8 una ragazza sedicenne che, insieme a sua madre, si trasferisce dalla California al New England, nella citt\u00e0 di New Salem. Prima di partire, Cassie si innamora di Adam, un ragazzo misterioso che pensa di non rivedere pi\u00f9. Arrivata a New Salem, tuttavia, scopre che Adam frequenta il suo stesso liceo e che la scuola \u00e8 controllata da un'\u00e9lite di studenti. Di questo gruppo, due ragazze sono particolarmente interessate a lei: Faye Chamberlain, che prova piacere nel causarle dolore, e sua cugina Diana, ragazza di Adam, che la considera una sorella e diventa la sua migliore amica. Viene presto rivelato che i membri del gruppo sono streghe, appartenenti al Circolo Segreto, e che Cassie \u00e8 una di loro. Diana \u00e8 la leader del Circolo, ma Faye ambisce ad ottenere il suo posto. Minacciando di rivelare a tutti il legame che si \u00e8 instaurato tra lei e Adam, Faye obbliga Cassie a votare per lei durante l'elezione del nuovo leader e a rubare il Teschio di Cristallo, un potente manufatto magico, dal quale viene liberata una forza oscura che inizia a provocare morti sospette in citt\u00e0, tra cui la nonna della stessa Cassie. Il Circolo scopre che la forza oscura \u00e8 Black John, il loro pi\u00f9 pericoloso nemico, che punta a convincere i dodici ragazzi a unirsi a lui. Nel frattempo, a New Salem arriva un gruppo di cacciatori di streghe che rischia di rivelare a tutti il segreto di Cassie e compagni.\nI libri.\nL'edizione originale del primo ciclo, pubblicata per la prima volta nel 1992 dalla casa editrice Harper&amp;Row, \u00e8 composta da tre volumi. In Italia \u00e8 stata pubblicata dalla Newton Compton Editori tra il 2009 e il 2010, suddivisa in quattro volumi, poi raccolti in un volume unico.\nNel 2010, Lisa Jane Smith inizia a scrivere una novella, intitolata \"Cassie &amp; Nick: Deep Waters\", che decide poi di trasformare in un romanzo. Un anno pi\u00f9 tardi, l'autrice invia una e-mail ad un fan, informandolo che il suo seguito de \"I diari delle streghe\" \u00e8 stato rifiutato e che un'altra scrittrice, Aubrey Clark, ha preso il suo posto. Nel 2012, inizia il secondo ciclo de \"I diari delle streghe\".\nPersonaggi.\nMembri del Circolo.\nI membri del Circolo discendono dai superstiti dei roghi di Salem. Sia i ragazzi che le ragazze vengono chiamati \"streghe\". Sono temuti dalle persone che non possiedono la magia, i cosiddetti \"esterni\", che li guardano con sospetto ogni volta che si verificano fatti inspiegabili; normalmente, invece, rappresentano l'\u00e9lite della scuola, alla quale molti studenti vorrebbero appartenere. Per realizzare gli incantesimi si basano sui Libri delle Ombre, tramandati da generazioni. Il leader definitivo del Circolo viene scelto fra coloro che hanno compiuto 17 anni; se nessuno ha ancora l'et\u00e0 adatta, viene scelto un capo temporaneo. Molti dei loro genitori sono morti nel 1976 in un uragano causato dallo stregone Black John.\nAmbientazione.\nNew Salem.\nNew Salem \u00e8 la citt\u00e0 immaginaria nella quale sono ambientate le vicende della serie. Fu fondata nel 1693 da dodici famiglie di streghe sopravvissute al processo di Salem; tra di loro, Kate, antenata di Diana e Faye, Jacinth, parente di Cassie, e Black John, padre di quest'ultima. Dai loro servitori discesero gli esterni, non dotati di poteri magici. Si trova in Nuova Inghilterra, a nord di Capo Cod, vicino a Gloucester, su un'isola che un ponte collega a Stockbridge. La citt\u00e0 \u00e8 spesso vittima di uragani, che la colpiscono direttamente se non trovano una zona di bassa pressione a Cape Hatteras.\nNella zona ovest di New Salem si trova il liceo, la \"New Salem High School\", un imponente edificio di mattoni rossi a tre piani, il cui organico comprende il professor Humphries (scrittura creativa e inglese), la professoressa Lanning (storia americana), la signorina Darby (storia), la signora Walker (storia europea), il professor Zitofsky (matematica), la signora Karol (segretaria del preside) e l'allenatore di football Kaelin.\nProseguendo verso est, si raggiunge il centro della citt\u00e0 e, proseguendo, si arriva a Crowhaven Road, dove abitano i membri del Circolo Segreto. \u00c8 una lunga e stretta strada sterrata che corre da nord a sud, inerpicandosi verso l'alto fino a raggiungere l'estremit\u00e0 dell'isola. Scendendo dalla scogliera, si arriva alla spiaggia, situata a est, che per un chilometro e mezzo corre parallela alla strada. Le case di Crowhaven Road sono molto vecchie, essendo gli edifici originari del 1693. Al civico 1, una casa gialla con molte finestre e delle torri, vive Diana con il padre Charles. Al numero 2, una casa fatiscente color pesca, vivono Nick, Deborah e i genitori della ragazza. Il civico 4, una casa con mura di legno bianco, pulita e ordinata, \u00e8 la dimora di Melanie e della sua prozia, Constance Burke. \u00c8 collegata al civico 9, casa di Adam e di sua nonna Edith Franklin, da una strada secondaria che costeggia la scogliera. La casa di Melanie si trova di fronte a quella di Laurel, il numero 5, dove la giovane vive con la bisnonna. Al civico 6 vivono Faye e sua madre; al numero 8, i gemelli Henderson con i genitori. Suzan e suo padre abitano al numero 10, in una casa con delle colonne greche, in stile revival greco; Sean e i suoi genitori al numero 11. Il civico 12 \u00e8 la casa di Maeve Howard, di sua figlia Alexandra e di sua nipote Cassie: \u00e8 un edificio con la vernice scrostata, a forma di T capovolta, con un'ala in stile georgiano postrivoluzionario che si affaccia sulla strada e un'ala che guarda alla spiaggia. Sul promontorio si trovano le rovine dell'ultima casa della via, il numero 13. La casa al civico 3, un edificio georgiano, e quella al numero 7, in stile vittoriano, sono disabitate.\nRaggiungendo la fine di Crowhaven Road, voltando a ovest in una strada piena di solchi e proseguendo verso sud, si arriva alla zona vecchia del cimitero, un piccolo terreno pianeggiante di forma squadrata con alcune lapidi dimesse. Piegando verso l'angolo nord-est del cimitero, si raggiunge un'altra strada, vicino alla quale c'\u00e8 una collinetta, in cui si trova la tomba di Black John. Superandola, si accede alla zona pi\u00f9 nuova, dove sono sepolte le spoglie degli abitanti defunti a partire dal 1800. Il cimitero affaccia sulla costa a est e sulla scogliera a nord, ed \u00e8 circondato dalle colline a ovest. Lungo la costa, sotto la scogliera, si trova Devil's Cove. In una delle altre grotte, \u00e8 nascosto un antico covo di cacciatori con un altare di pietra. Su Shore Road si trova un vecchio faro abbandonato risalente al XVIII secolo.\nIn Old Town Square sorge l'Old City Hall, uno dei primi edifici municipali, che ospitava, in passato, tutti gli uffici federali. \u00c8 circondato da un ampio spazio che funge da mercato all'aperto e in cui si tengono le feste stagionali, come quelle di primavera e autunno, che affondano le loro radici nelle tradizioni pagane un tempo seguite in citt\u00e0.\nAdattamento televisivo.\nIl 17 maggio 2011 la rete televisiva The CW ha annunciato la produzione di una serie televisiva ispirata all'opera di Lisa J. Smith, \"The Secret Circle\", ideata da Kevin Williamson, che due anni prima aveva gi\u00e0 avviato per la stessa rete la trasposizione televisiva della saga \"Il diario del vampiro\", scritta dalla medesima autrice. La serie televisiva \u00e8 stata cancellata dopo la prima stagione a causa dei bassi ascolti."}
{"id": "3493819", "revid": "481349", "url": "https://it.wikipedia.org/wiki?curid=3493819", "title": "Eurofestival 2007", "text": ""}
{"id": "3493821", "revid": "599013", "url": "https://it.wikipedia.org/wiki?curid=3493821", "title": "Ludovico Bidoglio", "text": "Carriera.\nClub.\nDurante la sua carriera ha giocato principalmente con il Boca Juniors, dal 1922 al 1931.\nNazionale.\nHa preso parte a vari tornei con la Nazionale argentina."}
{"id": "3493822", "revid": "1442080", "url": "https://it.wikipedia.org/wiki?curid=3493822", "title": "Campionati mondiali di tennistavolo 2011 - Singolare maschile", "text": "Il torneo di singolare maschile dei Campionati mondiali di tennis tavolo 2011 \u00e8 stato vinto dal cinese Zhang Jike, che ha sconfitto in finale il connazionale Wang Hao."}
{"id": "3493826", "revid": "767487", "url": "https://it.wikipedia.org/wiki?curid=3493826", "title": "Debauchery", "text": "I Debauchery sono una band death metal da Stoccarda, in Germania.\nBiografia.\nLa band nasce nel 2000 con il nome di Maggotcunt, ma cambiarono il loro nome nel 2002 in Debauchery. I Debauchery erano inizialmente formati da Thomas Gurrath (voce, chitarre e basso) e Dani (batteria) fino a quando Dani \u00e8 stato costretto a lasciare la band nel 2006, dopo uno scontro con Thomas sul palco. Da allora, Thomas \u00e8 l'unico membro ufficiale dei Debauchery, cantando, suonando chitarra e basso in studio, e producendo tutti gli album. Thomas assume musicisti di studio per suonare la batteria e la chitarra. A partire dal 2008, i membri dei Debauchery in live, denominati Team Kill, erano in continuo cambiamento.\nNel maggio del 2010, Thomas Gurrath dovette lasciare il suo lavoro da Referendar (insegnante nel periodo di tirocinio necessario ad ottenere l\u2019abilitazione) di filosofia presso il Ginnasio di Stoccarda, dopo che i funzionari della scuola scoprirono su internet video della sua band e gli imposero di effettuare una scelta fra insegnare e la sua musica \"con testi violenti e video porno\"."}
{"id": "3493827", "revid": "81103", "url": "https://it.wikipedia.org/wiki?curid=3493827", "title": "Circolo ermeneutico (traduzione)", "text": "Il circolo ermeneutico \u00e8 il continuo atto di controllo e correzione delle ipotesi relative a un dato testo. Il termine \u201cermeneutica\u201d deriva dal greco herm\u0113neut\u0113s, ossia interprete: l'ermeneutica \u00e8 l'arte dell'interpretazione e si riferisce in particolar modo all'interpretazione dei testi. In traduzione questo concetto \u00e8 molto importante perch\u00e9 definisce i passaggi che il traduttore (al tempo stesso lettore e autore) compie nel suo lavoro.\nIl circolo ermeneutico come abduzione.\nIl primo approccio del traduttore al testo, o meglio prototesto, avviene attraverso la lettura, che permette di sviluppare una serie di congetture per comprenderne il messaggio. Le inferenze elaborate dalla mente del lettore sono diverse da persona a persona: la lettura \u00e8 un processo parzialmente soggettivo, strettamente collegato con l'esperienza personale di ognuno e permette di identificare il senso di una parola in base al repertorio mentale individuale. Gi\u00e0 all'inizio della lettura il lettore prova a ipotizzare quale sia il senso generale del testo e, andando avanti a leggere, le congetture vengono mano a mano smentite o confermate. Se trovano conferma, il lettore parte da quelle ipotesi per elaborarne una successiva; se invece vengono smentite, il lettore deve elaborarne di nuove sulla base delle nuove informazioni che il testo gli propone. In tal modo la lettura prosegue con una continua catena di inferenze: questo ragionamento logico si chiama abduzione.\nCon il circolo ermeneutico la lettura e quindi l'interpretazione del testo procedono in modo spedito: ogni volta che si incontra una parola nuova, la mente la interpreta e le attribuisce un dato senso, escludendone automaticamente altri. Va ricordato, come gi\u00e0 detto, che durante la lettura nessuna congettura \u00e8 definitiva, ma pu\u00f2 cambiare in ogni momento. Le ipotesi diventano, quindi, definitive solo alla luce del testo nel suo insieme, che viene interpretato e alla fine compreso in base a ogni singola parte del testo stesso. Ci\u00f2 equivale a dire che le ipotesi non sono mai definitive, perch\u00e9 la lettura come processo mentale non pu\u00f2 avere mai fine, nemmeno con il completamento della lettura come atto fisico.\nInoltre una sola lettura del testo pu\u00f2 anche non produrre un'interpretazione decisiva. In alcuni casi una seconda, o anche una terza, lettura pu\u00f2 suggerire al lettore nuove e diverse inferenze rispetto a quelle che aveva elaborato inizialmente. Questo avviene perch\u00e9 la mente del lettore ha gi\u00e0 conoscenza del testo nel suo insieme e a questo punto pu\u00f2 concentrarsi su aspetti pi\u00f9 precisi e nascosti che non erano emersi nella prima lettura. Quindi quanto pi\u00f9 un testo si caratterizza per connotazione e intertestualit\u00e0, tanto meno definitiva \u00e8 la sua interpretazione.\nIl circolo ermeneutico nella traduzione interlinguistica.\nQuando si parla di circolo ermeneutico, bisogna fare una distinzione tra testi non tradotti e testi tradotti. Nel caso di testi non tradotti l'autore adotta strategie dedicate per lavorare sull'ambiguit\u00e0, sulla polisemia, sulla connotazione e sull'apertura del testo: l'autore \u00e8 in grado di manipolare, almeno in parte, il triangolo interpretativo del lettore. Questa sua opera di manipolazione avviene perch\u00e9 l'autore ha elaborato nella sua mente un lettore modello cercando di prevederne reazioni e congetture.\nSe si tratta di testi tradotti, il discorso si complica. Prima di arrivare al lettore, il prototesto passa nelle mani del traduttore, che si occupa di trasferirne il contenuto e la forma al metatesto. Questo significa che pi\u00f9 il testo da tradurre \u00e8 aperto, ambiguo e polisemico, pi\u00f9 \u00e8 difficile per il traduttore trasmettere la stessa apertura, ambiguit\u00e0 e polisemia al testo tradotto. Se il campo semantico del prototesto \u00e8 ampio, durante il processo di lettura e interpretazione il traduttore fa diverse ipotesi sul testo, ossia ha davanti a s\u00e9 un elevato numero di traducenti che limitano in modo diverso il campo semantico. Inevitabilmente il traduttore \u00e8, per\u00f2, costretto a scegliere uno solo dei traducenti possibili: questa dinamica comporta un'alterazione dello spettro semantico voluto dall'autore del prototesto e al tempo stesso pu\u00f2 generare nella cultura ricevente un circolo ermeneutico diverso rispetto a quello previsto dall'autore. Il circolo ermeneutico originario viene quindi incanalato e ristretto nel metatesto, avviando per\u00f2 nella cultura ricevente un circolo ermeneutico diverso, ma altrettanto ampio.\nDa qui deriva la differenza tra lettore \u201cin proprio\u201d e traduttore: il lettore \u201cin proprio\u201d \u00e8 responsabile del suo circolo ermeneutico, ossia delle sue inferenze interpretative, solo di fronte a s\u00e9 stesso; il traduttore \u00e8 invece responsabile delle sue scelte interpretative davanti a tutti i lettori, perch\u00e9 non deve inibire le possibilit\u00e0 interpretative del proprio lettore modello, ma cercare di lasciare aperte quante pi\u00f9 interpretazioni possibili, come aveva previsto l'autore del prototesto."}
{"id": "3493834", "revid": "287204", "url": "https://it.wikipedia.org/wiki?curid=3493834", "title": "Union Sportive Stade Tamponnaise", "text": "L'Union Sportive Stade Tamponnaise \u00e8 una squadra di calcio di Le Tampon, Isola della Riunione, fondata nel 1982 come risultato della fusione tra la squadra Tamponnaise fondata nel 1922 e Stade Tamponnais fondata nel 1971.\nStadio.\nLa squadra disputa le partite casalinghe allo Stade Kl\u00e9bert Picard, che ha una capienza di 4000 persone."}
{"id": "3493842", "revid": "300067", "url": "https://it.wikipedia.org/wiki?curid=3493842", "title": "Repubblica Dominicana ai Giochi della XXIX Olimpiade", "text": "La Repubblica Dominicana ha partecipato alle Giochi della XXIX Olimpiade di Pechino, svoltisi dall'8 al 24 agosto 2008, con una delegazione di 24 atleti.\nTennis tavolo.\nGara a squadre femminile.\nLa squadra femminile era formata da Jenifer Qian Lian, Nieves Xue e Johenny Valdez."}
{"id": "3493861", "revid": "6923", "url": "https://it.wikipedia.org/wiki?curid=3493861", "title": "Akiyuki Shinb\u014d", "text": "Dal 2004 \u00e8 regista e supervisore di quasi tutte le opere di studio Shaft. Il suo stile unico e riconoscibile fonde elementi visionari e surreali con arte tipografica, inquadrature da angoli particolari e uso di testo scritto e fotografie.\nBiografia.\nDopo essersi laureato presso il Tokyo Design Institute, inizia la sua carriera negli anime nel 1981 come animatore in Lam\u00f9. Nel 1994 debutta come regista con \"Metal Fighter Miku\".\nNel 2001 dirige \"Soul Taker\" dove inizia a sviluppare il suo stile unico. Nel 2004 dirige \"Mah\u014d sh\u014djo Lyrical Nanoha\", \"Le Portrait de Petit Cossette\" e \"\".\nSar\u00e0 con quest'ultimo anime che ha inizio la sua lunga collaborazione con Shaft, come regista, supervisore ed educatore per i nuovi membri dello studio.\nHa partecipato in queste vesti a quasi tutte le opere dello studio."}
{"id": "3493867", "revid": "2166030", "url": "https://it.wikipedia.org/wiki?curid=3493867", "title": "Iolanda di Courtenay", "text": "Iolanda era la figlia del conte Pietro II di Courtenay e della sua seconda moglie, Iolanda di Fiandra, sorella di Baldovino I ed Enrico I, gli imperatori latini di Costantinopoli. Il suo matrimonio con il re Andrea II, la cui prima moglie Getrude era stata assassinata da congiurati il 24 settembre 1213, era stato organizzato dallo zio Enrico I: fu celebrato nel febbraio 1215 a Sz\u00e9kesfeh\u00e9rv\u00e1r e l'arcivescovo di Esztergom Giovanni la incoron\u00f2 regina consorte. Ad Andrea Iolanda diede una figlia, anch'essa chiamata Iolanda (c. 1215 - 12 ottobre 1251), che fu moglie del re Giacomo I d'Aragona; mantenne buone relazioni con i figli che suo marito aveva avuto dal suo primo matrimonio. \nDopo la morte di suo zio (l'11 luglio 1216), il marito aveva intenzione di acquisire la corona imperiale per s\u00e9, ma i baroni dell'Impero Latino proclamarono imperatore il padre di Yolanda. \nMor\u00ec nel 1233 e fu sepolta nella Abbazia dei monaci bianchi di Egre\u0161. Andrea spos\u00f2 l'anno successivo Beatrice d'Este."}
{"id": "3493882", "revid": "84184", "url": "https://it.wikipedia.org/wiki?curid=3493882", "title": "Difensore (hockey su ghiaccio)", "text": "Il difensore nell'hockey su ghiaccio \u00e8 quel giocatore la cui responsabilit\u00e0 primaria \u00e8 quella di evitare che gli avversari segnino una rete.\nDurante il normale svolgimento di una partita i due difensori sono affiancati sul ghiaccio da tre attaccanti e dal portiere. Un'eccezione \u00e8 quella del gioco nel corso dei tempi supplementari, a seconda delle norme del campionato, e mentre si \u00e8 in inferiorit\u00e0 numerica, situazioni in cui oltre ai due difensori e al portiere giocano solo due attaccanti.\nTipi di difensore.\nI difensori nell'hockey su ghiaccio sono suddivisibili in due categorie:\nGioco in zona difensiva.\nNel proprio terzo difensivo il giocatore deve cercare di limitare le occasioni da rete avversarie, intervenendo con delle cariche oppure intercettando i passaggi o le conclusioni in porta. In caso di una forte pressione avversaria, (come capita spesso nelle situazioni di inferiorit\u00e0 numerica), il difensore gioca pi\u00f9 vicino alla propria porta, per allontanare con pi\u00f9 facilit\u00e0 i tiri avversari ma anche per liberare la visuale del proprio portiere dalle interferenze degli attaccanti, pronti a deviare il disco in rete.\nGioco in zona neutra.\nNel terzo neutrale il difensore si attesta lungo la propria linea blu pronto a ritornare in difesa in caso di contrattacco, mentre in fase di costruzione di gioco \u00e8 suo compito passare il disco agli attaccanti smarcati, i quali dovranno poi dare il via alla vera e propria manovra offensiva.\nGioco in zona offensiva.\nNel terzo offensivo i difensori si mantengono sulla linea blu avversaria, evitando in primo luogo che il disco uscendo dalla zona d'attacco crei situazioni di fuorigioco o di contropiede per gli avversari. In fase di impostazione devono servire il disco ai propri compagni aspettando che essi siano in una buona posizione di tiro, oppure qualora ci\u00f2 non sia possibile possono concludere direttamente a rete."}
{"id": "3493883", "revid": "486946", "url": "https://it.wikipedia.org/wiki?curid=3493883", "title": "Citroen DS4", "text": ""}
{"id": "3493885", "revid": "253269", "url": "https://it.wikipedia.org/wiki?curid=3493885", "title": "Jean Louis", "text": "Biografia.\nNato a Parigi, Jean Louis Berthault, pi\u00f9 conosciuto con il solo nome di Jean Louis, lavor\u00f2 come costumista dal 1944 al 1958 alla Columbia Pictures, per passare poi, dal 1959 al 1968, all'Universal Pictures.\nFece il suo esordio cinematografico a Hollywood nel 1944, disegnando i costumi per il film \"Comando segreto\" di A. Edward Sutherland, vestendo Carole Landis. L'attrice fu la prima di una folta schiera tra cui vanno annoverate Jean Arthur, Irene Dunne, Judy Holliday, Deborah Kerr, Judy Garland, Kim Novak, Lana Turner, Doris Day, Marlene Dietrich, Julie Andrews e molte altre. Jean Louis segner\u00e0 la storia del glamour hollywoodiano firmando gli abiti indossati da Rita Hayworth in \"Gilda\" (1946) di Charles Vidor, compreso il celebre vestito nero di raso. Suo \u00e8 pure l'abito che indoss\u00f2 Marilyn Monroe alla festa per il compleanno del presidente John F. Kennedy.\nOttenne 14 candidature al Premio Oscar. Nel 1993, dopo la morte della sua seconda moglie, si spos\u00f2 con l'attrice Loretta Young. Jean Louis mor\u00ec a Palm Springs, in California, nel 1997, all'et\u00e0 di 89 anni."}
{"id": "3493888", "revid": "63727", "url": "https://it.wikipedia.org/wiki?curid=3493888", "title": "DS 4", "text": "La DS 4 \u00e8 un'automobile di segmento C prodotta dalla casa automobilistica francese Citro\u00ebn dal 2011 alla fine del 2014. Dall'inizio del 2011 al 2015 \nvenne venduta come Citro\u00ebn DS4 per poi, venire commercializzata nella gamma del marchio DS Automobiles e con la sigla DS 4 come denominazione ufficiale. Dal 2021 \u00e8 in produzione la seconda generazione di questo modello.\nStoria.\nQuesta vettura nacque come Citro\u00ebn DS4 prendendo ispirazione dalla concept car \"High Rider\" del 2010, in pratica un prototipo quasi definitivo della futura berlina di segmento C recante il marchio del double chevron. La storia della vettura si articola in due generazioni di modelli prodotte a partire dal 2011, con una pausa di tre anni avutasi tra il 2018 quando cess\u00f2 la produzione della prima generazione fino al 2021, quando invece venne lanciata sul mercato la seconda. A met\u00e0 della carriera commerciale della prima generazione, in occasione del restyling del 2015, il modello nato sotto il marchio Citro\u00ebn venne aggregato al neonato marchio DS, con cui la vettura viene dal quel momento commercializzata e rinominata \"DS4\".\nIn ogni caso, si tratta di due modelli dalla stile e dai contenuti decisamente ricercati, sia per richiamare la storica Citro\u00ebn DS prodotta nel dopoguerra durante il boom economico, sia per permettere alla Citro\u00ebn stessa di scrollarsi di dosso quell'immagine che la voleva capace esclusivamente di costruire vetture oneste, magari anche interessanti sul piano tecnico e/o stilistico, ma nel complesso poco intriganti per quella clientela pi\u00f9 snob, abituata invece ad acquistare vetture tedesche.\nLa prima generazione della aveva uno stile distaccato da quello di una normale berlina a due volumi di segmento C, in quanto la sua elevata altezza da terra, quasi da SUV, la avvicinava molto di pi\u00f9 ad una crossover. La seconda generazione vide un cambio di rotta, proponendo linee e forme pi\u00f9 vicine a quelle di una berlina di segmento C, sia pur mantenendo un certo livello di sofisticatezza sul piano del design e dei contenuti."}
{"id": "3493891", "revid": "149727", "url": "https://it.wikipedia.org/wiki?curid=3493891", "title": "Locomotiva RA 1", "text": ""}
{"id": "3493897", "revid": "588403", "url": "https://it.wikipedia.org/wiki?curid=3493897", "title": "Ifigenia in Tauride (Gluck)/discografia", "text": "Qui di seguito \u00e8 riportata la discografia dell'Iphig\u00e9nie en Tauride, un'opera di Christoph Willibald Gluck, su libretto di Nicolas Fran\u00e7ois Guillard, rappresentata per la prima volta all'Op\u00e9ra di Parigi il 18 maggio 1779.L'elenco non comprende le registrazioni di fortuna o non autorizzate."}
{"id": "3493902", "revid": "599013", "url": "https://it.wikipedia.org/wiki?curid=3493902", "title": "Cristian Gonz\u00e1les", "text": "Carriera.\nClub.\nDopo aver giocato con varie squadre sudamericane, nel 2003 si trasferisce in Indonesia.\nNazionale.\nNaturalizzato indonesiano, dal 2010 rappresenta la Nazionale asiatica."}
{"id": "3493912", "revid": "1573940", "url": "https://it.wikipedia.org/wiki?curid=3493912", "title": "Sparta Prague Open 2011", "text": "Lo Sparta Prague Open 2011 \u00e8 stato un torneo professionistico di tennis femminile giocato sulla terra battuta. \u00c8 stata la 2\u00aa edizione del torneo, che fa parte dell'ITF Women's Circuit nell'ambito dell'ITF Women's Circuit 2011. Si \u00e8 giocato a Praga in Repubblica Ceca dal 7 al 15 maggio 2011.\nPartecipanti.\nAltre partecipanti.\nGiocatrici che hanno ricevuto una wild card:\nGiocatrici che sono passate dalle qualificazioni:\nCampionesse.\nSingolare.\n Magdal\u00e9na Ryb\u00e1rikov\u00e1ha battuto in finale Petra Kvitov\u00e1, 6\u20133, 6\u20134\nDoppio.\n Petra Cetkovsk\u00e1 / Micha\u00eblla Krajicek hanno battuto in finale Lindsay Lee-Waters / Megan Moulton-Levy, 6\u20132, 6\u20131"}
{"id": "3493918", "revid": "125759413", "url": "https://it.wikipedia.org/wiki?curid=3493918", "title": "Dissoluzione della Cecoslovacchia", "text": "Con Dissoluzione della Cecoslovacchia (, ), si intende la divisione dello stato federale socialista della Cecoslovacchia nei paesi indipendenti della Repubblica Ceca e della Slovacchia, che \u00e8 avvenuta il 1\u00ba gennaio 1993. Prima di quella data e a partire dal 1969, le due repubbliche parte della federazione cecoslovacca erano note come Repubblica socialista ceca e Repubblica socialista slovacca.\n\u00c8 anche conosciuta come il Divorzio di velluto, in riferimento alla pacifica Rivoluzione di velluto del 1989, che port\u00f2 alla fine del dominio del Partito Comunista della Cecoslovacchia e al ripristino di uno stato capitalista nel paese.\nPanoramica.\nLa Cecoslovacchia fu creata con la dissoluzione dell'Austria-Ungheria alla fine della prima guerra mondiale. Nel 1918, un incontro ebbe luogo a Pittsburgh, in Pennsylvania, negli Stati Uniti, dove il futuro presidente cecoslovacco Tom\u00e1\u0161 Garrigue Masaryk e altri rappresentanti cechi e slovacchi firmarono l'Accordo di Pittsburgh, che prometteva uno stato comune composto da due nazioni eguali, slovacchi e cechi. Poco dopo, la filosofia di Edvard Bene\u0161 spinse per una maggiore unit\u00e0 e una singola nazione.\nAlcuni slovacchi non erano favorevoli a questo cambiamento e nel marzo 1939, con la pressione di Adolf Hitler, la prima Repubblica Slovacca fu creata come stato satellite della Germania con sovranit\u00e0 limitata. L'occupazione dell'Unione Sovietica dopo la seconda guerra mondiale supervision\u00f2 la loro riunificazione nella terza repubblica cecoslovacca.\nNel 1968, la legge costituzionale della Federazione ripristin\u00f2 una struttura federale ufficiale (del tipo 1917), ma durante il \"periodo di normalizzazione\" negli anni '70, Gust\u00e1v Hus\u00e1k (bench\u00e9 lui stesso fosse slovacco) restitu\u00ec la maggior parte del controllo a Praga. Questo approccio fece da apripista alla spinta separatista in special modo dopo la caduta del comunismo.\nSeparazione.\nNel 1991, il PIL pro capite della Repubblica ceca era superiore del 20% rispetto a quello della Slovacchia. Il trasferimento dei pagamenti dal bilancio ceco alla Slovacchia, che era stata la regola in passato, venne interrotto nel gennaio 1991.\nMalgrado una nutrita parte della popolazione ceca e slovacca auspicasse al mantenimento di una Cecoslovacchia federale, alcuni importanti partiti slovacchi sostenevano una forma di coesistenza pi\u00f9 libera; in particolare il Partito nazionale slovacco puntava a una completa indipendenza e sovranit\u00e0. Negli anni a venire, i partiti politici riemersero, ma i partiti cechi ebbero poca o nessuna presenza in Slovacchia e viceversa. Per avere uno stato funzionante, il governo chiese il controllo continuo da Praga, mentre gli slovacchi continuarono a chiedere il decentramento.\nNel 1992, la Repubblica Ceca elesse V\u00e1clav Klaus il quale chiedeva una federazione ancora pi\u00f9 stretta (\"federazione valida\") o due stati indipendenti. Vladim\u00edr Me\u010diar e altri importanti politici slovacchi del tempo volevano una specie di confederazione. Le due parti aprirono trattative intense a giugno di quell'anno. Il 17 luglio il parlamento slovacco adott\u00f2 la dichiarazione di indipendenza della nazione slovacca. Sei giorni dopo, Klaus e Me\u010diar accettarono di sciogliere la Cecoslovacchia in una riunione a Bratislava. Il presidente cecoslovacco V\u00e1clav Havel si dimise piuttosto che supervisionarne la dissoluzione dato che si era opposto; in un sondaggio del settembre 1992, solo il 37% degli slovacchi e il 36% dei cechi preferivano la dissoluzione.\nL'obiettivo delle trattative aveva come obbiettivo una divisione pacifica. Il 13 novembre, l'Assemblea federale approv\u00f2 la Legge costituzionale 541 che stabiliva la divisione della propriet\u00e0 tra le terre ceche e la Slovacchia. Con la Legge costituzionale 542, approvata il 25 novembre, si accett\u00f2 la dissoluzione della Cecoslovacchia fissata al 31 dicembre 1992.\nLa separazione avvenne senza violenza, e fu quindi detta di \"velluto\", molto simile alla \"Rivoluzione di velluto\" che la precedette, che fu compiuta attraverso massicce dimostrazioni e azioni pacifiche al contrario di altre divisioni post-comuniste (come l'Unione Sovietica e la Jugoslavia) caratterizzate da violenti conflitti. La Cecoslovacchia \u00e8 l'unico ex stato socialista ad avere avuto una divisione pacifica.\nMotivi della divisione.\nI principali dibattiti si interrogavano se la dissoluzione della Cecoslovacchia fosse inevitabile o fosse invece avvenuta in concomitanza o addirittura in contrasto con gli eventi nati tra la Rivoluzione di velluto del 1989 e la fine dello stato unitario nel 1992.\nColoro che sostengono l'inevitabilit\u00e0 tendono a indicare le differenze tra le due nazioni, che risalgono all'Impero austro-ungarico, e altre questioni. Ci sono effettivamente differenze etniche tra i cechi e gli slovacchi oltre a problemi nati in seguito alla nascita dello stato condiviso durante il comunismo tra cui il successo dello stato comunista nelle terre ceche e il suo fallimento nelle terre slovacche dove venne adottato pi\u00f9 duramente, in funzione di questo basso radicamento, dall'\u00e9lite ceca maggiormente influente nella gestione statale rispetto agli slovacchi che avevano, dopo la costituzione del 1968, un veto di minoranza.\nColoro che sostengono che gli eventi tra il 1989 e il 1992 hanno portato al punto di dissoluzione di fattori internazionali come la fuga delle nazioni satellite sovietiche, la mancanza di media unificati tra le repubbliche ceca e slovacca e, soprattutto, le azioni dei capi politici di le due nazioni (in particolare i disaccordi tra i primi ministri Klaus e Me\u010diar).\nAspetti legali.\nSimboli nazionali.\nPoich\u00e9 lo stemma della Cecoslovacchia era una composizione di quelle delle aree geografiche storiche che formavano il paese, ogni repubblica semplicemente manteneva il proprio simbolo: i cechi il leone e gli slovacchi la doppia croce. Lo stesso principio venne applicato all'inno cecoslovacco che era bilingue e comprendeva due brani musicali separati, il ceco Kde domov m\u016fj e lo slovacco Nad Tatrou sa bl\u00fdska. Le dispute si sono verificate solo rispetto alla bandiera nazionale cecoslovacca. Durante i negoziati del 1992 sui dettagli della dissoluzione della Cecoslovacchia, su richiesta di Vladim\u00edr Me\u010diar e V\u00e1clav Klaus, una clausola che vieta l'uso dei simboli di stato della Cecoslovacchia da parte dei suoi stati successori venne inserita nella legge costituzionale sulla dissoluzione della Cecoslovacchia.\nDal 1990 al 1992, la bandiera rossa e bianca della Boemia (che differisce dalla bandiera polacca solo per la proporzione dei colori) divenne ufficialmente la bandiera della Repubblica ceca. Alla fine, dopo una ricerca di nuovi simboli, la Repubblica Ceca decise unilateralmente di ignorare la legge costituzionale sulla dissoluzione della Cecoslovacchia (l'articolo 3 della legge 542/1992 afferma che \"La Repubblica ceca e la Repubblica Slovacca non devono usare i simboli nazionali della Repubblica socialista ceca e Repubblica socialista slovacca dopo il suo scioglimento.\") per mantenere la bandiera cecoslovacca con un significato alterato.\nTerritorio.\nIl territorio nazionale era diviso lungo i confini interni esistenti. Tuttavia, il confine non era chiaramente definito in alcuni punti e, in alcune zone, il confine attraversava strade, strade d'accesso e comunit\u00e0 che coesistevano da secoli. I problemi pi\u00f9 gravi si sono verificati attorno alle seguenti aree:\nI paesi appena nati furono in grado di risolvere le difficolt\u00e0 attraverso negoziati reciproci, compensazioni finanziarie e, infine, un trattato internazionale riguardante le modifiche ai confini.\nLe persone che vivono o possiedono propriet\u00e0 nella zona di confine, tuttavia, hanno continuato a sperimentare problemi pratici fino a quando entrambi i nuovi paesi sono entrati nella zona dell'accordo di Schengen nel 2007, dopo di che i confini sono diventati meno significativi.\nDivisione di propriet\u00e0 nazionale.\nLa maggior parte delle attivit\u00e0 federali era divisa in un rapporto di 2 a 1 (il rapporto approssimativo tra la popolazione ceca e slovacca all'interno della Cecoslovacchia), comprese le attrezzature militari, le infrastrutture ferroviarie e di linea. Alcune controversie minori (ad esempio sulle riserve auree conservate a Praga) sono durate alcuni anni dopo lo scioglimento.\nDivisione di valuta.\nInizialmente la vecchia moneta cecoslovacca, la corona cecoslovacca, era ancora utilizzata in entrambi i paesi. I timori di perdite economiche sul lato ceco indussero i due stati ad adottare due valute nazionali gi\u00e0 l'8 febbraio 1993. All'inizio, le valute avevano un tasso di cambio uguale, ma in seguito, per la maggior parte del tempo, il valore della corona slovacca divenne inferiore a quello della corona ceca (fino a circa il 30%, nel 2004 attorno al 25-27%). Dal 2 agosto 1993, le due monete vennero contraddistinte da diversi francobolli prima apposti su e poi stampati sulle banconote vecchie (corona cecoslovacca).\nIl 1\u00ba gennaio 2009 la Slovacchia ha adottato l'euro come valuta con il tasso di cambio di 30,126 SKK/\u20ac e la moneta commemorativa da 2 euro per il 2009, la prima in Slovacchia, ha caratterizzato il ventesimo anniversario della Rivoluzione di velluto in ricordo della lotta comune del popolo cecoslovacco per la democrazia. Per un capriccio del destino, il discorso di benvenuto a nome dell'Unione europea in occasione dell'ingresso della Slovacchia nell'Eurozona venne consegnato da Mirek Topol\u00e1nek, il primo ministro dell'allora paese presidente dell'UE, la Repubblica ceca, naturalmente nella sua lingua nativa mentre gli altri oratori usarono l'inglese. La Repubblica Ceca continua ad utilizzare la corona ceca.\nLegge internazionale.\nN\u00e9 la Repubblica Ceca n\u00e9 la Slovacchia hanno chiesto il riconoscimento come unico stato successore in Cecoslovacchia. Ci\u00f2 pu\u00f2 essere contrapposto alla dissoluzione dell'Unione Sovietica, in cui la Federazione Russa \u00e8 stata riconosciuta come Stato successore non solo alla Repubblica Socialista Federativa Russa ma alla stessa Unione Sovietica. Pertanto, l'adesione della Cecoslovacchia alle Nazioni Unite cess\u00f2 allo scioglimento del paese, ma il 19 gennaio 1993 le repubbliche ceca e slovacca furono ammesse all'ONU come stati nuovi e separati.\nRispetto ad altri trattati internazionali, i cechi e gli slovacchi accettarono di onorare gli obblighi del trattato della Cecoslovacchia. Gli slovacchi trasmisero una lettera al Segretario Generale delle Nazioni Unite il 19 maggio 1993 esprimendo la loro intenzione di rimanere parte di tutti i trattati firmati e ratificati dalla Cecoslovacchia e di ratificare quei trattati firmati ma non ratificati prima della dissoluzione della Cecoslovacchia. Questa lettera riconosceva che secondo il diritto internazionale tutti i trattati firmati e ratificati dalla Cecoslovacchia sarebbero rimasti in vigore. Ad esempio, entrambi i paesi sono riconosciuti come firmatari del trattato antartico dalla data in cui la Cecoslovacchia firm\u00f2 nel 1962.\nSia la Repubblica ceca che quella slovacca ratificarono la Convenzione di Vienna sulla successione degli Stati in materia di trattati. Tuttavia, non fu un fattore di dissoluzione della Cecoslovacchia dal momento che non entr\u00f2 in vigore fino al 1996.\nConseguenze.\nEconomia.\nLo scioglimento ha avuto un impatto negativo sulle due economie, specialmente nel 1993, poich\u00e9 i collegamenti tradizionali necessari per far fronte alla burocrazia del commercio internazionale erano stati separati, ma l'impatto fu notevolmente inferiore alle aspettative di molte persone.\nMolti cechi speravano che la dissoluzione avrebbe presto avviato un'era di elevata crescita economica nella Repubblica ceca (senza la necessit\u00e0 di \"sponsorizzare la Slovacchia meno sviluppata\"). Allo stesso modo, altri si aspettavano una Slovacchia autonoma e non sfruttata che potesse diventare una nuova \"tigre economica\".\nSecondo il Prague Post, \"il PIL slovacco ha raggiunto negli anni il 95% del PIL ceco. Il prodotto nazionale lordo slovacco (PNL), che include i redditi dei cittadini all'estero e detrae le multinazionali monetarie, esce del paese, \u00e8 superiore a quello della Repubblica Ceca. Le pensioni di vecchiaia sono pi\u00f9 o meno allo stesso livello in entrambi i paesi e il consumo pro-capite \u00e8 leggermente pi\u00f9 alto in Slovacchia, ma in Slovacchia i salari sono in media del 10% pi\u00f9 bassi nella Repubblica Ceca.\nMa Martin Filko, capo dell'Istituto di politica finanziaria del ministero delle finanze slovacco, ha sottolineato che la Slovacchia \u00e8 tra i paesi dell'UE in cui gli stipendi costituiscono la parte pi\u00f9 bassa del PIL. In altre parole, una parte dei redditi delle persone proviene da fonti diverse dal loro impiego principale, e ci\u00f2 riduce la reale differenza tra i salari ceco e slovacco, afferma Respekt.\nLa Slovacchia ha una maggiore stabilit\u00e0 politica rispetto alla Repubblica ceca: dal 2018, gli slovacchi hanno avuto solo quattro primi ministri dal 1998, mentre i cechi ne hanno avuti dieci. Gli slovacchi sono diventati una parte pi\u00f9 integrante dell'UE grazie alla loro adozione dell'euro, e sono pi\u00f9 decisi a prendere parte ai sindacati bancari e fiscali, scrive Respekt. Nella Repubblica Ceca, la destra ha aperto l'economia e la sinistra ha privatizzato le banche e attirato investitori stranieri.\nFino al 2005 il PIL dei due paesi stava crescendo a un ritmo simile. Ma nel 2005-08, l'economia slovacca \u00e8 cresciuta pi\u00f9 rapidamente di quella ceca. Gli economisti concordano sul fatto che ci\u00f2 sia avvenuto grazie alle riforme della destra del governo di Mikul\u00e1\u0161 Dzurinda e alla promessa dell'eurozione, che ha attirato gli investitori. Quando il populista di sinistra Robert Fico sostitu\u00ec Dzurinda come primo ministro slovacco dopo otto anni nel 2006, ridusse le riforme della destra solo moderatamente, ma non le abol\u00ec, a differenza dei socialdemocratici cechi (\u010cSSD).\nIn questo periodo, i cechi hanno avuto tre primi ministri del \u010cSSD in quattro anni (2002-2006), seguiti da un gabinetto minaccioso di centro-destra che tagli\u00f2 e semplificato le tasse, ma non riusc\u00ec a promuovere altre riforme e non volle adottare l'euro, a causa alla crisi e alla posizione ideologica dei democratici civici (ODS).\nCittadinanza.\nDopo la federalizzazione nel 1968, la Cecoslovacchia aveva diviso la cittadinanza, sia della Repubblica socialista ceca o della Repubblica socialista slovacca (la parola \"socialista\" fu abbandonata da entrambi i nomi poco dopo la rivoluzione di velluto). Questa distinzione, tuttavia, ebbe scarso effetto sulla vita del cittadino. Il 1\u2070 gennaio 1993, tutti i cittadini cecoslovacchi sono diventati automaticamente cittadini della Repubblica ceca o della Repubblica slovacca, in base alla loro precedente cittadinanza, indirizzo di residenza permanente, luogo di nascita, legami familiari, lavoro e altri criteri. Inoltre, le persone avevano un anno di tempo per rivendicare l'altra cittadinanza a determinate condizioni.\nLa legislazione slovacca ha permesso la doppia cittadinanza fino al 2010, quando questa possibilit\u00e0 \u00e8 stata abolita. Solo una manciata di persone ha esercitato questo diritto; tuttavia, l'importanza di ci\u00f2 \u00e8 diminuita dall'appartenenza di entrambe le nazioni all'UE in quanto la libert\u00e0 di movimento per la politica dei lavoratori garantisce ai cittadini dell'UE il diritto di lavorare e vivere in qualsiasi parte dell'Unione. In caso di movimento tra la Repubblica ceca e la Slovacchia, questa politica \u00e8 entrata in vigore dal 2004.\nAl contrario, la Repubblica ceca ha precedentemente vietato la doppia cittadinanza per i cittadini naturalizzati, richiedendo loro di rinunciare alla cittadinanza esistente prima di ricevere la cittadinanza della Repubblica ceca. Questo requisito potrebbe essere escluso solo se rinunciando a una cittadinanza esistente potrebbe mettere in pericolo il richiedente o i suoi parenti di persecuzione in patria, il che non \u00e8 il caso dei richiedenti della Slovacchia. Questa situazione \u00e8 cambiata con la nuova legge sulla cittadinanza del 2013 (186/2013 Sb.), in vigore dal 1\u2070 gennaio 2014. Tuttavia, la maggior parte dei cittadini slovacchi non \u00e8 ancora in grado di diventare doppi cittadini sia della Repubblica ceca che della Slovacchia, in quanto perderebbero automaticamente la cittadinanza slovacca acquisendo volontariamente un'altra. Esenti da questa legge sono solo quei cittadini slovacchi che ottengono una cittadinanza straniera in virt\u00f9 del matrimonio con un cittadino straniero. Alcuni politici slovacchi hanno speculato in media circa ammorbidire la legge sulla cittadinanza, ma nessun cambiamento era stato materializzato al gennaio 2015.\nLe persone di entrambi i paesi potevano attraversare il confine senza passaporto e potevano lavorare ovunque senza la necessit\u00e0 di ottenere un permesso ufficiale. I controlli alle frontiere sono stati completamente rimossi il 21 dicembre 2007, quando entrambi i paesi hanno aderito allo Spazio Schengen. L'unione doganale tra Repubblica Ceca e Slovacchia rimase in vigore dallo scioglimento fino al 1\u2070 maggio 2004, quando entrambi i paesi sono entrati nell'Unione europea.\nSecondo gli attuali regolamenti europei, i cittadini di entrambi i paesi hanno diritto alla protezione diplomatica di qualsiasi altro paese dell'UE e, pertanto, le repubbliche ceca e slovacca hanno preso in considerazione la fusione delle loro ambasciate con le nazioni del gruppo Visegr\u00e1d al fine di ridurre i costi.\nPopolo rom.\nUno dei problemi non risolti durante lo scioglimento \u00e8 stata la questione di un gran numero di rom che vivevano nella Repubblica Ceca, che sono nati e registrati ufficialmente nella Slovacchia odierna. La maggior parte di loro non ha registrato nuovamente il loro luogo di soggiorno ufficiale durante i mesi precedenti la dissoluzione, e quindi la questione della loro cittadinanza \u00e8 stata lasciata aperta. La legge sulla cittadinanza ceca del 1992 consentiva la concessione della cittadinanza automatica solo a coloro nati sul territorio ceco. Per gli altri, il diritto alla cittadinanza richiedeva la prova di un periodo di residenza di cinque anni, una fedina penale \"ineccepibile\", tasse significative e un complicato processo burocratico; a quanto riferito, e venne esclusa una percentuale piuttosto ampia di rom.\nIl governo slovacco non voleva concedere la cittadinanza ai non residenti. Un numero significativo di rom che vivevano negli orfanotrofi cechi non chiarirono il loro status legale e gli furono date dalle cure come non-cittadini adulti senza alcun diritto al lavoro o a vivere nella Repubblica Ceca. Sotto la pressione dell'Unione europea, il governo ceco apport\u00f2 modifiche alla sua legge sulla nazionalit\u00e0 nel 1999 e nel 2003, che risolse efficacemente il problema; tuttavia, non venne fornita alcuna compensazione a coloro che divennero apolidi nel 1992.\nContatti linguistici.\nNell'ex Cecoslovacchia, il primo canale televisivo era federale e le lingue ceca e slovacca erano usate in proporzioni uguali nei notiziari televisivi, anche se film stranieri e serie TV erano quasi esclusivamente sottotitolate in ceco, ad esempio. Questo (e il fatto che le lingue siano molto simili) ha reso quasi tutte le persone di entrambe le nazioni passivamente bilingue, cio\u00e8 erano in grado di capire ma non necessariamente parlare l'altra lingua. Dopo lo scioglimento, negli anni '90, i nuovi canali televisivi nella Repubblica Ceca smisero praticamente di usare lo slovacco, e i giovani cechi ora hanno una comprensione molto inferiore della lingua slovacca. Inoltre, il numero di libri e giornali in lingua slovacca venduti nella Repubblica Ceca \u00e8 diminuito drasticamente. Le notizie della TV ceca, tuttavia, hanno iniziato a reintrodurre la copertura in lingua slovacca dalla Slovacchia e la TV slovacca (STV2) ritrasmette quotidianamente il telegiornale della TV ceca \"Ud\u00e1losti \u010cT\", dieci minuti dopo la mezzanotte.\nSul pubblico RTVS, \u00e8 comune avere almeno un quotidiano da parte della Repubblica Ceca durante le notizie in prima serata. Inoltre, molti programmi TV sui canali televisivi slovacchi sono ancora sottotitolati in ceco, alcuni film nei cinema sono sottotitolati in ceco e sul mercato ci sono molti pi\u00f9 libri e periodici in lingua ceca rispetto a prima della dissoluzione. Il grande impulso per lo scambio linguistico \u00e8 venuto da fornitori di canali TV privati come CS Link (Repubblica Ceca) e Sky Link (Slovacchia) che offrono canali slovacchi nella Repubblica Ceca e viceversa. Inoltre, diversi canali, a prescindere dalla loro origine nazionale, offrono programmi sia in ceco che in slovacco (CSFilm, TV Barrandov) o addirittura si mescolano come la copertura Nova Sport della TV Nova della Premier League inglese. Nuovi impulsi ai contatti reciproci che arrivano via TV sono anche spettacoli comuni come l'Intelligence Test of Nations, Czechoslovakia's Got Talent trasmesso da PRIMA e TV JOJ, e Czecho-Slovak SuperStar, quest'ultima \u00e8 la prima edizione internazionale del concorso pop Idol trasmesso da TV Nova e Mark\u00edza (entrambi di propriet\u00e0 di CME), che ha anche organizzato versioni congiunte di MasterChef e The Voice in 2012. Inoltre, il programma di Capodanno per il 2009 \u00e8 stato preparato e trasmesso congiuntamente da \u010cT e STV e per il 2010 dalla TV ceca PRIMA e dalla TV slovacca JOJ, questa volta includendo anche il canto dell'inno nazionale cecoslovacco.\nI giovani slovacchi hanno ancora le stesse conoscenze della lingua ceca dei loro predecessori, se non meglio. Ancora oggi, in Slovacchia, il ceco pu\u00f2 essere utilizzato automaticamente in tutti i procedimenti giudiziari, inoltre tutti i documenti scritti in ceco sono riconosciuti dalle autorit\u00e0 slovacche e viceversa. Inoltre, la legge sulla lingua ufficiale slovacca approvata nel 2009 ha riconfermato il diritto dei cechi di usare la loro lingua in tutte le comunicazioni ufficiali quando trattano con le autorit\u00e0 slovacche (tuttavia, la legge ha esplicitamente limitato l'uso del ceco in Slovacchia solo alle persone con la madre lingua ceca). Lo stesso vale per l'uso della lingua slovacca nella Repubblica ceca grazie all'Administration Procedure Act del 2004. Gust\u00e1v Slame\u010dka, un cittadino slovacco che era il ministro dei trasporti ceco (2009 - 2010), us\u00f2 la lingua slovacca esclusivamente nella sua comunicazione ufficiale.\nSport.\nLa rottura ufficiale avvenne proprio nel bel mezzo dei campionati mondiali di hockey su ghiaccio del 1993, svoltisi in Svezia. La squadra che rappresentava la Cecoslovacchia fu chiamata \"ceco-slovacca\" a partire dal 1\u2070 gennaio. Nei tornei internazionali di hockey su ghiaccio, la Repubblica Ceca conquist\u00f2 il posto della Cecoslovacchia nei gruppi A, mentre la Slovacchia dovette partire dalle divisioni inferiori.\nDurante i Campionati mondiali di sci nordico a Falun, in Svezia, la squadra di salto con gli sci gareggi\u00f2 come squadra combinata Repubblica Ceca-Slovacchia nel grande evento collettivo, vincendo una medaglia d'argento. Il team era stato selezionato prima dello scioglimento. Jaroslav Sakala vinse due medaglie nei singoli eventi collinari per la Repubblica Ceca a quei giochi insieme alla sua medaglia d'argento nell'evento a squadre.\nNella loro fase di qualificazione per la Coppa del Mondo FIFA 1994, la squadra nazionale di calcio della Cecoslovacchia gareggi\u00f2 con il nome di RCS che rappresentava \"Rappresentanza di cechi e slovacchi\". Fu in seguito che le squadre furono ufficialmente scisse in Repubblica Ceca e Slovacchia. La squadra non riusc\u00ec a qualificarsi dopo aver potuto solo pareggiare la partita finale contro il Belgio, una partita che dovevano vincere per qualificarsi.\nGli incontri reciproci tra le squadre nazionali dei due paesi in molti sport sono seguiti dalla maggioranza della popolazione, e il numero di giocatori e allenatori attivi nell'altra repubblica \u00e8 significativo. Martin Lipt\u00e1k, un allenatore di pallamano slovacco, guid\u00f2 con successo la squadra nazionale ceca al Campionato europeo di pallamano EHF 2010 in Austria. Una squadra slovacca sotto il suo coach, Tatran Pre\u0161ov, ha vinto il campionato nazionale ceco nel 2008 e nel 2009. L'allenatore di hockey su ghiaccio ceco Vladim\u00edr V\u016fjtek port\u00f2 la squadra nazionale slovacca alla medaglia d'argento al Campionato del Mondo IIHF 2012, dopo aver battuto la squadra ceca in semifinale.\nDiversi sport hanno fatto o hanno una lega comune, e le discussioni sull'avere una comune lega di calcio o hockey su ghiaccio continuano.\nTelecomunicazioni.\nI due stati successivi hanno continuato a utilizzare il prefisso internazionale +42 fino al 28 febbraio 1997, quando venne sostituito da due codici separati: +420 per la Repubblica ceca e +421 per la Slovacchia. Da allora, le chiamate telefoniche tra i due paesi richiedono la composizione del prefisso internazionale.\nEredit\u00e0.\nLa percezione pubblica dello scioglimento non \u00e8 cambiata molto, con un sondaggio del dicembre 2017 che mostra che solo il 42% dei cechi e il 40% degli slovacchi concordano con quello che \u00e8 successo (rispetto al 36% e al 37% nel 1992, rispettivamente). Secondo l'analista politico ceco Lubomir Kope\u010dek, molti cechi e slovacchi vedono sfavorevolmente il processo di separazione perch\u00e9 non hanno voce in capitolo. La maggior parte delle persone avrebbe preferito decidere un referendum. Nel 2015 \u00e8 stato istituito un movimento slovacco denominato \"Cecoslovacchia 2018\" per cercare di ottenere un referendum entro il 2018. Mentre il suo leader, Ladislav Zelinka, ha detto di aver ricevuto migliaia di e-mail e chiamate da parte dei sostenitori, non \u00e8 stato in grado di raggiungere le 350.000 firme necessarie. Le giovani generazioni di entrambi i paesi sono in gran parte indifferenti alla questione, non avendo mai sperimentato loro stessi il periodo precedente, mentre le generazioni pi\u00f9 anziane sono pi\u00f9 concentrate su questioni attuali come l'immigrazione, favorendo nel contempo il proprio nazionalismo separato.\nI sondaggi del 2010 hanno dimostrato che la maggior parte della popolazione di Praga (cechi) considera ancora la divisione del paese un errore; allo stesso modo, il sondaggio rappresentativo generale in Slovacchia (dal 2008) ha dimostrato che la societ\u00e0 \u00e8 ancora divisa in opinioni sullo scioglimento: il 47% preferisce lo scioglimento, mentre il 44% lo considera un errore.\nLe influenze politiche tra i paesi sono minime, ma i socialdemocratici tendono a cooperare molto da vicino su temi regionali ed europei negli ultimi anni. Inoltre, \u00e8 diventato consuetudine che i presidenti eletti paghino la loro prima e ultima visita straniera ufficiale durante il loro mandato all'altra repubblica dell'ex Cecoslovacchia. I ministri degli esteri nominati tendono a seguire questa regola non scritta. Il 29 ottobre 2012, per commemorare la dichiarazione di indipendenza della Cecoslovacchia, avvenuta il 28 ottobre 1918, i governi ceco e slovacco hanno tenuto per la prima volta una riunione congiunta di gabinetto nelle comunit\u00e0 di Tren\u010d\u00edn e Uhersk\u00e9 Hradi\u0161t\u011b nelle vicinanze del comune confine.\nInoltre, le truppe di mantenimento della pace di stanza nell'ex Jugoslavia furono sottoposte a comando congiunto in diverse occasioni. Ad esempio, dal 2002 al luglio 2005, le forze armate ceche si sono unite alle forze armate della Repubblica slovacca per formare un battaglione KFOR ceco-slovacco in Kosovo che ha contribuito al centro di brigate multinazionali. I rapporti commerciali sono stati ristabiliti e stabilizzati e la Repubblica ceca continua a essere il partner commerciale pi\u00f9 importante della Slovacchia. Dopo una breve interruzione, le localit\u00e0 slovacche sulle montagne dei Carpazi sono di nuovo la destinazione di un numero crescente di turisti cechi.\nDopo la morte dell'ultimo presidente cecoslovacco V\u00e1clav Havel, avvenuta il 18 dicembre 2011, sia la Repubblica ceca che quella slovacca hanno osservato il giorno del lutto nazionale. Durante la messa funebre nella Cattedrale di San Vito a Praga le preghiere venivano recitate in egual misura nelle lingue ceca e slovacca."}
{"id": "3493919", "revid": "599013", "url": "https://it.wikipedia.org/wiki?curid=3493919", "title": "Jassem Al-Houwaidi", "text": "Carriera.\nClub.\nNel 1991 ha esordito con la maglia del Al-Salmiya dove ha collezionato 40 presenze e messo a segno 37 goal. Ha poi giocato nell'Al-Shabab, nell'Al-Hilal e nell'Al-Ryyan per poi concludere la sua carriera ritornando nell'Al-Salmiya. Nel 1998, dopo aver messo a segno 20 goal, diventa il bomber dell'anno che viene assegnato dall'IFFHS ogni anno solare al miglior attaccante, tenendo conto dei gol messi a segno a livello internazionale con squadre di club e nazionali.\nNazionale.\nHa fatto parte della nazionale di calcio del Kuwait dal 1992 al 2009, vincendo due coppe delle nazioni del golfo, ha ottenuto una medaglia d'argento ai giochi asiatici e con la sua nazionale e giunse due volte terzo nella Coppa araba. Nel 1992 ha gareggiato, rappresentando il Kuwait, ai giochi olimpici di Barcellona."}
{"id": "3493925", "revid": "30610", "url": "https://it.wikipedia.org/wiki?curid=3493925", "title": "Ombrosa", "text": ""}
{"id": "3493927", "revid": "2091133", "url": "https://it.wikipedia.org/wiki?curid=3493927", "title": "Sparta Prague Open", "text": "Lo Sparta Prague Open \u00e8 un torneo di tennis che si gioca a Praga in Repubblica Ceca. Faceva parte dell'ITF Women's Circuit, ma dal 2015 \u00e8 inserito nella categoria WTA International. L'edizione del 2020, inizialmente cancellata a causa della pandemia di COVID-19, \u00e8 stata poi spostata ad agosto."}
{"id": "3493930", "revid": "1573940", "url": "https://it.wikipedia.org/wiki?curid=3493930", "title": "Jaroslav Vl\u010dek", "text": "Biografia.\nEra figlio di un professore di liceo ceco e di madre slovacca. Poco dopo la sua nascita la famiglia dei genitori si trasfer\u00ec a Praga, dove Jaroslav frequent\u00f2 le scuole. Dopo la morte del padre nel 1870 torn\u00f2 con la madre a Bansk\u00e1 Bystrica, dove sostenne l'esame di maturit\u00e0 nel 1878. Si iscrisse quindi alla facolt\u00e0 di filosofia dell'Universit\u00e0 Carolina di Praga, dove fu uno dei fondatori e il primo presidente del circolo studentesco \"Detvan\". \nNel 1882 ottenne il posto di docente in un liceo di Brno. Nel 1901 divenne membro della Regia societ\u00e0 ceca delle scienze e nello stesso anno fu nominato professore di lingua ceca alla facolt\u00e0 di filosofia dell'Universit\u00e0 Carolina. Fu corrispondente di molte riviste, occupandosi soprattutto di critica letteraria e di storia della letteratura. La sua opera fu fortemente influenzata dal positivismo.\nFu sepolto al Cimitero nazionale di Martin."}
{"id": "3493942", "revid": "767487", "url": "https://it.wikipedia.org/wiki?curid=3493942", "title": "Kurume Best Amenity International Women's Tennis 2011", "text": "Il Kurume Best Amenity International Women's Tennis 2011 \u00e8 stato un torneo professionistico di tennis femminile giocato sul sintetico. \u00c8 stata la 7\u00aa edizione del torneo, che fa parte dell'ITF Women's Circuit nell'ambito dell'ITF Women's Circuit 2011. Si \u00e8 giocato a Kurume in Giappone dal 7 al 15 maggio 2011.\nPartecipanti.\nAltre partecipanti.\nGiocatrici che hanno ricevuto una wild card:\nGiocatrici che sono passate dalle qualificazioni:\nCampionesse.\nSingolare.\n Rika Fujiwara ha battuto in finale Monique Adamczak, 6\u20133, 6\u20131\nDoppio.\n Ayumi Oka / Akiko Yonemura hanno battuto in finale Rika Fujiwara / Tamarine Tanasugarn 6\u20133, 5\u20137, [10\u20138]"}
{"id": "3493950", "revid": "481666", "url": "https://it.wikipedia.org/wiki?curid=3493950", "title": "Columbia Pictures Corporation", "text": ""}
{"id": "3493954", "revid": "1573940", "url": "https://it.wikipedia.org/wiki?curid=3493954", "title": "Kurume Best Amenity International Women's Tennis", "text": "Il Kurume Best Amenity International Women's Tennis \u00e8 un torneo di tennis che si gioca a Kurume in Giappone. Fa parte dell'ITF Women's Circuit dal 2005 e si gioca su campi in sintetico."}
{"id": "3493956", "revid": "124518374", "url": "https://it.wikipedia.org/wiki?curid=3493956", "title": "Fabrizio Nevola", "text": "Biografia.\nFormatosi all\u2019Accademia Nazionale d\u2019Arte Drammatica \u201cSilvio D\u2019Amico\u201d, fa il suo esordio in televisione nella fiction di Rai1 Capri 3 nel ruolo di Vittorio Mottola. \nL\u2019anno successivo \u00e8 protagonista di puntata nella 10\u00aa stagione di Distretto di Polizia su Canale 5 ed entra nel cast del \"Progetto Eduardo\" diretto da Massimo Ranieri e prodotto da Rai1 che porter\u00e0 sul piccolo schermo, 4 tra le pi\u00f9 importanti commedie di Eduardo de Filippo: Filumena Marturano con Mariangela Melato, Napoli milionaria! con Barbara De Rossi, Questi Fantasmi con Donatella Finocchiaro e Sabato, Domenica e Luned\u00ec con Monica Guerritore. \nLavora nella fiction di Rai1 Un passo dal cielo (nel 2012) ed entra nel cast Squadra Antimafia 6 in onda su Canale 5 nel ruolo del mafioso Ettore Ragno (nel 2014). Fa la sua prima apparizione al cinema nel 2015 in \"Tutte le strade portano a Roma\" con protagonisti Sarah Jessica Parker e Raoul Bova. \nNel 2017 recita nel film \u201cLe verit\u00e0\u201d di Giuseppe Alessio Nuzzo al fianco di Francesco Montanari. Nello stesso anno sar\u00e0 tra i protagonisti di Sotto copertura \u2013 La cattura di Zagaria in onda su Rai1.\nEscono nel 2018 Taxi 5, pellicola francese prodotta da Luc Besson, nel quale interpreta un malvivente italiano insieme a Salvatore Esposito e \"Tonno spiaggiato\" regia di Matteo Martinez con Frank Matano."}
{"id": "3493960", "revid": "1305772", "url": "https://it.wikipedia.org/wiki?curid=3493960", "title": "I Wanna Go", "text": "I Wanna Go \u00e8 un brano musicale della cantante statunitense Britney Spears, pubblicato il 14 giugno 2011 come terzo singolo dal suo settimo album \"Femme Fatale\". Il brano \u00e8 stato scritto da Shellback, Savan Kotecha e Max Martin e prodotto da Max Martin e Shellback.\n\"I Wanna Go\" \u00e8 un brano dance pop nel quale Britney parla del liberarsi dei propri problemi. Durante un'intervista con la rivista \"Rolling Stone\", la cantante ha affermato che i fischietti udibili prima del ritornello della canzone \"continuano a piacerle ogni volta che li sente\", definendo la composizione di Max Martin \"incredibile\" e dicendo che lui trova sempre \"strane sonorit\u00e0 che lei adora\".\nIl singolo ha ricevuto in generale critiche positive. Alcune l'hanno esaltato per il ritmo incredibilmente orecchiabili, aggiungendo per\u00f2 che la voce della Spears \u00e8 troppo metallizzata. Prima della sua pubblicazione, non appena \u00e8 stato messo in commercio \"Femme Fatale\", \"I Wanna Go\" \u00e8 entrato nelle classifiche statunitense e canadese rispettivamente alle posizioni numero 73 e 69 grazie ai download digitali.\nVideo musicale.\nIl video musicale, diretto da Chris Marss Piliero, \u00e8 stato pubblicato il 22 giugno 2011 su MTV e VEVO. Il video comincia con una conferenza stampa, in cui dei giornalisti fanno domande ridicole e comiche a Britney Spears. Una giornalista le chiede se odia i cuccioli e lei, insultando alcuni giornalisti, si stufa e va via uscendo dalla sala. Fuori incontra un fan che le chiede di autografare una copia del suo album \"Femme Fatale\", lei lo firma e gli strizza il sedere per attirare i paparazzi. Le scene sono intervallate da altre in cui la Britney Spears in primo piano canta pezzi della canzone indossando delle extention per capelli colorate, con un top strappato di Topolino.\nCamminando, soffia un bacio a un bambino, che fischietta la canzone. Poi va al centro di una strada, apre la giacca e si toglie il reggiseno, mostrando la sua 2\u00b0 davanti ad un bambino e ad un poliziotto, il quale inizia a perquisirla. Dopo essersi liberata dal poliziotto seducendolo, ed aver rotto la fotocamera a un paparazzo, si accorge di essere circondata da fotografi, allora sale sulla cappotta di un taxi per scappare. Ma anche i paparazzi salgono sulle auto, cos\u00ec Britney Spears inizia a colpirli con un microfono, facendoli cadere. I fotografi, in realt\u00e0 robot, si rialzano da terra.\nArriva un uomo in auto (l'attore Guillermo Diaz) che urla a Britney Spears, la quale salta in macchina e subito scappano via. Mentre l'uomo guida l'auto la Spears continua a cantare il brano in bikini. L'autista poi si versa del latte addosso. I suoi ingranaggi iniziano a fare contatto e la Spears si accorge che \u00e8 un robot. Si ritorna alla scena iniziale, dove Britney Spears si accorge di stare sognando. Alla conferenza stampa irrompe l'uomo che l'ha portata via in macchina nel sogno, che zittisce i giornalisti e porta via Britney Spears, ma mentre si gira dai suoi occhi esce una luce rossa, segno che anch'esso \u00e8 un robot, e parte una risata malefica: tale finale \u00e8 un omaggio a \"Thriller\", il capolavoro del 1983 firmato Michael Jackson. Da tempo infatti la Spears aveva affermato che questa scena finale era un tributo al re del pop.\nIl video ha ottenuto la Certificazione Vevo."}
{"id": "3493964", "revid": "767487", "url": "https://it.wikipedia.org/wiki?curid=3493964", "title": "Open International F\u00e9minin Midi-Pyr\u00e9n\u00e9es Saint-Gaudens Comminges 2011", "text": "L'Open International F\u00e9minin Midi-Pyr\u00e9n\u00e9es Saint-Gaudens Comminges 2011 \u00e8 stato un torneo professionistico di tennis femminile giocato sulla terra battuta. \u00c8 stata l'8\u00aa edizione del torneo, che fa parte dell'ITF Women's Circuit nell'ambito dell'ITF Women's Circuit 2011. Si \u00e8 giocato a Saint-Gaudens in Francia dal 7 al 15 maggio 2011.\nPartecipanti.\nAltre partecipanti.\nGiocatrici che hanno ricevuto una wild card:\nGiocatrici che sono passate dalle qualificazioni:\nCampionesse.\nSingolare.\n Anastasija Pivovarova ha battuto in finale Arantxa Rus, 7\u20136(4), 6\u20137(3), 6\u20132\nDoppio.\n Caroline Garcia / Aur\u00e9lie V\u00e9dy hanno battuto in finale Anastasija Pivovarova / Ol'ga Sav\u010duk, 6\u20133, 6\u20133"}
{"id": "3493975", "revid": "1632387", "url": "https://it.wikipedia.org/wiki?curid=3493975", "title": "Shadows of the Sun", "text": "Shadows of the Sun \u00e8 il settimo album in studio degli Ulver pubblicato nel 2007 da Jester Records in formato CD ed LP.\nIl disco.\n\"Shadows of the Sun\" segna un'ulteriore svolta nella produzione del gruppo che, mantenendo sonorit\u00e0 elettroniche e ambient, si caratterizza per atmosfere evocative e pacate.\nCuriosit\u00e0.\nIl disco contiene la reinterpretazione del brano \"Solitude\", presente sull'album \"Master of Reality\" dei Black Sabbath."}
{"id": "3493984", "revid": "110157", "url": "https://it.wikipedia.org/wiki?curid=3493984", "title": "Open International F\u00e9minin Midi-Pyr\u00e9n\u00e9es Saint-Gaudens Comminges", "text": "L'Open International F\u00e9minin Midi-Pyr\u00e9n\u00e9es Saint-Gaudens Comminges \u00e8 un torneo di tennis che si gioca a Saint-Gaudens in Francia. Fa parte dell'ITF Women's Circuit dal 2004 e si gioca su campi in terra battuta."}
{"id": "3493986", "revid": "1793900", "url": "https://it.wikipedia.org/wiki?curid=3493986", "title": "Warsaw Trade Tower", "text": "La Warsaw Trade Tower (chiamata anche con l'acronimo WTT) \u00e8 un grattacielo di Varsavia, in Polonia.\nDescrizione.\nAlto 208 m (184 m al tetto), al momento della sua inaugurazione avvenuta nel 1999, era il secondo edificio pi\u00f9 alto della Polonia dopo il Palazzo della Cultura e della Scienza e insieme a questo, uno dei due edifici polacchi che superava i 200 m.\nFu costruita tra il 1997 e il 1999 dalla societ\u00e0 coreana Daewoo, sotto progetto dell'agenzia statunitense RTKL e dell'agenzia polacca Hermanowicz. Nel 2002 \u00e8 stato venduto alla societ\u00e0 statunitense Apollo-Rida.\nIl grattacielo comprende due centri commerciali, uffici e un parcheggio sotterraneo di tre piani per 300 auto."}
{"id": "3493987", "revid": "599013", "url": "https://it.wikipedia.org/wiki?curid=3493987", "title": "Hani Al-Dhabit", "text": "\u00c8 stato anche convocato per un torneo di beach soccer a Dubai.\nCarriera.\nClub.\nNel 1996 ha esordito con il Dhofar per proseguire la sua carriera calcistica nel Bani Yus Club, nell'Al-Sadd e nell'Al-Jahra per poi ritornare nel Dhofar.\nNazionale.\nHa esordito nel 1998 e nel 2002, nonostante la sua giovane et\u00e0, ha esordito con l'Oman nella coppa delle Nazioni del Golfo mettendo a segno un goal nella gara contro il Bahrian. Durante quella occasione, mise a segno anche una tripletta ai danni del Kuwait, la squadra di maggior successo nella storia del calcio dell'Asia occidentale. Segn\u00f2 anche un goal nella gara contro il Qatar e con le sue cinque reti divenne il bomber dell'anno, battendo Ra\u00fal, Michael Owen e Lu\u00eds Figo contando anche i 17 goal segnati con il Dhofar. Nell'edizione del 2003 divent\u00f2 il capitano della sua nazionale, ma sar\u00e0 impiegato pochissime volte dall'allenatore ceco Milan M\u00e1\u010dala, ma riusc\u00ec comunque a segnare un calcio di rigore nella finale persa contro i padroni di casa del Qatar. Hani ha partecipato alla coppa delle Nazioni del Golfo del 2004 in Qatar, e ha partecipato come telecronista sportivo ad un programma televisivo su Al Jazeera, durante coppa delle Nazioni del Golfo del 2009, commentando la partita della sua nazionale contro l'Arabia Saudita."}
{"id": "3493991", "revid": "958185", "url": "https://it.wikipedia.org/wiki?curid=3493991", "title": "Modellizzazione", "text": "Con il termine modellizzazione s'intende quel processo cognitivo che porta alla costruzione di un modello. Un modello \u00e8 una rappresentazione mentale o teorica contenente la struttura essenziale degli oggetti o degli eventi nel mondo reale. In ambito scientifico, la modellizzazione permette di selezionare particolari aspetti di una realt\u00e0 (un fenomeno fisico, una situazione in campo economico, un fenomeno naturale) e rappresentarli con i linguaggi della logica, stabilendo fra tali aspetti relazioni di tipo matematico. \nLa modellizzazione di un sistema fisico o di un processo reale non \u00e8 un'attivit\u00e0 puramente mentale, in quanto prevede l'interazione con oggetti reali tramite l'osservazione e la sperimentazione.\nSemiotica.\nPer quanto riguarda l'ambito semiotico, invece, bisogna distinguere tra \"type\" e \"token\". La coppia type/token \u00e8 stata introdotta in semiotica da Charles Sanders Peirce. \nCon il termine \"type\" si intendono delle entit\u00e0 astratte, rappresentazioni ideali di tutto ci\u00f2 che esiste (piante animali e oggetti), mentre i \"token\" sono gli oggetti reali del mondo. Ogni persona pu\u00f2 avere un suo type personale in testa, e creare quindi modelli a seconda della sua cultura e delle diverse esperienze fatte dalla nascita. In quanto rappresentazioni, i modelli non comprendono tutti gli aspetti della realt\u00e0. Con l'aumentare dell'esperienza lo schema di base del modello pu\u00f2 essere modificato di volta in volta; esistono infinite possibilit\u00e0 di manipolazione di un modello.\nModellizzazione economica.\nLa modellizzazione economica \u00e8 una rappresentazione semplificata della realt\u00e0 economica che ha preso spunto da modellizzazioni applicate alla fisica o altrimenti in ambito scientifico caratterizzato da sistemi chiusi. La sua applicazione in ambiti economici ovvero sistemi aperti e soggetti per loro intrinseca natura a condizionamenti antropici ha fatto emergere ampie limitazioni previsionali."}
{"id": "3493998", "revid": "115751", "url": "https://it.wikipedia.org/wiki?curid=3493998", "title": "Vincenzo Latronico", "text": "Biografia.\nNato a Roma, si \u00e8 laureato in Filosofia all'Universit\u00e0 degli Studi di Milano con Paolo Valore discutendo una tesi sugli argomenti ontologici a sostegno dell'esistenza di Dio. Ha poi lavorato come traduttore a opere di P. G. Wodehouse, Hanif Kureishi (con Ivan Cotroneo), Daniel Spoerri, A.R. Ammons, Max Beerbohm, Francis Scott Fitzgerald e Rudolf Carnap (con Renato Pettoello).\nNel 2008 ha dato alle stampe il romanzo d'esordio \"Ginnastica e Rivoluzione\" (Bompiani), cui \u00e8 seguito \"La cospirazione delle colombe\" (Bompiani 2011).\nSempre per Bompiani ha pubblicato, nel giugno 2009, un testo teatrale: \"Linee guida sulla ferocia\", con Rosella Postorino e Chiara Valerio. In inglese ha pubblicato i libri \"Remedies to the absence of Reiner Ruthenbeck\" (Archive Books, 2011) (tradotto anche in tedesco ed italiano) e \"Criticism as fiction?\" (Kailedoscope press, 2011).\nHa condotto per un anno una rubrica satirica, dal titolo \"Mai pi\u00f9 soli\", su Radio Onda d'Urto, all'interno della trasmissione di libri Flatlandia, rubrica ispirata da Kurt Vonnegut. Ha curato una sezione letteraria nell'edizione 2010 di Artissima. Ha scritto di arte su Domus, Kaleidoscope, Flash Art e Frieze; attualmente collabora con La Lettura del Corriere della Sera.\nSuoi racconti ed interventi sono stati scritti per la Rivista italiana di filosofia analitica junior, Fondazione Novecento, Centro per l'Arte Contemporanea Luigi Pecci di Prato, Agenzia X, \"IO Donna\", \"Il primo amore\", \"Nazione Indiana\", \"il manifesto\".\nRiconoscimenti.\nCon \"Ginnastica e Rivoluzione\":\nCon \"La cospirazione delle colombe\":"}
{"id": "3494001", "revid": "287204", "url": "https://it.wikipedia.org/wiki?curid=3494001", "title": "RBC Bank Women's Challenger 2011", "text": "Il RBC Bank Women's Challenger 2011 \u00e8 stato un torneo professionistico di tennis femminile giocato sulla terra battuta. \u00c8 stata la 7\u00aa edizione del torneo, che fa parte dell'ITF Women's Circuit nell'ambito dell'ITF Women's Circuit 2011. Si \u00e8 giocato a Raleigh (Carolina del Nord) negli USA dal 9 al 15 maggio 2011.\nPartecipanti.\nAltre partecipanti.\nGiocatrici che hanno ricevuto una wild card:\nGiocatrici che sono passate dalle qualificazioni:\nCampionesse.\nSingolare.\n Petra Rampre ha battuto in finale Camila Giorgi, 6\u20133, 6\u20132\nDoppio.\n Sharon Fichman / Marie-\u00c8ve Pelletier hanno battuto in finale Beatrice Capra / Asia Muhammad, 6\u20131, 6\u20133"}
{"id": "3494006", "revid": "767487", "url": "https://it.wikipedia.org/wiki?curid=3494006", "title": "Deepside Deejays", "text": "I Deepside Deejays sono un gruppo di disc jockey romeni.\nBiografia.\nI Deepside Deejays sono 3 dj provenienti tutti dalla Romania: Vibearena, Victor de la Pena e Dave Pryce. Il progetto inizi\u00f2 dal desiderio di portare nuovi suoni alla scena House europea ed internazionale. Sono famosi per aver creato insieme a David Deejay ed Inna il cosiddetto \"Popcorn Style\", stile che si \u00e8 presto espanso grazie soprattutto a Inna e ai Play &amp; Win. Il loro primo singolo, \"Beautiful Days\", \u00e8 uscito nel 2008 e riscosse un grande successo in Europa e nel mondo, in paesi come l'India, Dubai, Egitto e Marocco. Un altro brano famoso dei Deep \u00e8 uscito nel 2011 con il nome di \"Never Be Alone\". \u00c8 stata anche n\u00b01 nelle classifiche di Polonia, Marocco, India, Grecia, Cipro, Romania, Malta ed entrando nella top ten in Svezia, Norvegia e nei paesi scandinavi e nella top 20 in Francia e Germania. Nell'ottobre 2012 esce il loro ultimo singolo, \"Look Into My Eyes\"."}
{"id": "3494011", "revid": "481666", "url": "https://it.wikipedia.org/wiki?curid=3494011", "title": "Viva Robin Hood!", "text": ""}
{"id": "3494015", "revid": "287204", "url": "https://it.wikipedia.org/wiki?curid=3494015", "title": "RBC Bank Women's Challenger", "text": "L'RBC Bank Women's Challenger \u00e8 un torneo di tennis che si gioca a Raleigh negli USA. Fa parte dell'ITF Women's Circuit dal 2003 e si gioca su campi in terra battuta."}
{"id": "3494017", "revid": "767487", "url": "https://it.wikipedia.org/wiki?curid=3494017", "title": "Fosfodiesterasi PDE5", "text": "Le fosfodiesterasi PDE5 sono presenti nella muscolatura liscia dei corpi cavernosi del pene, sono degli enzimi deputati all'idrolisi del cGMP, il quale determina il rilassamento della muscolatura liscia, quindi la tumescenza peniena e dunque l'erezione.\nIl cGMP viene prodotto dalla guanilato ciclasi a sua volta attivata dal NO (fattore rilasciante di derivazione endoteliale), che viene rilasciato dalle cellule endoteliali o cellule della muscolature liscia dei corpi cavernosi a partire dall'amminoacido arginina.\nImportanza clinica.\nI farmaci utilizzati nel trattamento della disfunzione erettile agiscono inibendo questo enzima, favorendo la vasodilatazione."}
{"id": "3494018", "revid": "12582", "url": "https://it.wikipedia.org/wiki?curid=3494018", "title": "Familismo", "text": ""}
{"id": "3494023", "revid": "142813", "url": "https://it.wikipedia.org/wiki?curid=3494023", "title": "Tumulazione", "text": ""}
{"id": "3494026", "revid": "1924342", "url": "https://it.wikipedia.org/wiki?curid=3494026", "title": "Vem dan\u00e7ar Kuduro", "text": "Vem dan\u00e7ar Kuduro \u00e8 una canzone inglese/portoghese che divenne una dance hit conosciuta prevalentemente nell'Europa occidentale. Cantata da Lucenzo, cantante francese di origini portoghesi e Big Ali, un rapper newyorkese.\nIl brano \u00e8 in portoghese e inglese con inserti di spagnolo.\n\"Vem Dan\u00e7ar Kuduro\", il cui titolo significa letteralmente \"vieni a ballare il kuduro\", ebbe un grandissimo successo in Francia. Il singolo raggiunse la numero 2 nella Top 50 classifiche francesi e la numero numero 1 della Top 40 Club francese.\nLa canzone viene messa in ombra rispetto al remix dell'anno dopo di Don Omar e dello stesso Lucenzo, \"Danza Kuduro\", che si basa sempre sulla stessa canzone ma \u00e8 cantata in spagnolo e portoghese."}
{"id": "3494027", "revid": "287204", "url": "https://it.wikipedia.org/wiki?curid=3494027", "title": "Bogino", "text": ""}
{"id": "3494028", "revid": "1284772", "url": "https://it.wikipedia.org/wiki?curid=3494028", "title": "Vedo nero", "text": "Vedo nero \u00e8 un singolo del cantante reggiano Zucchero Fornaciari, pubblicato il 22 aprile 2011 dall'etichetta discografica Polydor, appartenente al concept album \"Chocabeck\".\nDescrizione.\nIl brano, scritto dal cantante insieme a Mimmo Cavallo e prodotto dallo stesso Zucchero insieme a Don Was, \u00e8 stato estratto come terzo singolo (quarto internazionale) dall'album \"Chocabeck\". Il testo inneggia alla tematica del sesso, come in altri brani del bluesman, citando anche la canzone \"Jam\u00edn-a\" di Fabrizio De Andr\u00e9 nell'espressione \"dove c'\u00e8 pelo, c'\u00e8 amor\".\nSulla canzone, Zucchero ha dichiarato: \nIl brano, divenuto un tormentone estivo del 2011, ha una versione spagnola, pubblicata solo nel 2017 nella raccolta \"Wanted (The Best Collection)\", intitolata \"Veo negro\". Ha anche una versione inglese intitolata \"Devil in My Mirror\" contenuta nella versione inglese di \"Chocabeck\".\nIl video.\nIl video del brano, che vede anche la partecipazione della modella e conduttrice televisiva Daniela Ferolla, \u00e8 ambientato in un locale e, nella sua prima versione, come rivelato nell'autobiografia \"Il suono della domenica - Il romanzo della mia vita\", iniziava con Zucchero che sale sul palco e si scusa con il pubblico perch\u00e9 l'artista che deve esibirsi, Paul Anka, \u00e8 in ritardo, ripetendo pi\u00f9 volte la cosa, fin quando uno spettatore risponde in modo colorito ai continui annunci in questione.\nPaul Anka, tuttavia, chiese di rimuovere questa parte del videoclip in quanto poteva sembrare una presa in giro offensiva. La versione definitiva del videoclip parte con alcune figure, incappucciate e con tuniche nere, che girano tra i clienti del luogo, mentre inizia la musica della canzone. Esse salgono sul palco e si spogliano della tunica, rivelandosi delle ragazze in intimo. Immediatamente Zucchero, vestito rigorosamente di nero, appare sul palco e inizia a cantare, mentre le ragazze eseguono una coreografia sulle note della canzone, ricevendo apprezzamenti dagli uomini del pubblico e disapprovazione dalle donne presenti. Tuttavia, nella seconda parte del video, tutti gli spettatori si lasciano coinvolgere in un ballo di gruppo, mentre alcune delle ragazze vengono mostrate anche in altri scenari."}
{"id": "3494034", "revid": "767487", "url": "https://it.wikipedia.org/wiki?curid=3494034", "title": "Camparini Gioielli Cup 2011", "text": "Il Camparini Gioielli Cup 2011 \u00e8 stato un torneo professionistico di tennis femminile giocato sulla terra battuta. \u00c8 stata la 7\u00aa edizione del torneo, che fa parte dell'ITF Women's Circuit nell'ambito dell'ITF Women's Circuit 2011. Si \u00e8 giocato a Reggio Emilia in Italia dal 9 al 15 maggio 2011.\nPartecipanti.\nAltre partecipanti.\nGiocatrici che hanno ricevuto una wild card:\nGiocatrici che sono passate dalle qualificazioni:\nCampionesse.\nSingolare.\n Sloane Stephens ha battuto in finale Nastas'sja Jakimava, 6\u20133, 6\u20131\nDoppio.\n Sophie Ferguson / Sally Peers hanno battuto in finale Claudia Giovine / Mar\u00eda Irigoyen, 6\u20134, 6\u20131."}
{"id": "3494040", "revid": "112231138", "url": "https://it.wikipedia.org/wiki?curid=3494040", "title": "Natal'ja Achrimenko", "text": ""}
{"id": "3494069", "revid": "125935195", "url": "https://it.wikipedia.org/wiki?curid=3494069", "title": "Massa d'aria", "text": "In meteorologia, una massa d'aria \u00e8 una porzione di troposfera di notevoli dimensioni (ampia anche qualche migliaio di chilometri) all'interno della quale le condizioni di temperatura e umidit\u00e0 sono relativamente costanti/omogenee/uniformi. La sua propriet\u00e0 fondamentale \u00e8 quella di conservare stabilit\u00e0 sotto il profilo orizzontale ed il contenuto di vapore acqueo per un certo periodo di tempo, anche se messa in moto dalla zona di origine. La loro importanza \u00e8 legata all'avvezione all'interno della circolazione generale determinando ad es. ondate di freddo e ondate di calore. Scontro tra masse d'aria diverse porta in genere alla formazione di instabilit\u00e0 atmosferica e fronti meteorologici all'interno di cicloni tropicali.\nClassificazione.\nLe masse d'aria possono essere classificate in:\nMasse d'aria possono spostarsi da una zona all'altra dell'emisfero durante l'evoluzione meteorologica della circolazione atmosferica (onde di Rossby) in seguito ad avvezioni determinando cambiamenti del tempo atmosferico relativamente a parametri atmosferici quali temperatura, umidit\u00e0, nuvolosit\u00e0 e precipitazioni."}
{"id": "3494070", "revid": "287204", "url": "https://it.wikipedia.org/wiki?curid=3494070", "title": "Sistema di raccolta pneumatica dei rifiuti", "text": "Il sistema di raccolta pneumatica dei rifiuti (in inglese \"Automated Vacuum Waste Collection System\", in svedese \"Sopsug\") \u00e8 un sistema che sostituisce i camion della spazzatura e i vecchi bidoni. Funziona grazie a dei bidoni forati sul fondo collegati a dei tubi sotterranei uniti tra loro ad un centro di smaltimento specializzato. Questo centro risucchia i rifiuti gettati nel tubo e li differenzia in rifiuti organici, rifiuti del vetro, della carta e della plastica. Quindi vengono ammucchiati i vari gruppi di rifiuti e vengono portati in un centro di riciclaggio.\nStoria.\nIl sistema \u00e8 nato in Svezia nel 1961, dove venne installato per la prima volta all'ospedale di Sollefte\u00e5. Il primo sistema residenziale venne installato nel nuovo quartiere residenziale di \u00d6r-Hallonbergen a Sundbyberg, nel 1965. Gli inventori del sistema furono quattro tecnici svedesi: Torsten Karefelt, Olle Genberg, Sten Olsson e Olof H. Hallstr\u00f6m. Quest'ultimo era il presidente di Centralsug AB (oggi Envac AB), che \u00e8 ancora un'importante azienda del settore.\nSistemi attualmente attivi.\nAttualmente ci sono pi\u00f9 di mille sistemi del genere installati in varie parti del mondo: Europa, Medio Oriente, Asia orientale, America settentrionale. Tra le citt\u00e0 pi\u00f9 importanti dove funziona un sistema simile si ricordano Stoccolma, Londra e Barcellona.\nIn Italia.\nIl primo sistema di raccolta pneumatica dei rifiuti in Italia \u00e8 stato realizzato dalla fine del 2014, a Porta Nuova di Milano \u00e8 in funzione il sistema di raccolta pneumatica dei rifiuti\nQuesta tecnologia, denominata Automatic Waste System, consentir\u00e0 il trasporto sotterraneo dei rifiuti (organico, indifferenziato, plastica e carta), dal grattacielo verso una centrale di raccolta sotterranea. Si tratta della prima applicazione in Italia di un impianto di raccolta pneumatica dei rifiuti in ambito residenziale.\nAnche l'Eurosky Tower di Roma entrer\u00e0 in funzione nel 2015.\nUn sistema simile era gi\u00e0 stato realizzato nel 2008 per il Centro Servizi Donato Menichella, il business park romano della Banca d'Italia, in cui \u00e8 installato un impianto di raccolta pneumatica dedicato esclusivamente alla movimentazione della carta.\nAlcune associazioni comunali come Roma e Milano stanno prendendo in esame la possibilit\u00e0 d'installare sistemi simili."}
{"id": "3494071", "revid": "1347902", "url": "https://it.wikipedia.org/wiki?curid=3494071", "title": "F\u00ebdor Petrovi\u010d Litke", "text": "Venne nominato ammiraglio nel 1855 e conte nel 1866. Fu \"membro corrispondente\" (1829), \"membro onorario\" (1855) e presidente (1864) dell'Accademia russa delle scienze a San Pietroburgo. Fu anche membro onorario di diverse altri organismi sia russi che stranieri e divenne poi membro corrispondente dell'Accademia francese delle scienze di Parigi.\nBiografia.\nFyodor (o Fedor) P. Litke proveniva da una famiglia tedesca naturalizzata russa. Suo nonno, Johann F. L\u00fctke, era un predicatore luterano tedesco e scrittore di scienze fisiche e teologiche. Nel 1745, Johann L\u00fctke si trasfer\u00ec dalla Germania a Mosca, come pastore luterano di una parrocchia, allo scopo di diffondere il protestantesimo in Russia. Da giovane, Fyodor studi\u00f2 in una scuola luterana ed impar\u00f2 la lingua tedesca dei suoi antenati. In quanto a religione profess\u00f2 il protestantesimo.\nLitke inizi\u00f2 la sua carriera navale nella Marina imperiale russa nel 1813. Prese parte alla crociera di circumnavigazione della terra di Vasilij Golovnin sulla nave \"Kamchatka\" dal 1817 al 1819. Quindi dal 1821 al 1824, capeggi\u00f2 la spedizione inviata ad esplorare le coste della Novaja Zemlja, il Mar Bianco e la parte orientale del mare di Barents. Dal 1826 al 1829, guid\u00f2 la crociera mondiale al comando della nave \"Senjavin\"; partita da Kron\u0161tadt doppi\u00f2 il Capo Horn. Fu accompagnato in questa spedizione dal capitano Michail Nikolaevi\u010d Stanjukovi\u010d al comando dello sloop \"Moller\".\nDurante questo viaggio descrisse la costa occidentale del mare di Bering, le isole Bonin al largo del Giappone e le Caroline, scoprendo dodici nuove isole.\nNel 1835 Fyodor Litke venne nominato, dallo zar Nicola I tutore del suo secondo figlio, Konstantin Nikolaevi\u010d Romanov.\nLitke fu il primo ad avere l'idea di realizzare un mareografo per la misurazione delle maree (1839). Ne vennero costruiti ed installati lungo le coste dell'Oceano Artico e Pacifico nel 1841. Litke fu uno degli organizzatori della Societ\u00e0 geografica russa della quale fu presidente nel periodo 1845-1850 e 1857-1872. Venne nominato presidente del comitato scientifico della Marina nel 1846 e fu anche comandante in capo e governatore militare dei porti di Reval (oggi Tallinn) e successivamente Kron\u0161tadt nel 1850-1857. Nel 1855, Litke divenne un membro del Consiglio di Stato russo (\"\u0441\u043e\u0432\u0435\u0442 \u0413\u043e\u0441\u0443\u0434\u0430\u0440\u0441\u0442\u0432\u0435\u043d\u043d\u044b\u0439\" in russo, un potere legislativo che precedette la Duma, nata nel 1906).\nNel 1873, la Societ\u00e0 geografica russa introdusse la medaglia d'oro di Litke. Il suo nome venne dato ad un capo, ad una penisola, ad una montagna e ad una baia in Novaja Zemlja, oltre che a un'isola della Terra di Francesco Giuseppe, una nella baia Bajdarackaja, e a un gruppo dell'arcipelago di Nordenski\u00f6ld. Oltre a ci\u00f2 portano il suo nome uno stretto fra penisola della Kam\u010datka e l'Isola Karaginskij ed un rompighiaccio russo.\nIl suo contributo alla geografia dell'Alaska.\nNel corso del suo viaggio intorno al mondo sulla corvetta russa \"Seniavin\", Litke giunse a Sitka nel 1827. Da l\u00ec part\u00ec per Unalaska, esplorando sulla rotta le Isole Pribilof, l'Isola San Matteo e le Isole del Commodoro, prima di giungere a Petropavlovsk, un porto che egli utilizz\u00f2 come base per altre esplorazioni lungo le coste della Siberia e lungo la rotta per il golfo di Lavrentija (\u010cukotka) presso lo stretto di Bering.\nDopo il suo ritorno a Kron\u0161tadt Litke pubblic\u00f2 un resoconto in tre volumi delle sue esplorazioni, corredati di atlanti, in russo e in francese, quest'ultimo pubblicato a Parigi e dal titolo \"Voyage autour du monde, : ex\u00e9cut\u00e9 par ordre de sa majest\u00e9 l'empereur Nicolas Ier, sur la corvette Le S\u00e9niavine, dans les ann\u00e9es 1826, 1827, 1828 et 1829, par Fr\u00e9d\u00e9ric Lutk\u00e9, ... commandant de l'exp\u00e9dition. Partie historique, avec un atlas, litographi\u00e9 d'apr\u00e8s les dessins originaux d'Alexandre Postels et du baron Kittlitz. Traduit du russe sur le manuscrit original, sous les yeux de l'auteur, par le conseiller d'\u00e9tat F. Boy\u00e9. Tome I\u2013III\". Ne vennero per\u00f2 stampate soltanto poche copie e soprattutto l'originale in russo, con relativi atlanti, \u00e8 divenuto molto raro.\nIl volume contiene i dettagli nautico, idrografici e geografici sull'allora poco noto Mare di Bering e sull'Alaska, ottenuti non solo con il contributo di Litke, ma anche utilizzando varie fonti inedite russe. Anche se ci furono errori e ritardi nella pubblicazione, che non soddisfecero l'autore, il lavoro di Litke \u00e8 una fonte preziosa di informazioni sull'evoluzione delle conoscenze geografiche di Alaska e Mare di Bering. Quando W. H. Dall ha pubblicato un indice per il libro, il nome Litke venne indicato come \"L\u00fctke\", che riflette l'ortografia con cui \u00e8 stato pubblicato il libro a Parigi.\nAlcune caratteristiche geografiche della costa dell'Alaska, come le isole Walrus e Kritskoi, le isole Kudobin e numerose altre caratteristiche delle Aleutine, sono state nominate dal conte Feodor Litke nelle carte che vennero successivamente pubblicate.\nIl capo ora noto come Capo L\u00fctke in Alaska \u00e8 stato dedicato all'esploratore russo dal Servizio Idrografico Imperiale Russo nel 1847, ma l'errore di ortografia del nome Litke indicato come \"L\u00fctke\" permane negli Stati Uniti."}
{"id": "3494076", "revid": "287204", "url": "https://it.wikipedia.org/wiki?curid=3494076", "title": "Enrique Zanni", "text": "Biografia.\nZanni fu uno dei fondatori del River Plate; per un certo periodo fu il tesoriere della societ\u00e0, e gioc\u00f2 nel ruolo di attaccante alcune amichevoli nei primi anni del XX secolo. Nel 1908 entr\u00f2 a far parte della redazione de \"La Prensa\", divenendone in seguito uno dei pi\u00f9 importanti dirigenti. Durante il periodo della sua presidenza al River diede impulso alla creazione di sezioni dedicate ad altri sport oltre al calcio e cur\u00f2 particolarmente gli aspetti amministrativi, fornendo al club delle solide basi economiche. Fu in seguito nominato socio a vita."}
{"id": "3494082", "revid": "33751", "url": "https://it.wikipedia.org/wiki?curid=3494082", "title": "Lega bengalese 2009-2010", "text": "La Lega bengalese 2009-2010 \u00e8 stata l'ottava edizione del campionato di calcio del Bangladesh, la prima come \"Lega bengalese\". Cominciato il 25 ottobre, \u00e8 terminato il 5 giugno.\nCollegamenti esterni.\nStatistiche su Soccerway"}
{"id": "3494085", "revid": "122506096", "url": "https://it.wikipedia.org/wiki?curid=3494085", "title": "Carlos Reinoso", "text": "Carriera.\nGiocatore.\nCentrocampista, ha giocato la prima parte della sua carriera da professionista nell'Audax Italiano dal 1962 al 1969 per poi andare al Club Am\u00e9rica tra il 1970 e il 1979, nella seconda parte. Con questi ultimi ha vinto 2 Primera Divisi\u00f3n (campionato cileno), rispettivamente nel 1971 e nel 1978, una Coppa del Messico nel 1974, una Supercoppa del Messico nel 1976, una CONCACAF Champions League nel 1977 e una Coppa Interamericana sempre nel 1978, per un totale di 6 trofei. Ha smesso di giocare, infine, dopo aver disputato due stagioni con la maglia del Deportivo Neza.\nVanta inoltre, 34 presenze e 5 gol in 11 anni di carriera nella nazionale di calcio cilena e la partecipazione ai Mondiali 1974.\nAllenatore.\nDa allenatore ha allenato il Club Am\u00e9rica per tre volte ed \u00e8 tuttora l'allenatore dal 2011."}
{"id": "3494090", "revid": "536103", "url": "https://it.wikipedia.org/wiki?curid=3494090", "title": "Rothmans", "text": ""}
{"id": "3494093", "revid": "287204", "url": "https://it.wikipedia.org/wiki?curid=3494093", "title": "Ra\u00fal S\u00e1nchez", "text": ""}
{"id": "3494098", "revid": "726373", "url": "https://it.wikipedia.org/wiki?curid=3494098", "title": "Breed (videogioco)", "text": "Breed \u00e8 un videogioco di fantascienza sviluppato da Brat Design e pubblicato da CDV Software Entertainment.\nTrama.\nNell'anno 2600 gran parte della popolazione della Terra \u00e8 emigrata verso il sistema stellare binario Besalius, formando delle colonie. Tutto sembrava tranquillo, fino a quando, nel 2602, le colonie furono attaccate da una razza aliena che sarebbe stata soprannominata \"Breed\". Questi attacchi sembrarono essere casuali e senza logica, ma furono comunque devastanti. Sotto un tale assalto, le colonie non avevano altra scelta che inviare una richiesta di soccorso alla Terra.\nNel 2603, un collettivo militare terrestre, conosciuto come United Space Corps (USC), mobilit\u00f2 una flotta di incrociatori in risposta alla crescente minaccia Breed. Queste navi fecero un viaggio lungo un anno verso il Sistema Besalius, sperando di non arrivare troppo tardi.\nOgni incrociatore era equipaggiato con le pi\u00f9 moderne tecnologie ed armi, oltre ad essere ben fornito con veicoli d'assalto e imbarcazioni da caccia.\nLa flotta arriv\u00f2 a Besalius nel 2604. La battaglia fu lunga e difficile, poich\u00e9 la razza non avrebbe lasciato il sistema senza combattere, e la loro mancanza di intelligenza era compensata dalla loro natura feroce. Questo conflitto contro i Breed verr\u00e0 conosciuto come la \"Guerra delle Colonie\".\nLe risorse degli esseri umani durante la guerra furono drasticamente drenati e le forze USC arrivarono quasi al punto di rottura. Nel 2624 le forze USC vinsero la guerra, ma non senza costi. Le colonie erano state devastate e la flotta gravemente danneggiata al punto che solo l'USC Darwin era capace di far ritorno sulla Terra. Capitanata da Saul Richter, stanco della guerra e segnato dalle battaglie, l'equipaggio della nave inizi\u00f2 il viaggio di ritorno.\nNel 2625, i veterani della vittoria su Besalius finalmente fecero ritorno a casa, in attesa di un caloroso benvenuto. Invece, quello che trovarono fu solamente il loro mondo in fiamme, che, in mancanza di 20 anni, era stato conquistato dai Breed. La guerra su Besalius non fu altro che una tattica diversiva, un piano per tirare il grosso delle forze di difesa via dalla Terra, lasciando il pianeta scoperto per invasione. La popolazione umana era stata sterminata, le citt\u00e0 rase al suolo e i superstiti ridotti in schiavit\u00f9 in campi di lavoro forzato.\nMa l'umanit\u00e0 non era ancora pronta per estinguersi. La USC Darwin si spost\u00f2 in orbita attorno alla Terra e vi rimase sotto la copertura di un dispositivo di occultamento. Il capitano Richter inizi\u00f2 a ordinare \"attacchi chirurgici\" su obiettivi nemici principali. Alla fine, l'equipaggio della Darwin riesce a collegarsi con la resistenza umana sotto il comando di Carla Alvarez, un loro leader carismatico. Insieme all'USC Darwin e Carla, i soldati sperarono solo di poter arginare la marea e, un giorno, riconquistare la Terra.\nAccoglienza.\nAlcuni hanno criticato la sua mancanza di profondit\u00e0, nonch\u00e9 elementi di narrazione inefficienti.\nIl gioco \u00e8 stato malamente ricevuto dalla comunit\u00e0, ma alcune recensioni hanno lodato diversi elementi del gioco.\nControversie.\nEsiste pi\u00f9 di una versione del gioco. La versione \"Xplosiv\" non sembra soffrire degli stessi problemi di cui soffre la versione originale (crash continui, tempi di caricamento molto lenti).\nAnche se le informazioni sembrano essere scarse, una controversia sembra essere scoppiata tra gli sviluppatori, Brat Designs, e i distributori, CDV. Gli sviluppatori hanno affermato che una versione inferiore del gioco \u00e8 stata pubblicata da CDV. Questi ultimi affermano di essere stati forniti con una versione difettosa del gioco e di aver dovuto apportare codifiche supplementari."}
{"id": "3494103", "revid": "767487", "url": "https://it.wikipedia.org/wiki?curid=3494103", "title": "Sergio Navarro", "text": "Carriera.\nCon l'Universidad de Chile vinse per tre volte il campionato nazionale (1959, 1962, 1964)."}
{"id": "3494109", "revid": "827882", "url": "https://it.wikipedia.org/wiki?curid=3494109", "title": "Carlos Alberto Betancur", "text": "Carriera.\nNel 2009, da Under-23, Betancur vince la Vuelta a Colombia Sub-23 e, nello stesso anno, prende parte alla prova in linea dei campionati del mondo di categoria a Mendrisio con la nazionale colombiana; in tale gara conclude secondo, alle spalle del solo Romain Sicard. L'anno dopo si aggiudica invece due tappe e la vittoria finale al Girobio, superando il connazionale Eduard Beltr\u00e1n.\nNel 2011 viene messo sotto contratto dalla squadra italiana Acqua &amp; Sapone, debuttando cos\u00ec nel professionismo; nello stesso anno prende parte al suo primo Giro d'Italia, che conclude al cinquantottesimo posto. In ottobre ottiene il primo successo da professionista \u2013 fa suo il Giro dell'Emilia \u2013 e si classifica inoltre nono al Giro di Lombardia.\nNel 2012 conquista la quinta tappa del Giro del Belgio, il Trofeo Melinda e la tappa conclusiva della Monviso-Venezia, ottenendo anche numerosi altri piazzamenti: quarto e miglior giovane al Giro del Trentino, secondo al Giro di Toscana, quarto alla Quatre Jours de Dunkerque, quinto alla Milano-Torino e al Giro del Piemonte. Al termine della stagione, dopo la chiusura dell'Acqua &amp; Sapone, passa alla francese AG2R La Mondiale.\nNella primavera del 2013 \u00e8 protagonista nelle classiche delle Ardenne, si classifica infatti terzo alla Freccia Vallone e quarto alla Liegi-Bastogne-Liegi. Nel successivo Giro d'Italia coglie quattro podi di tappa (tre secondi posti e un terzo) e rimane spesso con i migliori in salita: si piazza cos\u00ec al quinto posto della graduatoria generale, vincendo al contempo la maglia bianca della classifica giovani. Nel 2014 si impone nella classifica generale della Parigi-Nizza, vincendo in questa corsa anche due tappe e la maglia di miglior giovane.\nPer la stagione 2016 si accasa alla Movistar, tornando al successo: si impone in una tappa della Vuelta a Castilla y Le\u00f3n, perdendo la maglia di capoclassifica durante l'ultima frazione, e una della Vuelta a Asturias. Al Giro d'Italia 2016 partecipa come gregario di Alejandro Valverde ritirandosi alla 19\u00aa tappa. A inizio settembre, dopo oltre tre mesi lontano dalle gare, torna in Europa ad allenarsi puntando a far bene nelle gare italiane di fine stagione. Rientra in gara al Giro della Toscana classificandosi penultimo, ritirandosi poi in tutte le prove seguenti."}
{"id": "3494110", "revid": "287204", "url": "https://it.wikipedia.org/wiki?curid=3494110", "title": "Livio Ratto", "text": "Biografia.\nRatto fu uno dei fondatori del River Plate, come rappresentante del Club Santa Rosa, e gioc\u00f2 nel ruolo di difensore alcune amichevoli nei primi anni del XX secolo. Durante la fondazione, propose di chiamare la nuova societ\u00e0 \"Club Atl\u00e9tico Forward\", ma questo nome fu rifiutato, poich\u00e9 gli fu preferito quello di \"Club Atl\u00e9tico River Plate\", suggerito da Pedro Mart\u00ednez. In seguito collabor\u00f2 con Leopoldo Bard alla ricerca di un campo sportivo per la squadra, che fu poi trovato nella zona della D\u00e1rsena Sur. Ratto fu nominato presidente nel 1917, e rimase in carica fino al 1918."}
{"id": "3494114", "revid": "599013", "url": "https://it.wikipedia.org/wiki?curid=3494114", "title": "Antonio Arias Mujica", "text": ""}
{"id": "3494122", "revid": "124123", "url": "https://it.wikipedia.org/wiki?curid=3494122", "title": "Sibyl de Neufmarch\u00e9", "text": "La famiglia.\nSibyl de Neufmarch\u00e9 nacque attorno al 1100 a Brecon citt\u00e0 di cui suo padre, Bernard de Neufmarch\u00e9 era signore. Da parte di madre era bis-nipote del grande sovrano gallese Gruffydd ap Llywelyn. Sua madre, Nest ferch Osbern, era di origine gallese, dal suo matrimonio con de Neufamrch\u00e9 nacquero Sibyl, Philip e un altro fratello, Mahel. Sua nonna dal lato materno era Edith di Mercia che fu brevemente regina consorte d'Inghilterra grazie al suo matrimonio con Aroldo II d'Inghilterra ucciso nella battaglia di Hastings nel 1066.\nIl cognome di famiglia rimandava al suo luogo d'origine, suo padre Bernard infatti era nato a Neuf-March\u00e9 nell'Alta Normandia ed aveva combattuto sotto il comando di Guglielmo il Conquistatore, Guglielmo II d'Inghilterra ed infine Enrico I d'Inghilterra. Bernard fu probabilmente uno dei primi conquistatori del Galles, nel 1093 xombatt\u00e8 a Brecon uccidendo il sovrano gallese Rhys ap Tewdwr permettendo a de Neufmarch\u00e9 di diventare il signore di Brecon e di prendere possesso del Regno di Brycheiniog. Questi possedimenti rimasero ai de Neufmarch\u00e9 fino al 1521.\nLe questioni ereditarie ed il matrimonio.\nCome detto prima Sibyl aveva due fratelli maschi, Philip mor\u00ec giovane e Mahel venne invece diseredato. Il giovane scopr\u00ec infatti, grazie all'ammissione di sua madre, davanti al re Enrico I d'Inghilterra e sotto giuramento della sua illegittimit\u00e0. Nest ferch Osbern confess\u00f2 di aver avuto Mahel da un cavaliere la cui identit\u00e0 non \u00e8 a noi nota e la notizia della relazione extra-coniugale di sua madre, forse vedova da poco, spinse Mahel ad uccidere l'uomo con cui commetteva adulterio. La donna non manc\u00f2 di vendicarsi, avanz\u00f2 lei stessa dubbi sulla legittima paternit\u00e0 del figlio col risultato che il giovane venne privato dell'eredit\u00e0 e dei titoli. C'\u00e8 chi suggerisce per\u00f2 un'altra spiegazione, il contratto di matrimonio di Sibyl venne siglato nel 1121 anno in cui Bernard era ancora vivo, ecco perch\u00e9 alcuni storici propendono per l'ipotesi che il re avesse esercitato una forte pressione sulla famiglia cos\u00ec da convincerli a dare a Sibyl, e quindi a suo marito Miles de Gloucester, allora sceriffo di Gloucester, tutti i beni di famiglia. Sia come sia Sibyl fu l'unica figlia riconosciuta legittima ed al marito port\u00f2 in dote la vasta signoria di Brecon, una delle pi\u00f9 importanti, nonch\u00e9 altre numerose propriet\u00e0 di minor rilievo, quali foreste e castelli, compreso quello di Hay-on-Wye.\nIl motivo di tanta attenzione da parte del re era che il marito prescelto per Sibyl, Miles de Gloucester, era uno dei suoi uomini pi\u00f9 fidati. Il matrimonio fu celebrato in una data indefinita fra il 10 aprile ed il 29 maggio 1121, secondo il contratto le terre dei Neufmarch\u00e9 che Sibyl portava in dote dovevano passare al marito dopo la morte dei suoceri, o anche prima qualora essi lo avessero desiderato. Il re non aveva dato tanto a Miles de Gloucester solo per la sua lealt\u00e0, attraverso altri matrimoni da lui voluti riusc\u00ec a mettere nel sud est del Galles degli uomini a lui fedeli che avrebbero senza dubbio perseguito le sue politiche. Circa quattro anni dopo il matrimonio, attorno al 1125, Bernard de Neufmarch\u00e9 mor\u00ec facendo di Sibyl una delle pi\u00f9 importanti e ricche feudatarie del paese.\nSibyl ed il marito insieme ebbero otto figli:\nFra Stefano e Matilde.\nDopo la morte di Enrico I d'Inghilterra, che mor\u00ec nel 1135 senza lasciare eredi maschi legittimi, il trono venne preso da Stefano I d'Inghilterra che lo port\u00f2 via alla cugina Matilde d'Inghilterra (1102-1167) figlia del defunto sovrano. Matilde aveva diversi sostenitori, fra cui i Signori delle Marche, che avevano giurato al loro re morente di essere fedeli alla figlia e di appoggiare la sua ascesa al trono. Miles de Gloucester scelse di appoggiare Stefano che aveva incoraggiato la sua lealt\u00e0 offrendogli le Signorie di Gloucester e Brecknock e nominandolo poi Conestabile d'Inghilterra.\nNel 1126 il padre di Miles, Walter de Gloucester, si era ritirato in uno dei primi monasteri agostiniani del Galles, Llanthony Prior, costruito nella Vale of Ewyas nel 1118. L'intero Galles aveva ribollito lungo tutto il regno di Enrico I d'Inghilterra ed il caos che segu\u00ec la sua morte lo fece esplodere. L'intera zona attorno al monastero ricadde in mano ai gallesi. che divennero tanto ostili da indurre molti ad andarsene. Sibyl e suo marito non furono da meno, nel 1136 fondarono a Gloucester un nuovo priorato e si stabilirono nelle sue vicinanze nel 1137.\nNel 1139 Matilde d'Inghilterra (1102-1167) torn\u00f2 in Inghilterra pronta a combattere per il trono supportata dal suo potente fratellastro, Roberto di Gloucester, ed ecco che Miles de Gloucester diede l'appoggio all'ex-imperatrice, Roberto infatti era il grande feudatario dei gran parte dei suoi feudi. Ovviamente perse la carica di Conestabile, ma il 25 luglio 1141, per ricompensarlo del proprio aiuto, Matilde lo invest\u00ec del titolo di Conte di Hereford, oltre a diverse altre propriet\u00e0 come castelli, foreste ed anche la signoria di Abergavenny.\nDurante l'Anarchia (storia inglese) la vita nelle terre di de Gloucester era diventata caotica e conflittuale, e pare che Sibyl non avesse approvato la decisione del marito di abbandonare Stefano per Matilda, temendo forse delle ripercussioni. Il tempo le diede ragione, quando Matilde venne sconfitta nel tardo 1141 la sua famiglia si trov\u00f2 in disgrazia, la situazione peggior\u00f2 nel 1143, quando il Vescovo di Hereford, Roberto de Bethune arriv\u00f2 a scomunicare suo marito. Quando la guerra fra Stefano e Matilde era ancora in corso, Miles, per avere il denaro necessario per supportare l'ex imperatrice, aveva imposto delle tasse alla chiesa, pratica che il vescovo aveva ritenuto illegale. Il chierico aveva risposto scomunicando de Gloucester una prima volta e questi aveva reagito mandando degli uomini a spogliare la diocesi di ogni bene possibile. Ritornato al trono Stefano I d'Inghilterra tolse il titolo di conte a de Gloucester per darlo a Roberto di Beaumont, II conte di Leicester, ma Miles non si arrese mai a cedere ne il titolo, ne il contado.\nLa vedovanza e la morte.\nSibyl rimase vedova il 24 dicembre 1143, quando suo marito mor\u00ec ucciso da una freccia al petto partita accidentalmente durante una battuta di caccia. Al titolo di conte successe il loro figlio maggiore, Roger, che, memore della scomunica del padre, rimase un nemico giurato della chiesa fino a che non decise di entrare come monaco nel monastero di Gloucester.\nA seguito della morte del marito Sibyl entr\u00f2 nel convento di Llanthony Secunda che lei ed il marito avevano fondato a Gloucester. La data della sua morte \u00e8 sconosciuta.\nL'eredit\u00e0.\nIl suo primogenito, Roger, mor\u00ec senza figli nel 1155 e l'eredit\u00e0 venne divisa fra le sue sorelle superstiti. La Signoria di Brecon pass\u00f2 quindi alla figlia di Sibyl, Berta di Hereford che la pass\u00f2, col matrimonio, alla famiglia dei de Braose.\nLa Signoria di Brecknock pass\u00f2 ai de Bohun, tramite la sua tris-nipote Eleanor de Braose, che spos\u00f2 Humphrey di Bohun, II conte di Hereford e I conte di Essex attorno al 1241."}
{"id": "3494127", "revid": "287204", "url": "https://it.wikipedia.org/wiki?curid=3494127", "title": "Cleveland Cavaliers 2011-2012", "text": "La stagione 2011-12 dei Cleveland Cavaliers fu la 42\u00aa nella NBA per la squadra."}
{"id": "3494131", "revid": "1793900", "url": "https://it.wikipedia.org/wiki?curid=3494131", "title": "Bush Tower", "text": "La Bush Tower, anche chiamata Bush Terminal International Exhibit Building, \u00e8 uno storico grattacielo newyorkese di trenta piani situato ad est di Times Square, al 130-132 West della 42\u00aa strada tra Broadway e la Sixth Avenue a Midtown, Manhattan.\nStoria.\n\u00c8 stata costruita tra il 1916 e il 1917 per la Bush Terminal Company di Irving T. Bush, proprieraria del Bush Terminal a Sunset Park, con lo scopo di creare un'area espositiva e di ritrovo sociale, anche se poi venne riconvertito con destinazione direzionale. Il suo stile neogotico, combinato all'elevata altezza e ad una base molto stretta, ha fatto s\u00ec che la Bush Tower assumesse un ruolo chiave nello stile dei grattacieli newyorkesi dopo la zonizzazione del 1916."}
{"id": "3494136", "revid": "1318658", "url": "https://it.wikipedia.org/wiki?curid=3494136", "title": "Attaccante (hockey su ghiaccio)", "text": "\u00c8 definito attaccante il giocatore di hockey su ghiaccio con il compito di realizzare goal e assist per la propria squadra.\nRuolo e posizioni.\nNel corso dell'incontro, gli attaccanti agiscono in posizione avanzata rispetto ai difensori per cercare di segnare punti. In fase di non possesso \u2014 ovvero quando \u00e8 la formazione avversaria a giocare il disco \u2014 hanno invece il compito di \u00abrientrare\u00bb, per supportare la manovra difensiva.\nCaratteristiche necessarie per interpretare al meglio il ruolo sono: velocit\u00e0, prestanza fisica, precisione e potenza nel tiro, abilit\u00e0 nello smarcarsi.\nCentro.\nL'attaccante centrale, o centro, si muove a ridosso della porta avversaria, per avere maggiori opportunit\u00e0 di realizzazione. \u00c8 spesso ricercato in profondit\u00e0 dai passaggi dei compagni di squadra, cos\u00ec da porlo in condizione di battere a rete.\nAla.\nLe ali sono invece attaccanti laterali, originariamente quelli che si muovono lungo le fasce. Si occupano principalmente di aiutare i difensori, oltre a servire il centro oppure concludere personalmente in porta. Il ruolo dell'ala si distingue in ala sinistra (LW, dall'inglese \"Left Wing\") e ala destra (RW, dall'inglese \"Right Wing\"). Idealmente l'ala sinistra \u00e8 caratterizzata da un tiro sinistro e l'ala destra da un tiro destro. \nIn genere le ali lavorano affiancando il centro. Al giorno d'oggi, ci sono diversi tipi di ali nel gioco: veri e propri marcatori, pedine che disturbano gli avversari, e attaccanti che lavorano lungo le assi e negli angoli. Spesso il ruolo preciso di un'ala in una linea dipende dal tipo di ruolo dell'altra ala; di solito le linee avranno un'ala pi\u00f9 orientata al goal e un'ala pi\u00f9 focalizzata a giocare lungo le assi, a controllare la manovra e a passare il disco agli altri. Normalmente le ali sono fisicamente pi\u00f9 grosse dei centri e pi\u00f9 piccole dei difensori, ma non esistono regole o tendenze precise. \nTipologie di attaccanti.\nPlaymaker.\nIl \"playmaker\" o \"set-up player\" \u00e8 il giocatore che deve creare gioco e mettere in condizioni i compagni di segnare goal. Di regola un playmaker segna pi\u00f9 assist che goal, ha un'ottima visione di gioco ed \u00e8 abile nella lettura della manovra.. Celebri esempi di playmaker sono Stan Mikita, Peter \u0160\u0165astn\u00fd, Mario Lemieux, Wayne Gretzky, Denis Savard, Adam Oates, Doug Gilmour, Mark Messier, Steve Yzerman, Sergej Fedorov, Ron Francis, Peter Forsberg, Joe Thornton, Henrik Sedin, Pavel Datsyuk, Sidney Crosby, Connor McDavid, Nicklas B\u00e4ckstr\u00f6m e molti altri.\nGoal scorer e sniper.\nLo \"sniper\" (letteralmente \"cecchino\" in inglese) \u00e8 l'attaccante che segna i goal, caratterizzato da un tiro preciso e potente e dalle capacit\u00e0 di finalizzazione. Spesso gli \"sniper\" segnano pi\u00f9 goal che assist. Diversi attaccanti segnano moltissimi goal con la un'ottima lettura del gioco e sfruttando bene la manovra, grazie al loro fiuto del goal e alla loro intelligenza hockeistica (Wayne Gretzky \u00e8 il migliore esempio). Oltre a Gretzky, altri attaccanti che si sono distinti per la quantit\u00e0 di goal segnati o le loro qualit\u00e0 di goleador sono Cy Denneny, Babe Dye, Maurice Richard, Gordon Howe, Bobby Hull, Mike Bossy, Tim Kerr, Pat LaFontaine, Michel Goulet, Mike Gartner, Guy Lafleur, Mats Sundin, Marcel Dionne, Mario Lemieux, Jarom\u00edr J\u00e1gr, Brett Hull, Pavel Bure, Teemu Sel\u00e4nne, Jarome Iginla, Luc Robitaille, Aleksandr Mogil'nyj e in anni pi\u00f9 recenti Steven Stamkos, Joe Pavelski, Patrick Marleau, Patrick Kane, Vladimir Tarasenko, Jeff Carter, Aleksandr Ove\u010dkin, Patrik Laine.\nPower forward.\nCon l'espressione inglese \"power forward\" s'intende un attaccante capace di segnare goal e assist e di giocare in modo fisico. Generalmente i \"power forward\" raccolgono molti punti e molti minuti di penalit\u00e0. Sono attaccanti fisicamente possenti e dominanti, che tendono a usare l'aggressivit\u00e0 per recuperare il disco alle assi, hanno istinti offensivi, mobilit\u00e0, capacit\u00e0 tecniche e di bastone, precisione, sono difficili da ostacolare sia quando sono in controllo del disco, sia quando si trovano davanti alla porta avversaria e non si tirano indietro di fronte a uno scontro fisico. Il \"power forward\" segna molti goal, ma crea anche il gioco per i suoi compagni. Dato che combinano capacit\u00e0 offensive, tecnica e fisicit\u00e0, i \"power forward\" sono spesso ritenuti attaccanti completi. \nOriginariamente il termine non era parte del gergo hockeistico, ma ha iniziato ad essere utilizzato per le caratteristiche di gioco di Cam Neely, attaccante dei Boston Bruins. Gli attaccanti cos\u00ec definiti spesso sono ali, dal momento che partecipano alla manovra offensiva e giocando lungo le fasce laterali si scontrano fisicamente con gli avversari, ma vi sono anche centri. Pioniere in questo ruolo fu l'attaccante Charlie Conacher, ala destra dei Toronto Maple Leafs, ruolo perfezionato poi da Gordie Howe, ala destra dei Detroit Red Wings, giocatore famoso per la sua forza fisica e la sua prolificit\u00e0 e considerato uno dei migliori \"power forward\" di sempre ben prima che l'espressione diventasse celebre. Altri esempi sono Tim Kerr, John LeClair, Kevin Stevens, Rick Tocchet, Keith Tkachuk, Eric Lindros, Brendan Shanahan, Jarome Iginla, Jason Arnott, Mark Messier, Shane Doan, Alexander Ovechkin, Leon Draisaitl, Blake Wheeler, Anze Kopitar e Ryan Getzlaf.\nAttaccante Two-Way.\nNell'hockey su ghiaccio, l'attaccante \"two-way\" possiede capacit\u00e0 nell'aspetto difensivo del gioco che eguagliano per qualit\u00e0 quelle offensive. A differenza del \"power forward\", per un attaccante two-way la stazza non \u00e8 una caratteristica vincolante, ma lo sono invece impegno, perseveranza e determinazione. Oltre a segnare goal e assist, aiutano i difensori nella manovra difensiva, effettuano i takeaway (recuperano il disco in difesa e tolgo la pressione dalla loro zona difensiva), chiudono i check, bloccano i tiri, sia nel 5 contro 5, sia nelle situazioni di inferiorit\u00e0 numerica. I giocatori two-way sono considerati essenziali soprattutto per vincere i playoff, dato che nel post-season il gioco \u00e8 pi\u00f9 duro e pi\u00f9 tirato e i singoli episodi contano molto: segnare goal decisivi, essere abili playmaker e sbloccare o influenzare le partite con giocate vantaggiose sono tutti aspetti che favoriscono la propria squadra rispetto agli avversari. Per potere raggiungere questo tipo di gioco, spesso i giocatori two-way devono sacrificare le loro statistiche personali offensive e segnano quindi meno goal e meno assist degli attaccanti rivolti solo all'aspetto offensivo del gioco. Nella National Hockey League il premio assegnato al miglior attaccante two-way \u00e8 il Frank J. Selke Trophy. In tale ruolo si sono distinti sia centri, sia ali, fra i quali Bob Gainey, Bobby Clarke, Frank Nighbor, Guy Carbonneau, Sergej Fedorov, Michael Peca, Jere Lehtinen, Steve Yzerman, Rod Brind'Amour, Ryan Kesler, Henrik Zetterberg, Pavel Datsyuk, An\u017ee Kopitar, Jonathan Toews, Nicklas B\u00e4ckstr\u00f6m, Jordan Staal, David Backes, Ryan O'Reilly, Patrice Bergeron. \n200-foot game.\nCon l'espressione inglese \"200-foot game\" nell'hockey su ghiaccio s'intende un attaccante che s'impegna a tutta pista, in zona offensiva, in zona neutra e in zona difensiva. L'espressione deriva dalla lunghezza della pista da hockey su ghiaccio, standardizzata a una lunghezza di 200 piedi, unit\u00e0 di misura usata nei paesi anglosassoni, corrispondente a circa 60 metri. Questi attaccanti si differenziano dai giocatori che evitano le manovre di forecheck e backcheck, che evitano gli scontri per il disco alle assi e si limitano a segnare goal e punti o ai contropiedi, come ad esempio Pavel Bure e Brett Hull. L'attaccante che gioca un gioco \"200-foot-game\" si batte in ogni zona della pista, contrasta gli avversari per il controllo del disco sia quando \u00e8 in suo possesso, sia quando non lo \u00e8, e utilizza il corpo per crearsi spazi. Generalmente il \"200-foot-game\" \u00e8 una caratteristica del ruolo di centro, ma anche un'ala pu\u00f2 distinguersi in questo senso come per esempio Jari Kurri o Bob Gainey. Celebri giocatori ad avere impersonato molto bene questo tipo di gioco sono Bryan Trottier, Steve Yzerman, Patrice Bergeron, Doug Gilmour, Pavel Datsyuk, Henrik Zetterberg, Mike Modano, Bobby Clarke, Sergei Fedorov, Joe Sakic, Frank Nighbor, Sidney Crosby, Peter Forsberg, Anze Kopitar, Jonathan Toews e Nicklas B\u00e4ckstr\u00f6m.\nLa presenza di attaccanti in grado di giocare il \"200-foot-game\" \u00e8 considerata una caratteristica necessaria per avere successo nel moderno hockey su ghiaccio."}
{"id": "3494139", "revid": "263989", "url": "https://it.wikipedia.org/wiki?curid=3494139", "title": "Centro (hockey su ghiaccio)", "text": ""}
{"id": "3494142", "revid": "729019", "url": "https://it.wikipedia.org/wiki?curid=3494142", "title": "Membrana di Descemet", "text": "La membrana di Descemet \u00e8 una membrana basale, a livello della cornea, simile alla membrana di Bowman, \u00e8 anch'essa acellulare perch\u00e9 composta solo da fibre collagene che le forniscono elasticit\u00e0. \u00c8 una struttura di transizione tra stroma di cui risulta essere un condensamento e endotelio (da cui funge da base di appoggio). Composta da fibre collagene non orientate. Ha funzione strutturale e di transizione. Prende il nome dal medico francese Jean Descemet (1732-1810).\nStruttura.\nHa uno spessore compreso tra gli 8 e i 14 micron. Perifericamente si unisce alle trabecole del limbus sclerocorneale; \u00e8 formata da un reticolo piuttosto sottile immerso in materiale amorfo ed \u00e8 rivestita in profondit\u00e0 da cellule endoteliali che guardano verso la camera anteriore. Si interpone tra stroma ed endotelio.\nVa a costituire la cornea insieme a:\nPatologia.\nUn significativo danno a questa membrana pu\u00f2 richiedere un trapianto di cornea. La Distrofia di Fuchs Danni \u00e8 una condizione ereditaria dove la membrana di Descemet si deteriora progressivamente e la cornea si ispessisce. Lo scambio di nutrienti tra la cornea e il resto dell'occhio viene interrotto. Pu\u00f2 essere curata tramite chirurgia, tramite la rimozione della membrana di Descemet danneggiata e il trapianto di una nuova membrana prelevata dall'occhio di un donatore. La maggior parte delle cellule squamose della membrana del donatore sopravvivono bloccando il deterioramento della cornea.\nLa membrana di Descemet \u00e8 anche un sito di deposizione del rame nei pazienti con la malattia di Wilson o altre malattie del fegato, che portano alla formazione degli anelli di Kayser-Fleischer."}
{"id": "3494163", "revid": "599013", "url": "https://it.wikipedia.org/wiki?curid=3494163", "title": "Carlos Contreras Guillaume", "text": "Carriera.\nCon la Nazionale cilena ha preso parte ai Mondiali 1962."}
{"id": "3494166", "revid": "729019", "url": "https://it.wikipedia.org/wiki?curid=3494166", "title": "Isola Khvostof", "text": "Khvostof (in lingua aleutina \"Atanax\"; in russo \u0425\u0432\u043e\u0441\u0442\u043e\u0432\u0430, \"Hvostova\") \u00e8 un'isola che fa parte delle Rat, un gruppo delle Aleutine occidentali e appartiene all'Alaska (USA). Ha preso il suo nome dall'ufficiale navale russo Nikolaj Aleksandrovi\u010d Chvostov (\u0425\u0432\u043e\u0441\u0442\u043e\u0432, \u041d\u0438\u043a\u043e\u043b\u0430\u0439 \u0410\u043b\u0435\u043a\u0441\u0430\u043d\u0434\u0440\u043e\u0432\u0438\u0447) che esplor\u00f2 la regione assieme a Gavriil Ivanovi\u010d Davydov (\u0414\u0430\u0432\u044b\u0434\u043e\u0432, \u0413\u0430\u0432\u0440\u0438\u0438\u043b \u0418\u0432\u0430\u043d\u043e\u0432\u0438\u0447) (che ha dato a sua volta il nome all'isola Davidof) come narrato nel libro \"Duplice viaggio in America degli ufficiali della marina Hvostov e Davydov\" del 1810.\nL'isola sale ripida sulla sua sponda occidentale, fino ad un'altezza di 256 metri. La parte orientale dell'isola \u00e8 caratterizzata da un altopiano che digrada dolcemente. Khvostof \u00e8 probabilmente il residuo dell'eruzione di una grande vulcano che esplose nel Terziario."}
{"id": "3494168", "revid": "533647", "url": "https://it.wikipedia.org/wiki?curid=3494168", "title": "Roano", "text": ""}
{"id": "3494169", "revid": "2151382", "url": "https://it.wikipedia.org/wiki?curid=3494169", "title": "Istituto nazionale di oceanografia e di geofisica sperimentale", "text": "L'Istituto nazionale di oceanografia e di geofisica sperimentale \u00e8 un ente pubblico nazionale di ricerca scientifica che svolge, pubblica, coordina e promuove studi multidisciplinari nel campo delle scienze della Terra. \u00c8 anche noto come OGS, acronimo di Osservatorio Geofisico Sperimentale di Trieste, denominazione in vigore fino al 1999, anno di trasformazione in ente pubblico nazionale. L'acronimo OGS \u00e8 stato mantenuto anche dopo la trasformazione in ente pubblico.\nStoria.\nLe sue origini risalgono alla seconda met\u00e0 del XVIII secolo, quando l'imperatrice Maria Teresa d'Asburgo chiese ai gesuiti di fondare una Scuola di astronomia e di navigazione, per soddisfare le esigenze di traffico e di sviluppo del porto di Trieste dopo la dichiarazione di porto franco del 1719 da parte dell'Imperatore Carlo VI.\nDa allora divent\u00f2 Accademia imperiale di commercio e nautica (1817), poi osservatorio meteorologico (1841) e osservatorio marittimo (1903) e Istituto geofisico di Trieste (1921). Nel 1941 divenne Istituto talassografico di Trieste e fu dotato, nel 1949, della stazione sismica di Trieste. Fu poi Osservatorio Geofisico di Trieste nel 1949 e Osservatorio Geofisico Sperimentale dal 1958, quindi Osservatorio Geofisico Sperimentale (1989) fino al 1999, in cui ha acquisito l'assetto di ente pubblico con il nome di Istituto nazionale di oceanografia e di geofisica sperimentale.\nCampi di interesse.\nL'attivit\u00e0 istituzionale dell'OGS \u00e8 rivolta alla ricerca di base e applicata. I settori prioritari di intervento sono, in particolare, i seguenti: "}
{"id": "3494179", "revid": "287204", "url": "https://it.wikipedia.org/wiki?curid=3494179", "title": "Dunajsky Klatov", "text": ""}
{"id": "3494185", "revid": "767487", "url": "https://it.wikipedia.org/wiki?curid=3494185", "title": "Prvoslav Mihajlovi\u0107", "text": "Carriera.\nCon il Partizan vinse due campionati (1947, 1949) e quattro Coppe nazionali (1947, 1952, 1954 e 1957). Gioc\u00f2 in prestito per due mesi anche nella Stella Rossa, ma, pur vincendo il campionato, ebbe occasione di disputare soltanto 10 amichevoli e di segnare 2 reti prima di tornare al Partizan.\nIn seguito fu allenatore aggiunto della Jugoslavia ai Mondiali del 1962, poi lavor\u00f2 come dirigente al Partizan ed in vari altri club di altri continenti."}
{"id": "3494195", "revid": "599013", "url": "https://it.wikipedia.org/wiki?curid=3494195", "title": "Danilo Popivoda", "text": ""}
{"id": "3494200", "revid": "599013", "url": "https://it.wikipedia.org/wiki?curid=3494200", "title": "Enver Had\u017eiabdi\u0107", "text": ""}
{"id": "3494201", "revid": "287204", "url": "https://it.wikipedia.org/wiki?curid=3494201", "title": "Enver Hadziabdic", "text": ""}
{"id": "3494202", "revid": "767487", "url": "https://it.wikipedia.org/wiki?curid=3494202", "title": "Omar the Tentmaker", "text": "Omar the Tentmaker \u00e8 un film muto del 1922 diretto da James Young.\nTrama.\nLo studente Omar ama e sposa in segreto Shireen. Ma lo sci\u00e0 divide i due innamorati, prendendo la donna per il suo harem. Shireen lo rifiuta: gettata in carcere, viene venduta come schiava dopo aver partorito il bambino di Omar.\nPassano gli anni: due amici d'infanzia di Omar, Nizam e Hassan, sono diventati rispettivamente Gran Vizir e governatore. Omar crede che la piccola Shereen sia la figlia dello sci\u00e0. Quando l'uomo viene arrestato e torturato per aver ospitato un crociato, Nizam lo libera e punisce Hassan, che aveva ordinato la tortura. Riunisce poi Omar a Shireen e alla loro figlia.\nProduzione.\nIl film fu prodotto dalla Richard Walton Tully Productions.\nDistribuzione.\nDistribuito dalla Associated First National Pictures, il film fu presentato da Richard Walton Tully. Usc\u00ec nelle sale cinematografiche USA nel dicembre 1922."}
{"id": "3494204", "revid": "599013", "url": "https://it.wikipedia.org/wiki?curid=3494204", "title": "Dra\u017een Mu\u017eini\u0107", "text": "Carriera.\nClub.\nMilit\u00f2 nell' per dieci stagioni vincendo 9 trofei. Con la squadra spalatina segn\u00f2 28 reti in 508 presenze ed esord\u00ec in campionato il 29 marzo 1970, in trasferta contro il . \nFu il capitano dei \"bijeli\" nel derby casalingo del 4 maggio 1980 contro la , partita resa storica dall'annuncio della morte del maresciallo Tito.\nNel 1980 si trasfer\u00ec al per un ingaggio record della storia del club di 300.000 sterline, nei \"canarini\" gioc\u00f2 una trentina di partite in due stagioni senza mai entusiasmare. Conclusa l'avventura in Inghilterra si ritir\u00f2 dal calcio giocato.\nNazionale.\nIl suo debutto con la nazionale jugoslava risale al 17 aprile 1974 nella partita contro l'Unione Sovietica giocata a Zenica. La sua ultima partita con la nazionale risale al 10 ottobre 1979 contro la Spagna a Valencia.\nIndoss\u00f2 la maglia della nazionale per un totale di trentadue partite andando una sola volta a segno. \nInoltre ha partecipato ai Mondiali di Germania Ovest 1974."}
{"id": "3494207", "revid": "599013", "url": "https://it.wikipedia.org/wiki?curid=3494207", "title": "Enver Mari\u0107", "text": ""}
{"id": "3494208", "revid": "767487", "url": "https://it.wikipedia.org/wiki?curid=3494208", "title": "The Lords of Altamont", "text": "I Lords of Altamont sono un gruppo musicale Hard Rock/Garage/Punk/Psychedelic statunitense, fondato a Los Angeles.\nLa formazione iniziale includeva membri di The Bomboras, The Fuzztones, MC5 e The Cramps. Fino ad ora la band ha pubblicato 6 album, l'ultimo dei quali nel 2017, dal titolo \"The Wild Sound of Lords of Altamont\"."}
{"id": "3494209", "revid": "399", "url": "https://it.wikipedia.org/wiki?curid=3494209", "title": "Pedometro", "text": "Il pedometro (detto anche podometro o contapassi) \u00e8 un apparato che misura il numero di passi compiuti da una persona rilevando il movimento dei suoi fianchi. Fornisce quindi anche una misura indiretta della distanza e della velocit\u00e0.\nDescrizione.\nLo strumento \u00e8 spesso appeso all'altezza della cintura.\nLa precisione delle misurazioni dipende molto dalla capacit\u00e0 di mantenere una falcata costante, e varia da pedometro a pedometro. Alcuni strumenti registrano come passi anche altri movimenti, come ad esempio quello di allacciarsi le scarpe, sebbene le versioni pi\u00f9 recenti riescano a discriminare questo tipo di movimenti.\nOriginariamente utilizzato solamente da sportivi, i pedometri si sono diffusi per misurare l'attivit\u00e0 fisica compiuta da una persona, e per motivare a compiere esercizio.\nI pedometri sono stati integrati anche in dispositivi elettronici quali lettori MP3 o telefoni cellulari."}
{"id": "3494211", "revid": "110157", "url": "https://it.wikipedia.org/wiki?curid=3494211", "title": "Oratorio di San Sebastiano (Altare)", "text": "L'oratorio di San Sebastiano \u00e8 un luogo di culto cattolico situato nel comune di Altare, in piazza San Sebastiano, in provincia di Savona. Fino al 2004 fu la sede provvisoria del locale museo del vetro, quest'ultimo collocato attualmente nei locali di villa Rosa.\nStoria e descrizione.\nL'edificio, costruito intorno al XVI secolo, ricalca lo stile artistico del Rinascimento. Sulla facciata \u00e8 presente una croce in legno, murata nel 1926, a ricordo dell'impegno dei frati cappuccini nell'anno santo del 1925.\nIl campanile, che ora sorge a sinistra, in origine sorgeva a destra, dopo che il violento terremoto nel 1887 ne costrinse la demolizione."}
{"id": "3494215", "revid": "113268", "url": "https://it.wikipedia.org/wiki?curid=3494215", "title": "Termojet", "text": ""}
{"id": "3494216", "revid": "599013", "url": "https://it.wikipedia.org/wiki?curid=3494216", "title": "Franjo Vladi\u0107", "text": ""}
{"id": "3494217", "revid": "287204", "url": "https://it.wikipedia.org/wiki?curid=3494217", "title": "Associazione Calcio Genova 1893 1936-1937", "text": "Questa pagina raccoglie i dati riguardanti l'Associazione Calcio Genova 1893 nelle competizioni ufficiali della stagione 1936-1937.\nStagione.\nNella stagione 1936-1937 il Genova 1893 si piazza in sesta posizione di classifica con 33 punti.\nMaglie.\nLa maglia per le partite casalinghe presentava i colori rossoblu.\nLa maglia invece per le partite fuori casa era bianca con due strisce verticali rosso e blu, al posto dello stemma societario nella banda rossoblu era presente lo stemma di San Giorgio.\nOrganigramma societario.\nArea direttiva\nArea tecnica"}
{"id": "3494225", "revid": "647919", "url": "https://it.wikipedia.org/wiki?curid=3494225", "title": "Museo Nazionale di Budapest", "text": ""}
{"id": "3494229", "revid": "121958596", "url": "https://it.wikipedia.org/wiki?curid=3494229", "title": "Luka Peruzovi\u0107", "text": "Caratteristiche tecniche.\nGiocava normalmente in posizione di difensore centrale.\nCarriera.\nGiocatore.\nClub.\nNon ancora diciottenne, nel 1969 esordisce nella massima divisione jugoslava con la maglia dell'. Nelle prime tre stagioni non trova molto spazio in squadra, tuttavia conquista un titolo e una Coppa nazionale; diventato titolare a partire dal 1972, vince in seguito altre 4 coppe e 3 titoli.\nLasciata la Jugoslavia, nel 1980 si trasferisce, insieme all'allenatore Tomislav Ivi\u0107, in Belgio. \u00c8 infatti tra le fila dell': coi bianco-malva vince tre titoli belgi e la Coppa UEFA 1982-1983 prima di tornare nell'Hajduk nel 1986. Si ritira infine due anni dopo.\nNazionale.\nEsordisce nella durante la seconda fase a gironi del , sostituendo al 78' Miroslav Pavlovi\u0107 nell'ininfluente sconfitta per 2-1 contro la (entrambe le squadre erano infatti gi\u00e0 eliminate). Partecipa anche successivo al , scendendo in campo nella semifinale persa 4-2 ai tempi supplementari contro la .\nCon la Nazionale disputa in totale 17 incontri fino al 1983, senza segnare gol.\nAllenatore.\nComincia la carriera di allenatore nel 1989 nell'Hajduk. L'anno successivo torna in Belgio, sedendosi in seguito anche sulla panchina dell' e conquistando il titolo nel 1993 coi bianco-malva. Si trasferisce poi in Francia, dove vince la Division 2 alla guida dell', poi guida per due stagioni lo . Negli anni seguenti, dopo alcune brevi esperienze, anche in Turchia, nel 2003 passa ai qatarioti dell', con cui vince tra l'altro il campionato. Nel 2004 diventa invece commissario tecnico del , mentre in seguito si siede anche sulla panchina dei tunisini dello ."}
{"id": "3494230", "revid": "1714743", "url": "https://it.wikipedia.org/wiki?curid=3494230", "title": "Luigi Federico di Sassonia-Hildburghausen", "text": "Biografia.\nEra il sesto figlio del duca Ernesto Federico I di Sassonia-Hildburghausen e della consorte Sofia Albertina di Erbach-Erbach.\nIn giovent\u00f9 entr\u00f2 nell'esercito imperiale dove venne addestrato dal federmaresciallo Friedrich Heinrich von Seckendorff.\nNel 1738 venne nominato Generale Maggiore e l'anno dopo partecip\u00f2 alla campagna contro i Turchi in Ungheria.\nDue anni dopo lasci\u00f2 il servizio imperiale per prendere servizio presso l'esercito bavarese, combattendo nella guerra di successione austriaca.\nNel 1742 la Baviera gli confer\u00ec il titolo di tenente feldmaresciallo.\nL'imperatore Carlo VII gli affid\u00f2 il Reggimento di Fanteria \"Holnstein\" e lo nomin\u00f2 nel 1743 generale feldmaresciallo.\nIl principe Elettore Massimiliano III di Baviera nel 1745 lo promosse comandante di tutte le truppe bavaresi. Come tale, tra il 1746 e il 1748, continu\u00f2 la guerra di successione austriaca combattendo in Olanda dove si trovava accampato il reggimento \"Hildburghausen\".\nNel 1748 si dimise dal servizio bavarese e fece ritorno alla sua citt\u00e0 natale.\nIl 4 maggio 1749 a Weikersheim spos\u00f2 la principessa Cristiana Luisa di Schleswig-Holstein-Sonderburg-Pl\u00f6n,vedova del conte Alberto Luigi di Hohenlohe-Weikersheim, dalla quale non ebbe figli. Grazie alle rendite provenienti dagli Hohenlohe, fu possibile per Federico Luigi ricostruire il vecchio maniero a Hildburghausen. Tuttavia i lavori si rivelarono particolarmente costosi e dovette ricorrere a vari creditori. Non riuscendo a far fronte ai debiti, dovette lasciare di nuovo Hildburghausen e prese di nuovo servizio in Olanda dove venne nominato come governatore di Nimega. Non fece mai pi\u00f9 ritorno in Sassonia morendo a Nimega nel 1759."}
{"id": "3494233", "revid": "110157", "url": "https://it.wikipedia.org/wiki?curid=3494233", "title": "Oratorio di San Rocco (Altare)", "text": "L'oratorio di San Rocco \u00e8 un luogo di culto cattolico situato nel comune di Altare, in piazza San Rocco, in provincia di Savona.\nStoria e descrizione.\nOriginariamente dedicato al protettore dei vetrai - san Filiberto abate - fu eretto nel 1590 e solo dopo la debellazione della pestilenza, che flagell\u00f2 gli abitanti tra il 1628 e il 1631, fu intitolato a san Rocco.\nOggi l'oratorio, a seguito di un accurato restauro ultimato nel 2008, \u00e8 tornato all'originario splendore.\nAll'interno sono presenti due statue dei santi Filiberto e Rocco, quest'ultima nel XVII secolo portata a spalle dei vetrai altaresi da Parma e Piacenza ad Altare per adempiere a un voto. Ancora oggi la statua in gesso viene portata in processione il 16 agosto nel corso della festa patronale."}
{"id": "3494234", "revid": "287204", "url": "https://it.wikipedia.org/wiki?curid=3494234", "title": "Luka Peruzovic", "text": ""}
{"id": "3494235", "revid": "179578", "url": "https://it.wikipedia.org/wiki?curid=3494235", "title": "Rinascimento parmense", "text": "Il Rinascimento parmense fu una delle declinazioni principali dell'arte rinascimentale in Italia. In ritardo rispetto ad altri centri, Parma svilupp\u00f2 a partire dal secondo decennio del Cinquecento una scuola di assoluto prestigio e rilevanza, tra le pi\u00f9 interessanti del secolo, sfornando a breve distanza due maestri assoluti dell'arte quali Correggio e Parmigianino. La vera \"fabbrica\" di talenti fu la chiesa di San Giovanni Evangelista, ricostruita entro il 1519 e decorata da Correggio e un team di giovani promesse destinate a diventare artisti di fama. \nIn generale, le opere di scuola parmense si distinguono per uno stile raffinato e accattivante, le superfici levigate, la scioltezza delle pose e delle espressioni; esse furono una delle fonti di ispirazioni fondamentali per la scuola emiliana del Seicento, quella dei Carracci e di Guido Reni.\nOrigini.\nParma, centro provinciale per tutto il Quattrocento, all'inizio del nuovo secolo non aveva una tradizione pittorica paragonabile a quella di altri centri emiliani come Ferrara e nemmeno come Bologna. Alcuni maestri forestieri vi avevano lavorato sporadicamente, come ad esempio il veneto Cima da Conegliano. Tra i pittori attivi spiccava Filippo Mazzola, padre del celebre Francesco, che aveva visitato Venezia ed aveva sviluppato uno stile legato ai modi di Giovanni Bellini e Vittore Carpaccio. Vi erano inoltre attivi, tra gli altri, Francesco Marmitta e Cristoforo Caselli.\nAll'inizio del Cinquecento Parma recuper\u00f2 velocemente il distacco con gli altri centri, divenendo il centro pi\u00f9 attivo dell'intera regione. Gi\u00e0 nei primi anni del secolo personalit\u00e0 come Alessandro Araldi si dimostrarono aggiornate al repertorio centroitaliano, quello di Perugino e del giovane Raffaello, specializzandosi nella pittura di scenette tra complesse grottesche, girali e candelabre.\nCorreggio.\nOriginario di Correggio, Antonio Allegri pass\u00f2 alla storia col nome della propria citt\u00e0. La sua formazione artistica si svolse tra l'Emilia (sotto lo scultore modenese Antonio Begarelli) e Mantova (a scuola dall'anziano Andrea Mantegna), interessandosi anche di Leonardo, di Raffaello e dei pittori umbri e fiorentini. Una tale ricchezza di spunti gli garant\u00ec un tratto autonomo, basato sulla ricerca di una fluidit\u00e0 narrativa, dove lo sfumato leonardesco era unito a un colore ricco, steso morbidamente, e a un perfetto dominio dell'illusionismo prospettivo, appreso da Mantegna. \nLa sua carriera \u00e8 scandita da tre grandi cicli di affreschi a Parma: la camera della Badessa nel convento di San Paolo (1518), la decorazione nella chiesa di San Giovanni Evangelista (1520-1523) e la cupola del Duomo di Parma con l\"'Assunzione\" (1526-1530). In queste opere, allontanandosi sempre pi\u00f9 dalle regole spaziali quattrocentesche mise su soluzioni scenografiche di raffinata artificiosit\u00e0, che ponevano gi\u00e0 le basi, con un secolo di anticipo, per la grande decorazione barocca.\nNella camera della Badessa finse un pergolato che copre la volta (motivo gi\u00e0 usato da Mantegna e da Leonardo), al quale aggiunse in basso una serie di lunette che, con un efficace chiaroscuro, similano nicchie con rilievi mitologici, di straordinario effetto illusionistico, soprattutto alla soffusa luce naturale che fa risplendere i bianchi dei monocromi.\nA San Giovanni Evangelista spicca l'affresco dell'\"Ascensione di Ges\u00f9\", con l'effetto \"sfondato\" che simula un cielo aperto in cui fluttuano i personaggi visti dal basso. Ultima preoccupazione \u00e8 la misurabilit\u00e0 geometrica dello spazio, con il Cristo sospeso a mezz'aria sopra lo spettatore. \nNel Duomo infine realizz\u00f2 il suo capolavoro, un\"'Assunzione di Maria\" concepita come un tripudio di angeli che, in un turbine circolare di nubi, accompagnano la salita della Vergine verso la luce dorata del paradiso. Messa in secondo piano l'individualit\u00e0 delle singole figure, esse contribuiscono coralmente all'effetto d'insieme, grazie anche al colore leggero e fluente che non genera stacchi netti tra una figura e l'altra. \nNelle pale d'altare Correggio costru\u00ec figure monumentali, con una particolare attenzione al modellato e alla correlazione fluida tra le figure, derivata da Leonardo. Negli ultimi anni di vita, per Federico Gonzaga, avvi\u00f2 la serie degli \"Amori di Giove\", di cui fece in tempo a completare quattro tele. Si tratta di opere in equilibrio tra resa sensuale dell'episodio e trasfigurazione poetica, pietre miliari nella storia della pittura profana.\nParmigianino.\nAllievo di Correggio, Parmigianino fu il secondo grande maestro della scuola parmense. Interessato fin dai primi anni alla grafica, all'ottica e all'alchimia, diede prova di un talento originale e per certi versi eccentrico in opere come l\"'Autoritratto entro uno specchio convesso\" (1524), dalla particolarissima resa percettiva. Dopo aver lavorato col Correggio in San Giovanni, verso il 1522, ebbe una rapida maturazione indipendente nel breve ma intenso periodo trascorso alla piccola corte di Fontanellato presso i Sanvitale. Qui ritrasse Galeazzo Sanvitale (un'opera gi\u00e0 pienamente matura, oggi a Capodimonte) e soprattutto decor\u00f2 ad affresco un piccolo ambiente della rocca, la Stufetta di Diana e Atteone, ovvero il bagno privato della moglie di Galeazzo. In questo ambiente ricre\u00f2 un pergolato ispirato alla Camera di San Paolo del Correggio, arricchendo il modello di tematiche morali e con una tagliente definizione delle forme, opposta alla morbida intonazione luminosa correggesca. \nA differenza del maestro infatti Parmigianino predilesse le forme affusolate, i campi levigati e compatti, il colore quasi smaltato.\nAltri.\nTra gli altri maestri del Rinascimento maturo attivi a Parma ci fu il senese Michelangelo Anselmi, dal 1516. Portatore della cromia pastello cangiante alla Beccafumi, lavor\u00f2 nei grandi cantieri dell'epoca, dalla chiesa di San Giovanni Evangelista, dove affresc\u00f2 le absidi del transetto e due cappelle, e alla Madonna della Steccata, dove decor\u00f2 l'abside e il coro.\nGirolamo Bedoli, cugino a cognato del Parmigianino, fu pure allievo di Correggio e alla partenza di quest'ultimo esegu\u00ec gli affreschi restanti nel Duomo di Parma.\nUn altro artista che conquist\u00f2 meritato prestigio fu Giorgio Gandini del Grano."}
{"id": "3494241", "revid": "1784492", "url": "https://it.wikipedia.org/wiki?curid=3494241", "title": "Rizah Me\u0161kovi\u0107", "text": "Carriera.\nNazionale.\nDisputa una sola gara con nazionale jugoslava, scende in campo il 29 giugno 1972 in occasione dell'amichevole pareggiata 2-2 contro la Scozia. Due anni dopo fu membro della spedizione che prese parte al Mondiale 1974."}
{"id": "3494245", "revid": "287204", "url": "https://it.wikipedia.org/wiki?curid=3494245", "title": "Janiky", "text": ""}
{"id": "3494246", "revid": "1310927", "url": "https://it.wikipedia.org/wiki?curid=3494246", "title": "Eden Ben Basat", "text": "Caratteristiche tecniche.\nAma attaccare costantemente la profondit\u00e0 mutuando certi atteggiamenti da Pippo Inzaghi. Ha l'egoismo tipico del goleador.Destro, fisicamente ben dotato con oltre 183 centimetri, ha rapidit\u00e0 e tecnica a profusione che gli consentono di cercare la conclusione a rete non appena \"vede\" la porta.\nCarriera.\nClub.\nBen Basat \u00e8 cresciuto nell'Hapoel Haifa, ma poi \u00e8 stato spostato nel settore giovanile del Maccabi Haifa. Ronny Levy lo ha promosso in prima squadra il 19 dicembre 2004 contro l'Hapoel Nazareth Illit.\nStade Brestois 29.\nAlla fine della stagione della Ligat ha'Al 2010-2011 Ben Basat riceve una chiamata via cellulare dal proprietario del Maccabi Haifa, Ya'akov Shahar.. In questa chiamata, Shahar chiede a Ben Basat di ritornare ad Haifa per formare l'attacco centrale insieme a Tomer Hemed. Ben Basat educatamente declin\u00f2 l'offerta e Shahar consapevole del suo desiderio di giocare in europa lo accontent\u00f2. Nel giugno 2011 Ben Basat firma un contratto in Europa con una squadra francese il Brest.\nIn vista del suo trasferimento in Francia Ben Basat sa che per lui non sar\u00e0 affatto facile e che sar\u00e0 un'avventura molto difficoltosa: la barriera linguistica su tutte, ma anche la dieta kosher secondo la religione ebraica, erano alcune delle tante difficolt\u00e0.\nToulouse.\nDopo aver rifiutato l'offerta di prolungare il contratto di un altro anno da parte del Brest, il giocatore, a giugno 2013 era libero di trovarsi un'altra squadra.\nMa a sorpresa il giocatore lascia Brest a gennaio per trasferirsi al Tolosa per una cifra sconosciuta rimanendo quindi in terra transalpina.\nNazionale.\nEsordisce in Nazionale l'11 settembre 2012 nella parita persa 4 a 0 al Ramat Gan Stadium contro la Nazionale di calcio della Russia.\nRealizza il suo primo gol in nazionale contro la Nazionale di calcio del Lussemburgo, la partita si chiuder\u00e0 con il risultato di 6 a 0."}
{"id": "3494249", "revid": "28592", "url": "https://it.wikipedia.org/wiki?curid=3494249", "title": "Illarion Pryanishnikov", "text": ""}
{"id": "3494250", "revid": "28592", "url": "https://it.wikipedia.org/wiki?curid=3494250", "title": "Pryanishnikov", "text": ""}
{"id": "3494252", "revid": "1522738", "url": "https://it.wikipedia.org/wiki?curid=3494252", "title": "Zigo Zago", "text": "Zigo Zago (\"Lowly Worm\" nella versione originale inglese) \u00e8 un personaggio di fantasia creato da Richard Scarry, presente in molte delle tavole illustrate dal disegnatore statunitense.\nZigo Zago \u00e8 un verme antropomorfo, in grado di usare il proprio corpo filiforme per svolgere le diverse azioni quotidiane che lo vedono protagonista nelle storie educative di Scarry.\nHa un'unica gamba che termina con un piede che indossa una calza rossa e una scarpa bianca. Il suo corpo \u00e8 (ri)vestito da un pantalone singolo di color verde, una maglia azzurra e un cravattino a papillon bianco e rosso. Il suo volto \u00e8 tondeggiante, di solito raffigurato di profilo con un solo occhio nero visibile. In testa indossa un cappello verde con un nastro giallo e un ciuffo di piume marroni\nQuasi sempre sorridente, Zigo Zago partecipa con entusiasmo alle varie vicende presentate da Scarry. Solitamente \u00e8 in compagnia del gatto Sandrino, del quale \u00e8 amico fedele. Talvolta appare alla guida del suo particolare mezzo di trasporto, l'automela, una mela cava dotata di parabrezza, fari e ruote."}
{"id": "3494253", "revid": "767487", "url": "https://it.wikipedia.org/wiki?curid=3494253", "title": "Christian Baciotti", "text": "\u00c8 conosciuto per la hit del 1977 \"Black Jack\", che ottenne un buon successo anche in Italia.\nNel 1977 pubblica l'album italo disco \"Black Jack \"dove \u00e8 contenuto l'omonimo singolo, che spopoler\u00e0 in Francia e Italia all\u2019inizio dell\u2019anno seguente. L'anno seguente pubblica l'album \"Moody Blue Rendez-Vous\", ma il successo \u00e8 ormai alle spalle. Da qui in poi del cantante non si hanno pi\u00f9 notizie. Il suo nome riappare poi come arrangiatore di alcuni singoli della cantante Bibie nella fine degli anni ottanta."}
{"id": "3494259", "revid": "149485", "url": "https://it.wikipedia.org/wiki?curid=3494259", "title": "Campionati europei di ginnastica ritmica", "text": "I Campionati europei di ginnastica ritmica sono la massima competizione continentale, organizzata dalla Unione Europea di Ginnastica. La prima edizione si \u00e8 svolta nel 1978."}
{"id": "3494260", "revid": "1568601", "url": "https://it.wikipedia.org/wiki?curid=3494260", "title": "Monte Tatamailau", "text": "Il Monte Tatamailau (2.963 ) \u00e8 una montagna di Timor Est.\nGeografia.\nIl Tatamailau (nella lingua locale Tetum \"Foho Tatamailau\") chiamato a volte \"Monte Ramelau\", \u00e8 la pi\u00f9 alta montagna dello Stato di Timor Est e dell'intera Isola di Timor raggiungendo l'altezza massima di 2.963\u00a0m s.l.m.; in effetti, sotto la dominazione portoghese, il Tatamailau era considerato la vetta pi\u00f9 alta dell'intero Impero Portoghese.\nIl monte si trova a circa 70\u00a0km dalla capitale Dili nel distretto di Ermera.\nCuriosit\u00e0.\nIl nome Tatamailau deriva da un'altra lingua locale, il Mamba\u00ed e significa \"Nonno di/del tutto\", mentre il termine Ramelau si riferisce al nome del massiccio della montagna.\nEssendo Timor Est una nazione a maggioranza cattolica la montagna \u00e8 stata dedicata alla Vergine Maria ed \u00e8 meta di un pellegrinaggio annuale che commemora l'Annunciazione della Beata Vergine Maria attorno il 25 marzo. Sulla cima della montagna inoltre \u00e8 stata posta una statua alta 3 metri della Vergine Maria che viene dall'Italia e che fu eretta nel 1997 cio\u00e8 quando Timor Est era ancora parte dell'Indonesia."}
{"id": "3494262", "revid": "28592", "url": "https://it.wikipedia.org/wiki?curid=3494262", "title": "Contea di Kexholm", "text": ""}
{"id": "3494263", "revid": "28592", "url": "https://it.wikipedia.org/wiki?curid=3494263", "title": "Provincia di Viipuri", "text": ""}
{"id": "3494264", "revid": "716642", "url": "https://it.wikipedia.org/wiki?curid=3494264", "title": "Rudolf Wetzer", "text": ""}
{"id": "3494265", "revid": "287204", "url": "https://it.wikipedia.org/wiki?curid=3494265", "title": "Die Elenden sollen essen", "text": "Die Elenden sollen essen (in tedesco, \"I poveri devono mangiare\") BWV 75 \u00e8 una cantata di Johann Sebastian Bach.\nStoria.\nLa cantata \"Die Elenden sollen essen\" venne composta da Bach a Lipsia nel 1723 e fu eseguita il 30 maggio dello stesso anno in occasione della prima domenica dopo la Trinit\u00e0. Il libretto \u00e8 tratto dal salmo 22 per il primo movimento, da Samuel Rodigast per il settimo ed il quattordicesimo e da testi di autori anonimi per i rimanenti.\nIl tema musicale deriva dall'inno \"Was Gott tut, das ist wohlgetan\" del 1674 di Severus Gastorius, basato su un inno omonimo del 1659 di Werner Fabricius.\nStruttura.\nLa cantata \u00e8 composta per soprano solista, contralto solista, tenore solista, basso solista, coro, tromba, oboe I e II, oboe d'amore, fagotto, violino I e II, viola e basso continuo ed \u00e8 suddivisa in quattordici movimenti:"}
{"id": "3494267", "revid": "253269", "url": "https://it.wikipedia.org/wiki?curid=3494267", "title": "Neil Grayston", "text": "Biografia.\nNel 2006 ha vinto un Leo Award per la sua interpretazione nell'episodio \"The Bigger Man\" della serie televisiva \"Godiva's\". A partire dallo stesso anno \u00e8 tra gli interpreti principali della serie televisiva \"Eureka\", nel ruolo del dottor Douglas Fargo."}
{"id": "3494274", "revid": "126257", "url": "https://it.wikipedia.org/wiki?curid=3494274", "title": "Runabout (Star Trek)", "text": ""}
{"id": "3494275", "revid": "22475", "url": "https://it.wikipedia.org/wiki?curid=3494275", "title": "Linear bounded automata", "text": ""}
{"id": "3494282", "revid": "838137", "url": "https://it.wikipedia.org/wiki?curid=3494282", "title": "Giovanni Maria Berengo", "text": "Biografia.\nOrdinato sacerdote nel 1843, nel 1867, poco dopo l'annessione del Veneto fond\u00f2 \"Il Veneto cattolico\", primo giornale dei cattolici veneti e friulani. Il giornale diede voce agli ambienti cattolici contrari al modernismo.\nNel 1877, alla morte del patriarca Giuseppe Luigi Trevisanato, tenne la reggenza provvisoria come \"vicario capitolare generale\". L'anno successivo fu nominato vescovo di Adria, in seguito vescovo di Mantova e arcivescovo metropolita di Udine. Giunto nella diocesi friulana, ebbe prima come vicario mons. Feruglio e successivamente don Francesco Isola, insegnante di diritto canonico in seminario.\nSi ammal\u00f2 nel luglio 1893, cos\u00ec gravemente che non pot\u00e9 pi\u00f9 seguire i doveri episcopali, svolti in sua vece dal vescovo ausiliare Pier Antonio Antivari.\nMor\u00ec il 7 marzo 1896.\nGenealogia episcopale.\nLa genealogia episcopale \u00e8:"}
{"id": "3494283", "revid": "552841", "url": "https://it.wikipedia.org/wiki?curid=3494283", "title": "Mladjan Janovic", "text": ""}
{"id": "3494284", "revid": "287204", "url": "https://it.wikipedia.org/wiki?curid=3494284", "title": "Die Himmel erz\u00e4hlen die Ehre Gottes", "text": "Die Himmel erz\u00e4hlen die Ehre Gottes (in tedesco, \"I cieli narrano la gloria di Dio\") BWV 76 \u00e8 una cantata di Johann Sebastian Bach.\nStoria.\nLa cantata \"Die Himmel erz\u00e4hlen die Ehre Gottes\" venne composta da Bach a Lipsia nel 1723 e fu eseguita il 6 giugno dello stesso anno in occasione della seconda domenica dopo la Trinit\u00e0. Il libretto \u00e8 tratto dal salmo 19 per il primo movimento, da testi di Martin Lutero per il settimo ed il quattordicesimo e da autori anonimi per i rimanenti.\nIl tema musicale deriva dall'inno \"Es wollt uns Gott gen\u00e4dig sein\" del 1564 di Martin Lutero.\nStruttura.\nLa cantata \u00e8 composta per soprano solista, contralto solista, tenore solista, basso solista, coro, tromba, oboe I e II, oboe d'amore, fagotto, violino I e II, viola e basso continuo ed \u00e8 suddivisa in quattordici movimenti:"}
{"id": "3494285", "revid": "40753540", "url": "https://it.wikipedia.org/wiki?curid=3494285", "title": "I Liceali 3", "text": ""}
{"id": "3494287", "revid": "1714743", "url": "https://it.wikipedia.org/wiki?curid=3494287", "title": "Eugenio di Sassonia-Hildburghausen", "text": "Biografia.\nEra il terzo figlio del duca Ernesto Federico II di Sassonia-Hildburghausen e della consorte Carolina di Erbach-F\u00fcrstenau.\nDeve il suo nome al padrino di battesimo Eugenio di Savoia.\nEntr\u00f2 nell'esercito e raggiunse nell'esercito reale danese il grado di tenente-generale della fanteria. Nel paese natale divenne ricopr\u00ec il ruolo di comandante del Corpo di Artiglieria.\nFond\u00f2 nel 1765 la fabbrica di porcellana Veilsdorf.\nA Hildburghausen fond\u00f2 inoltre una nuova parrocchia, costru\u00ec una nuova chiesa e una villa reale. Eugenio era un meccanico esperto e mitragliere.\nNel 1769 venne nominato dall'imperatore Giuseppe II, insieme con lo zio Giuseppe, Commissario per il debito della Sassonia-Hildburghausen, i cui governanti avevano mandato il paese in bancarotta. Eugenio venne accusato di aver sottratto beni causando una controversia con lo zio. Si trasfer\u00ec nel 1770 a \u00d6hringen dal fratello Ernesto Federico.\nSpos\u00f2 a \u00d6hringen il 13 marzo 1778 la nipote Carolina di Sassonia-Hildburghausen, figlia di suo fratello maggiore Ernesto Federico III di Sassonia-Hildburghausen. Dall'unione non nacquero figli."}
{"id": "3494288", "revid": "599013", "url": "https://it.wikipedia.org/wiki?curid=3494288", "title": "Dallas Long", "text": ""}
{"id": "3494289", "revid": "1543377", "url": "https://it.wikipedia.org/wiki?curid=3494289", "title": "Chiesa di San Pietro (Borgio Verezzi)", "text": "La chiesa di San Pietro \u00e8 un luogo di culto cattolico situato nella frazione di Borgio, in piazza San Pietro, nel comune di Borgio Verezzi in provincia di Savona. La chiesa \u00e8 sede della parrocchia omonima della zona pastorale di Pietra Ligure della diocesi di Albenga-Imperia.\nStoria e descrizione.\nLa chiesa venne edificata nel 1789 sui resti dell'antico castello del Burgum Albinganeum su progetto di Giacomo Barella con il termine dei lavori in un periodo compreso tra il 1806 e il 1808.\nAssunse il titolo di parrocchiale dalla gi\u00e0 esistente chiesa di Santo Stefano in origine dedicata a san Pietro e ora santuario ubicata all'interno del locale cimitero.\nQualche anno dopo nel 1814 la chiesa venne visitata da papa Pio VII durante il ritorno dalla prigionia francese.\nLa chiesa presenta una singola navata, con sei cappelle laterali; la facciata \u00e8 neoclassica, con il portone principale affiancato da quattro colonne corinzie. Tra le opere conservate, una tela raffigurante \"San Pietro\" nella zona absidale."}
{"id": "3494290", "revid": "72396", "url": "https://it.wikipedia.org/wiki?curid=3494290", "title": "Societ\u00e0 geografica russa", "text": "La Societ\u00e0 geografica russa (RGO) \u00e8 un'istituzione fondata il 6 agosto 1845 a San Pietroburgo, in Russia.\nStoria.\nSociet\u00e0 geografica imperiale.\nPrima della Rivoluzione russa del 1917 essa era conosciuta come \"Societ\u00e0 geografica imperiale russa\".\nMembri fondatori.\nI suoi primi presidenti furono il granduca Konstantin Nikolaevi\u010d Romanov tra il 1845 e il 1892 ed il granduca Nikolaj Mihajlovi\u010d Romanov tra il 1892 ed il 1917. I suoi vicepresidenti furono F\u00ebdor Petrovi\u010d Litke (1845-50, 1855-57), il conte Mihail Nikolaevi\u010d Murav\u2019\u00ebv (1850-55), P\u00ebtr Petrovi\u010d Sem\u00ebnov-Tjan-\u0160anskij (1873-1914) e Julij Mihajlovi\u010d \u0160okal'skij (1914-31).\nVennero poi fondate delle sedi decentrate nel Caucaso (1850), ad Irkutsk (1851), a Vilnius (1867), ad Orenburg (1868), a Kiev (1873), ad Omsk (1877) e successivamente anche in altre citt\u00e0.\nLa societ\u00e0 organizz\u00f2 e finanzi\u00f2 le spedizioni di Richard Maack, P\u00ebtr Alekseevi\u010d Kropotkin, Sem\u00ebnov-Tjan-\u0160anskij, Nikolaj Mihajlovi\u010d Pr\u017eeval'skij, Nikolaj Mikluho-Maklaj, P\u00ebtr Kuz'mi\u010d Kozlov, Vladimir Obru\u010dev e Lev Sem\u00ebnovi\u010d Berg. Essa organizz\u00f2 ed impiant\u00f2 la prima \"stazione polare\" in Russia e fu una delle prime a pubblicare dettagliati studi sul folklore russo e sulle fiere ucraine.\nLa societ\u00e0 fu pioniera nello studio e l'esplorazione degli Urali del Nord nel periodo 1847-50, delle remote sorgenti del fiume Amur nel periodo 1854-1863 e delle vaste aree di Ka\u0161gar, Zungaria e Mongolia a partire dal 1870 circa.\nNel 1917 la societ\u00e0 venne suddivisa in undici sezioni, ciascuna composta da 1.000 membri.\nSociet\u00e0 geografica dell'Unione.\nLa societ\u00e0 cambi\u00f2 il suo nome in \"Societ\u00e0 geografica di Stato\" nel 1926 e in \"Societ\u00e0 geografica dell'URSS\" nel 1938. Dopo \u0160okal'skij i suoi presidenti furono il genetista Nikolai Vavilov (1931-40), lo zoologo Lev Berg (1940-1950), il parassitologo Evgenij Pavlovskij (1952-64), il glaciologo Stanislav Kalesnik (1964-77) e l'esploratore polare Aleksej F\u00ebdorovi\u010d Tr\u00eb\u0161nikov (1977-91). La societ\u00e0 organizz\u00f2 numerosi congressi e coni\u00f2 quattro medaglie in memoria di Litke, Sem\u00ebnov, Pr\u017eeval'skij e De\u017en\u00ebv. Dal 1970 la societ\u00e0 ha pubblicato pi\u00f9 di 2.000 volumi di letteratura geografica, incluso l'annuale \"Zapiski\" (dal 1846) e \"Izvestija\" (dal 1865). Essa \u00e8 tornata all'antico nome dopo la dissoluzione dell'Unione Sovietica, nel 1991. La sede della societ\u00e0 si trova a San Pietroburgo.\nDivisioni.\nDipartimento di etnografia.\nNikolaj Nade\u017edin si occup\u00f2 della fondazione di questo dipartimento, quando la societ\u00e0 fu istituita. Negli anni '50 e '60 del XIX secolo il dipartimento di etnografia raccolse e pubblic\u00f2 materiale sul folklore e sul \"modo di vivere\" allo scopo di salvaguardare l'essenza dei popoli che costituivano l'Impero russo.\nNel 1909 Dmitrij Nikolaevi\u010d Anu\u010din, Vladimir Bogdanov e Vsevolod Miller convocarono la sub-sezione etnografica al \"XII Congresso degli scienziati russi di scienza naturale e dei medici\" tenutosi a Mosca. Qui venne deciso di fare una netta distinzione fra etnografi ed amatori.\nNel 1917 i membri della societ\u00e0 David Zolotar\u00ebv e Nikolaj Mogiljanskij parteciparono alla \"Commissione per lo studio delle composizioni tribali delle popolazioni confinanti con la Russia\"."}
{"id": "3494292", "revid": "36426", "url": "https://it.wikipedia.org/wiki?curid=3494292", "title": "Camera di San Paolo", "text": ""}
{"id": "3494295", "revid": "22475", "url": "https://it.wikipedia.org/wiki?curid=3494295", "title": "Macchina di Turing non deterministica", "text": ""}
{"id": "3494297", "revid": "287204", "url": "https://it.wikipedia.org/wiki?curid=3494297", "title": "Giordano Filangieri", "text": ""}
{"id": "3494307", "revid": "767487", "url": "https://it.wikipedia.org/wiki?curid=3494307", "title": "Runabout (automobile)", "text": "Runabout \u00e8 un termine che si riferisce ad un tipo di carrozzeria automobilistica in voga all'inizio del XX secolo.\nLe vetture di questa tipologia di vettura erano piccole, poco costose ed aperte. Molte \"Runabout\" avevano una sola fila di posti a sedere che poteva ospitare due passeggeri. Molte altre invece avevano la possibilit\u00e0 di accogliere passeggeri anche dietro la fila anteriore, consentendo complessivamente il trasporto di quattro o cinque persone. \nNegli anni venti e trenta quasi la met\u00e0 delle autovetture costruite erano classificate come \"Runabout\". "}
{"id": "3494308", "revid": "36426", "url": "https://it.wikipedia.org/wiki?curid=3494308", "title": "J Paul Getty Museum", "text": ""}
{"id": "3494309", "revid": "118675523", "url": "https://it.wikipedia.org/wiki?curid=3494309", "title": "Lenca", "text": "I Lenca sono una popolazione indigena centro-americana discendente dai Maya che occupava in epoca precolombiana larga parte dell'Honduras centrale e meridionale; oggi ristretta alla sua sezione sud-occidentale e all'adiacente territorio di El Salvador nord-orientale. \nIl loro idioma (lingua lenca), che presenta alcune affinit\u00e0 con la lingua xinca, rientra probabilmente nel gruppo linguistico Chibcha.\nI Lenca (circa 250\u00a0000 persone) rappresentano il gruppo indigeno pi\u00f9 numeroso in Honduras. Insieme al resto della popolazione indigena vive in una condizione di estrema povert\u00e0 e di oppressione culturale e politica. Il governo centrale non riconosce n\u00e9 lingua, n\u00e9 religione, n\u00e9 autonomia sulle terre ancestrali. Solitamente lavorano come braccianti agricoli nelle grandi piantagioni di caff\u00e8."}
{"id": "3494312", "revid": "599013", "url": "https://it.wikipedia.org/wiki?curid=3494312", "title": "Erminio Rosso", "text": "Carriera.\nCresciuto nell'Entella, passa poi al con cui esordisce in Serie A il 7 marzo 1937 nel pareggio casalingo per 1-1 contro la Juventus.\nNella sua unica stagione con i \"rossoblu\" giocher\u00e0 solo quell'incontro, ottenendo il sesto posto nel 1936-1937.\nNella stagione successiva si trasferisce alla Sestrese, in Serie C, dove ottiene il terzo posto del Girone C. Nelle due stagioni seguenti, 1938-1939 e 1939-1940, con il club \"verdestellato\" che nel frattempo ha preso il nome di Polisportiva Manlio Cavagnaro, conquista due secondi posti consecutivi.\nNel 1940 passa al Savona, neopromosso nella Serie B 1940-1941. In \"biancoblu\" milita tre stagioni, tutte in cadetteria, ottenendo come massimo risultato il quarto posto nella stagione 1940-1941.\nNel 1944 passa all', con cui ottiene il nono e penultimo posto del girone ligure/piemontese del Campionato Alta Italia 1944. Con i \"grigi\" disputa anche la Serie B-C Alta Italia 1945-1946, il primo campionato del secondo dopoguerra che si aggiudicher\u00e0 ottenendo la promozione nella Serie A 1946-1947. Nella stagione in massima serie ottiene il quattordicesimo posto, centrando la salvezza.\nLascia i piemontesi nel 1947 per passare alla con cui disputa la Serie B 1947-1948, terminata al sedicesimo posto del Girone B che comport\u00f2 la retrocessione in terza serie. Rosso \u00e8 tra le file del club toscano anche nella Serie C 1948-1949, con cui perde la promozione in cadetteria dopo lo spareggio contro il ."}
{"id": "3494317", "revid": "92723", "url": "https://it.wikipedia.org/wiki?curid=3494317", "title": "Jozef C\u00edger-Hronsk\u00fd", "text": "Fu anche insegnante, pittore, segretario e amministratore della \"Matica slovensk\u00e1\".\nBiografia.\nStudi\u00f2 a Zvolen, Krupina e a Levice, dove consegu\u00ec la licenza magistrale. Dopo il 1914 fu insegnante nelle scuole di diverse citt\u00e0: Horn\u00e9 Mladonice, Senohrad, Krupina, Kremnica. Nel 1917 e nel 1918 combatt\u00e9 in fanteria sul fronte italiano.\nNel 1927 si stabil\u00ec a Martin, dapprima come insegnante e dal 1933 come segretario della \"Matica slovensk\u00e1\", di cui divenne anche amministratore nel 1940, lavorandovi fino al 1945. Egli fu determinante nell'istituzione della casa editrice Neografia a Martin, che diffuse la letteratura slovacca in edizioni economiche alla portata anche dei ceti rurali. Si impegn\u00f2 molto anche nella fondazione e nella redazione di numerose riviste. Quando insegnava a Krupina aveva collaborato alla fondazione della rivista \"Hontiansky Slov\u00e1k\". A Kremnica fond\u00f2 e scrisse su un altro giornale, \"Ml\u00e1de\u017e\". Per 19 anni fu redattore di una rivista per ragazzi, \"Slnie\u010dko\". Su sua proposta tra il 1935 e il 1936 fu organizzato un viaggio dei dirigenti della \"Matica slovensk\u00e1\" negli Stati Uniti per prendere contatto con le organizzazioni degli emigrati slovacchi. Come dirigente della \"Matica slovensk\u00e1\" riusc\u00ec a portare quest'istituzione a livelli senza precedenti di sviluppo e di prosperit\u00e0 e a sviluppare appieno le attivit\u00e0 di editrice e di ricerca. Nel 1944 durante l'Insurrezione nazionale slovacca gli insorti lo arrestarono e lo imprigionarono, ma poco dopo fu rilasciato. All'inizio del 1945 si trasfer\u00ec da Martin a Bratislava, da dove in breve ripar\u00f2 all'estero per timore di procedimenti giudiziari.\nNel 1945 si stabil\u00ec inizialmente in Austria, dove visse nella zona americana. Pi\u00f9 tardi decise di trasferirsi in Italia e rimase a Roma fino al febbraio del 1948. Dopo l'arresto della polizia italiana riusc\u00ec a fuggire e ripar\u00f2 in Argentina, dove si stabil\u00ec nella citt\u00e0 di Luj\u00e1n. Inizialmente ebbe problemi economici e si guadagn\u00f2 da vivere come disegnatore per una fabbrica tessile. Successivamente ritorn\u00f2 a pubblicare i suoi scritti, soprattutto su riviste. Nel 1956 divenne presidente del Consiglio nazionale slovacco all'estero e fu nominato presidente onorario dell'Associazione degli scrittori e degli artisti slovacchi all'estero. Nel 1959 fond\u00f2 la \"Matica slovensk\u00e1\" all'estero.\nDopo la caduta del comunismo, la sua memoria fu completamente riabilitata. La sua intera opera letteraria fu ristampata in edizione completa. Nel 1993 i suoi resti furono portati a Martin e fu sepolto al Cimitero nazionale.\nAttivit\u00e0.\nHa iniziato a scrivere romanzi e brevi prose, che in seguito sono apparsi in raccolte \"U n\u00e1s\", \"Domov\", \"Medov\u00e9 srdce\" e \"Podpolianske rozpr\u00e1vky\". Nelle sue opere descrive spesso la gente comune slovacca, spesso ritorna ai suoi ricordi d'infanzia, per cui alcune delle sue opere sono fortemente autobiografiche. Nei suoi libri per bambini introduce sempre l'avventure e l'insegnamento dell'amore cristiano. Spesso si concentra su materiale storico, ma soprattutto scivola nelle leggende, pur raccontando i fatti di personaggi reali della storia. Inoltre, adatt\u00f2 le fiabe popolari slovacchi, ma ne cre\u00f2 anche di nuovi, che si discostano completamente dallo schema classico delle fiabe, ma piuttosto danno ali alla fantasia, all'umorismo, che creano per i bambini un ambiente attraente. Alcune sue opere sono state pubblicate in inglese, ungherese, ceco, polacco e russo."}
{"id": "3494325", "revid": "2184720", "url": "https://it.wikipedia.org/wiki?curid=3494325", "title": "Giuseppe Ferruccio Montesano", "text": "Biografia.\nFratello del matematico Domenico Montesano, nacque a Potenza nel 1868 da Leonardantonio Angelandrea Achille Montesano, avvocato montemurrese, e Isabella Schiavone.\nSi laure\u00f2 in medicina all'Universit\u00e0 la Sapienza di Roma nell'anno accademico 1890/1891. Cominci\u00f2 la sua attivit\u00e0 presso l'istituto di igiene diretto da Angelo Celli gi\u00e0 durante gli studi accademici e nel 1896 pass\u00f2 alla clinica psichiatrica, dove collabor\u00f2 con Sante De Sanctis ed Ezio Sciamanna.\nDal 1898 al 1923 fu primario nel manicomio di Santa Maria della Piet\u00e0 e con Clodomiro Bonfigli, che ne era il direttore, present\u00f2 alla Camera dei Deputati un disegno di legge sulla questione dell'assistenza dei deficienti. Nel 1898 fu tra i fondatori della Lega nazionale per la protezione dei deficienti.\nCon Bonfigli e con Maria Montessori, e con l'aiuto dell'allora ministro della pubblica istruzione, Baccelli, contribu\u00ec alla creazione dapprima di un comitato (1898) che divenne quindi (1901) la Lega nazionale per la protezione del fanciullo, di cui Bonfigli fu presidente, lui stesso segretario e la Montessori assistente. Con Maria Montessori ebbe un lungo sodalizio professionale e affettivo, da cui nel 1898 nacque un figlio di nome Mario.[citation needed]\nCon altri docenti universitari, cre\u00f2 nel 1900 la Scuola magistrale ortofrenica di Roma, per la preparazione degli insegnanti all'educazione ed all'istruzione nei minorati psichici nell'et\u00e0 evolutiva: fu il direttore della scuola fin dalla sua fondazione, avvalendosi dell'aiuto di Maria Montesano Levi della Vida, sua cognata.\nNel 1901 cre\u00f2 ancora l'Istituto medico-pedagogico del quale fu direttore dal 1904.\nDal 1909 fu libero docente di psichiatria e clinica psichiatrica nella facolt\u00e0 di medicina dell'Universit\u00e0 la Sapienza di Roma. Nello stesso anno fond\u00f2 la prima classe differenziale in Italia, che fu annessa l'anno successivo dal comune di Roma. Nel 1911 fond\u00f2 la rivista \"L'assistenza dei minorenni anormali\". Fu fondatore e presidente nazionale della SIAME (Societ\u00e0 italiana per l'assistenza medico-psico-pedagogica ai minorati dell'et\u00e0 evolutiva).\nNel primo dopoguerra fond\u00f2 l'Opera nazionale per l'assistenza agli orfani di guerra anomali psichici, di cui fu vicepresidente e per la quale, come consulente, cur\u00f2 lo sviluppo degli istituti \"Gaetano Giardino\" di Roma e \"Giovanni Pascoli\" di Fornaci di Barga, in provincia di Lucca. Fu ancora promotore dell'Istituto medico-pedagogico \"villa Silvia\" di Roccapiemonte, in provincia di Salerno. Ricopr\u00ec anche la carica di relatore e conferenziere presso l'Universit\u00e0 popolare romana (di cui tenne la presidenza dal 1948).\nNel palazzo familiare diede vita ad un attivo salotto culturale.\nFu deputato provinciale della regione Basilicata, consigliere ed assessore del comune di Roma dal 1920 al 1923 e dal 1944 al 1952 membro della deputazione provinciale di Roma, di cui fu anche vicepresidente.\nFu membro d'onore della Federazione Mondiale per la sanit\u00e0 mentale; nel 1958 ottenne la medaglia d'oro dei benemeriti della scuola e della cultura e fu membro di numerose societ\u00e0 scientifiche e umanitarie. Fu iniziato alla massoneria da suo fratello maggiore il matematico ed accademico Domenico Montesano, che lo introdusse nelle logge romane, come egli stesso riport\u00f2 nelle proprie memorie.\nFu antesignano della teoria secondo la quale i fanciulli deficienti non dovessero essere segregati in manicomio, ma assistiti per potersi reintegrare gradualmente alla famiglia e alla scuola. Fu autore di oltre 160 pubblicazioni, tra cui \"Il bello e l'arte nell'educazione degli amorali\".\nSi spense a Roma il 9 agosto del 1961 all'et\u00e0 di 93 anni ed ebbe funerali di Stato."}
{"id": "3494326", "revid": "36426", "url": "https://it.wikipedia.org/wiki?curid=3494326", "title": "Assunzione di Maria (Correggio)", "text": ""}
{"id": "3494330", "revid": "1310927", "url": "https://it.wikipedia.org/wiki?curid=3494330", "title": "Steve Purdy", "text": "Carriera.\nClub.\nDopo aver giocato una stagione nella USL Premier Development League con i San Francisco Seals, ha firmato il suo primo contratto da professionista con il Monaco 1860 nel 2007, e trascorse due anni come membro della squadra di riserva del team, ma non ha mai giocato una partita competitiva in prima squadra. Il 14 gennaio 2009 si trasferisce al FC Dallas. Ha fatto il suo debutto in Major League Soccer nella partita inaugurale della stagione il 21 marzo 2009 contro i Chicago Fire, persa 3-1.\nIl 2 aprile 2010, il Portland Timbers ha annunciato la sua firma del contratto per la stagione 2010. \u00c8 stato un giocatore fondamentale per la squadra il primo anno. Ha giocato 24 partite di campionato e fu una figura chiave per aiutare il club ad avere il minor numero di gol in campionato.\nIl 14 febbraio 2013 passa ai Chivas USA.\nNazionale.\nDurante un'intervista nel blog Nord America, Purdy ha espresso il suo desiderio di giocare per la nazionale di calcio di El Salvador. Nel 2009 l'ex allenatore della nazionale salvadoregna Carlos de los Cobos ha dimostrato molto interesse ad avere Purdy, che \u00e8 di origine salvadoregna, nella nazionale. La notizia ha creato molte discussioni, specialmente in El Salvador, dove molti pensavano che Purdy aveva poco interesse a giocare per la nazionale salvadoregna. Nonostante ci\u00f2, Purdy ha sempre affermato che per lui sarebbe un onore giocare con l'El Salvador, infatti ha guadagnato forza per la possibilit\u00e0 di indossare i colori della divisa salvadoregna, dal momento che Jos\u00e9 Luis Rugamas, il vice allenatore della nazionale salvadoregna, ha detto che le porte sono aperte per i giocatori stranieri che vogliono far parte della squadra nazionale.\nIl 17 marzo 2011, quindi, \u00e8 stato selezionato dalla nazionale salvadoregna per due amichevoli contro la Giamaica e Cuba.\nIn data 11 maggio 2011, Purdy ha ricevuto il suo passaporto salvadoregno a Los Angeles. Rub\u00e9n Israel, il nuovo allenatore di El Salvador, ha gi\u00e0 detto pubblicamente che chiamer\u00e0 Purdy per la CONCACAF Gold Cup 2011."}
{"id": "3494345", "revid": "28592", "url": "https://it.wikipedia.org/wiki?curid=3494345", "title": "Heinrich Matthias von Thurn", "text": ""}
{"id": "3494349", "revid": "729019", "url": "https://it.wikipedia.org/wiki?curid=3494349", "title": "Jos\u00e9 Eduvigis D\u00edaz", "text": "Biografia.\nNato nel 1833 a Piray\u00fa, nel dipartimento di Paraguar\u00ed, Jos\u00e9 Eduvigis D\u00edaz entr\u00f2 a 19 anni nell'esercito, dove cominci\u00f2 ad ottenere numerosi riconoscimenti in virt\u00f9 del suo genio militare e del suo coraggio. Divenuto colonnello, il 2 maggio 1866 comand\u00f2 il contrattacco paraguaiano contro l'esercito alleato nella battaglia di Estero Bellaco; tuttavia a causa di un primo iniziale successo dovuto alla sorpresa continu\u00f2 ad avanzare pur disponendo di un numero molto esiguo di combattenti, venendo presto respinto con le sue truppe dalle forze argentine.\nDopo aver comandato una delle colonne paraguaiane nella disastrosa battaglia di Tuyut\u00ed, D\u00edaz comand\u00f2 le truppe paraguaiane nella vittoriosa battaglia del Sauce, in cui respinse un tentativo di sfondamento nemico. Preso il comando dell'esercito paraguaiano, Jos\u00e9 Eduvigis D\u00edaz prepar\u00f2 le opere di difesa e guid\u00f2 le operazioni belliche nella vittoriosa battaglia di Curupayty del 22 settembre 1866, nella quale respinse un attacco in forze dell'esercito nemico, infliggendogli grandissime perdite.\nQuattro mesi dopo il suo trionfo, volendo studiare la flotta brasiliana da tempo inattiva nel fiume Paraguay simul\u00f2 un'escursione di pesca in canoa, venendo colpito il 26 gennaio 1867 da una granata che lo fer\u00ec gravemente ad una gamba; nonostante l'amputazione della stessa mor\u00ec di infezione il 7 febbraio nel quartier generale paraguaiano. I suoi resti, dapprima sepolti nel cimitero della Recoleta di Asunci\u00f3n, furono trasferiti nel 1939 all'interno del Pante\u00f3n Nacional de los Her\u00f3es.\nRiconoscimenti.\nAlla memoria del generale D\u00edaz \u00e8 stata intitolata la Ruta 4, l'arteria stradale che unisce le cittadine di San Ignacio e Paso de Patria, nel sud del Paraguay. L'effige del militare compare sulla moneta da 100 guaran\u00ed. Nella citt\u00e0 di Luque, nel 1917, fu fondato il Club General D\u00edaz, chiamato cos\u00ec proprio in memoria del generale paraguaiano."}
{"id": "3494352", "revid": "28592", "url": "https://it.wikipedia.org/wiki?curid=3494352", "title": "Fortezza di \u0160lissel'burg", "text": ""}
{"id": "3494354", "revid": "28592", "url": "https://it.wikipedia.org/wiki?curid=3494354", "title": "Slottsl\u00e4n", "text": ""}
{"id": "3494359", "revid": "767487", "url": "https://it.wikipedia.org/wiki?curid=3494359", "title": "Savage Genius", "text": "I Savage Genius (reso graficamente come savage genius) sono un gruppo musicale giapponese di K\u014dbe formato nel 2001 dalla cantante Aa (voce e testi) e da Takumi (composizione/arrangiamenti, produttore).\nHanno pubblicato numerosi singoli utilizzati in serie animate giapponesi quali \"Elemental Gerad\", \"Pandora Hearts\" e \"Yozakura Quartet\".\nBiografia.\nDopo aver debuttato nel 2001 con l'etichetta Warner Music Japan il duo \u00e8 passato all'etichetta flyingDOG (Victor Entertainment) nel 2004.\nNel 2007 Takumi \u00e8 uscito dal gruppo, che ha mantenuto il nome originario nonostante sia rimasta la sola cantante."}
{"id": "3494361", "revid": "773636", "url": "https://it.wikipedia.org/wiki?curid=3494361", "title": "Unione buddhista italiana", "text": "L'Unione Buddhista Italiana \u00e8 un Ente Religioso, riconosciuto con D.P.R. 3 gennaio 1991, riunisce centri, fondazioni, templi e monasteri appartenenti alle tradizioni Theravada, Mahayana e Vajrayana. In ottemperanza all\u2019articolo 8 della Costituzione, per stabilire relazioni ufficiali con lo Stato italiano e per tutelare i diritti dei praticanti, siano essi cittadini italiani sia buddhisti provenienti dai paesi asiatici e residenti in Italia, l\u2019U.B.I. l\u201911 dicembre del 2012 ha ottenuto la ratifica dell\u2019Intesa con lo Stato italiano.\nFanno attualmente parte dell\u2019U.B.I. centri appartenenti alle tradizioni Theravada (monastica e laica), Mahayana (Ch\u2019an, Zen e Soen coreano), alla scuola di Nichiren, e alla Mahayana-Vajrayana nelle varianti Gelugpa, Kagyupa, Nigmapa e Sakyapa.\n\u00c8 guidata da un consiglio direttivo in cui sono rappresentate tutte le tradizioni buddhiste presenti in Italia.\n\u00c8, inoltre, associata all\u2019Unione Buddhista Europea (E.B.U.). \nStoria.\nL\u2019Unione Buddhista Italiana inizia la sua storia nel 1984 per iniziativa di Vincenzo Piga, uno dei protagonisti del progetto e di alcuni centri buddhisti allora presenti sul territorio italiano che incominciarono a incontrarsi per porre le basi della costituzione di un'associazione che raggruppa le diverse realt\u00e0 del buddhismo in Italia. La proposta di statuto che nacque da queste riunioni fu siglata il 17 aprile del 1985 a Milano da nove centri buddhisti. L\u2019obiettivo era di costituire un'associazione di centri buddhisti delle varie tradizioni che possa essere il referente unico di fronte allo Stato e alle Istituzioni, l\u2019anno successivo si aggiunsero altri 9 centri e il numero \u00e8 continuato a crescere tanto che l\u2019UBI oggi comprende 54 centri. L\u2019UBI dalla sua origine si \u00e8 posta come un'unione di centri e si propone di sostenere e rappresentare l\u2019insieme del movimento buddhista nel rispetto di tutte le trazioni storiche. Le sue finalit\u00e0 sono principalmente quelle di riunire e assistere i diversi gruppi buddhisti italiani, contribuire alla diffusione degli insegnamenti e delle pratiche della dottrina buddhista, sviluppare la collaborazione tra le diverse scuole e favorire il dialogo con le altre comunit\u00e0 religiose e con le istituzioni culturali e accademiche su argomenti di interesse comune, coltivare rapporti con l\u2019Unione Buddhista Europea, la Federazione mondiale dei buddhisti e altre organizzazioni buddhiste estere e internazionali. Dal 1987 l\u2019UBI fa parte dell\u2019Unione Buddhista Europea.\nNegli anni successivi l\u2019UBI si \u00e8 impegnata per ottenere il riconoscimento giuridico come Ente di Culto e per siglare con lo Stato Italiano l\u2019intesa come previsto dall\u2019articolo 8 della Costituzione. Il 3 gennaio del 1991, con un decreto presidenziale successivamente modificato il 15 giugno 1993 l\u2019UBI ottiene il riconoscimento giuridico come ente di culto. Mentre le trattative con il Governo per l\u2019intesa hanno avuto un cammino non facile perch\u00e9 il tavolo di confronto \u00e8 potuto incominciare concretamente nel 1998 ma fu firmato la prima volta con il governo nel 2000 e successivamente nel 2007 e infine l'intesa fu approvata dal parlamento nel 2012 (legge 31 dicembre 2012, n. 245) grazie anche alla popolarit\u00e0 e al richiamo mediatico che hanno avuto le visite e gli incontri pubblici con Sua Santit\u00e0 il Dalai Lama avvenuti in quegli anni. L\u2019intesa approvata unitamente a quella con l\u2019Unione Induista Italiana costituisce una importante novit\u00e0 perch\u00e9 per la prima volta lo Stato Italiano ha sottoscritto un accordo con tradizioni non provenienti dal ramo ebraico-cristiano. Un disegno di legge quadro sulla libert\u00e0 religiosa \u00e8 stato presentato pi\u00f9 volte nel corso delle ultime legislature ma con scarsa fortuna, sebbene la sua necessit\u00e0 risulti sempre pi\u00f9 evidente con il modificarsi della societ\u00e0 italiana sulla spinta della globalizzazione e il modificarsi degli scenari internazionali.\nDal 2014 inoltre \u00e8 possibile indicare l\u2019Unione Buddhista come destinataria della quota dell'8 per mille della dichiarazione dei redditi delle persone fisiche con cui l\u2019UBI potr\u00e0 finanziare progetti di sostegno al culto, di assistenza, culturali e umanitari per le somme direttamente indicate mentre le somme restanti, che arriveranno dalla quota non indicata, verranno dedicate esclusivamente a progetti umanitari sia in Italia sia all\u2019estero che potranno essere proposti anche da associazioni, enti e istituzioni non buddhiste. Il buddhismo rappresentato dall\u2019UBI si connota per un forte spirito di apertura e dialogo verso le altre religioni, con il mondo cattolico con cui ha avuto e ha ancora frequenti rapporti diretti, soprattutto coni il Pontificio Consiglio per il Dialogo Interreligioso e con le regioni italiane, infatti l\u2019UBI e i suoi centri partecipano attivamente ai tavoli interreligiosi presenti nelle maggiori citt\u00e0 Italiane.\nAttivit\u00e0 annuali.\nL'UBI organizza ogni anno, in una diversa citt\u00e0 italiana, le celebrazioni del Vesak, con cerimonie religiose e conferenze. Partecipa anche a incontri e conferenze con altre confessioni religiose, universit\u00e0, enti e istituzioni italiane ed europee.\nL\u2019UBI \u00e8 anche presente nelle scuole italiane con attivit\u00e0 di informazione sulla religione e filosofia buddhista e con laboratori e momenti di pratica e meditazione. Inoltre, proprio grazie ai fondi dell\u20198 per mille, e in collaborazione con le organizzazioni del Terzo Settore, sostiene progetti umanitari e sociali, in Italia e all\u2019estero, rivolti alle categorie pi\u00f9 fragili della popolazione e per l\u2019affermazione dei diritti umani e di cittadinanza. Il sostegno \u00e8 rivolto anche a progetti che favoriscono il rispetto dell\u2019ambiente e promuovono una cultura della sostenibilit\u00e0 umana e sociale, del diritto al lavoro e all\u2019inclusione sociale per tutti i cittadini, italiani e di origine straniera, e per lo sviluppo di un\u2019economia verde e sostenibile. Per questo lavorano in dialogo con i vari soggetti impegnati nel campo della ricerca, con le universit\u00e0, gli enti, le organizzazioni e le istituzioni italiane e internazionali disponibili a sviluppare attivit\u00e0 e progetti in assonanza con i suoi valori e in grado di dar vita a un nuovo paradigma sociale, culturale e umano.\nIl 17 marzo 2020 l'Unione Buddhista Italiana ha stanziato 3 milioni di euro per fronteggiare l'emergenza Coronavirus e ripagare la fiducia che gli italiani hanno dimostrato con il loro 8 per mille: 1,5 milioni sono stati subito erogati alla Protezione Civile e 1,5 milioni sono stati destinati a un fondo per sostenere le attivit\u00e0 post epidemia a favore dei pi\u00f9 deboli. Il 10 maggio ha destinato un altro milione per la preservazione e lo sviluppo della cultura dei territori, da Nord a Sud. https://www.artribune.com/professioni-e-professionisti/2020/05/fase-2-cultura-del-territorio-fondo-speciale-di-1-milione-di-euro-dallunione-buddhista-italiana/"}
{"id": "3494367", "revid": "124123", "url": "https://it.wikipedia.org/wiki?curid=3494367", "title": "Charles P. de Saint-Aignan", "text": "Dopo essersi laureato alla St. Paul's School di Concord nel New Hampshire nel 1995, ha proseguito gli studi alla Universit\u00e0 Brown di Providence in Rhode Island.\nIl Minor Planet Center gli accredita la scoperta di dodici asteroidi, effettuate tra il 1991 e il 1994.\nGli \u00e8 stato dedicato l'asteroide 5995 Saint-Aignan."}
{"id": "3494368", "revid": "486946", "url": "https://it.wikipedia.org/wiki?curid=3494368", "title": "Via dei Variaghi", "text": ""}
{"id": "3494369", "revid": "1318658", "url": "https://it.wikipedia.org/wiki?curid=3494369", "title": "Palazzo Justus Lipsius", "text": "Il Palazzo Justus Lipsius \u00e8 un palazzo di Bruxelles. \u00c8 la sede principale Segretariato generale del Consiglio dell'Unione europea.\nIl palazzo \u00e8 collocato nel quartiere europeo di Bruxelles, in Rue de la Loi, 175. Si trova di fronte al palazzo Berlaymont che ospita la Commissione europea. L'edificio \u00e8 intitolato al filologo e umanista fiammingo Justus Lipsius, a cui era intitolata la strada rimossa per costruire il palazzo.\nStoria.\nNel 1985 il Consiglio delle Comunit\u00e0 europee prese la decisione di dotarsi di una nuova sede, pi\u00f9 adatta alle sue esigenze rispetto al \"palazzo Charlemagne\" che occupava all'epoca. Il terreno individuato per l'edificio apparteneva allo stato belga. La costruzione del palazzo cominci\u00f2 nel 1989 e l'inaugurazione ufficiale avvenne il 29 maggio 1995 durante il turno di presidenza francese del Consiglio.\nA partire dal 1\u00ba maggio 2004 il palazzo ospita anche i vertici del Consiglio europeo.\nDal 2017, dopo la conclusione dei lavori di costruzione dell'adiacente palazzo Europa, la sede principale dei vertici del Consiglio europeo, del suo presidente e delle riunioni del Consiglio dell'Unione europea \u00e8 stata trasferita nel nuovo edificio; il palazzo Justus Lipsius continua ad ospitare gli uffici del Segretariato generale del Consiglio dell'Unione europea.\nArchitettura.\nCome gran parte degli edifici del quartiere europeo, il palazzo, intitolato a Justus Lipsius, ha un'architettura moderna. Alla progettazione dell'edificio parteciparono vari architetti ed ingegneri di diversi stati membri e alla costruzione contribuirono varie imprese europee.\nLa superficie complessiva del palazzo \u00e8 di 215.000 m2, divisa in tre parti collegate (centro per le conferenze, segretariato generale e servizi). Le varie ali dell'edificio hanno da sei a nove piani e sono disposte attorno a cortili alberati. I corridoi all'interno dell'edificio coprono complessivamente 24\u00a0km.\nAccesso.\nL'accesso al palazzo \u00e8 limitato, tranne che per il cortile d'onore che si apre sull'ingresso principale in Rue de la Loi. Visite pubbliche sono possibili durante il giorno di apertura annuale."}
{"id": "3494372", "revid": "28592", "url": "https://it.wikipedia.org/wiki?curid=3494372", "title": "Castello di Ivangorod", "text": ""}
{"id": "3494380", "revid": "729019", "url": "https://it.wikipedia.org/wiki?curid=3494380", "title": "Torvslaget", "text": "La battaglia della Piazza (in norvegese \"Torvslaget\") ha avuto luogo nella piazza principale di Christiania la sera del 17 maggio 1829.\nContesto.\nIl motivo della scaramuccia era che il re di Svezia e Norvegia Giovanni Carlo XIV Bernadotte (che in precedenza era stato generale dell'armata napoleonica) non vedeva con favore l'entusiasmo dei norvegesi per la celebrazione della festa nazionale per la Costituzione della Norvegia.\nDato che nel 1814 il suo rivale per la corona norvegese, Christian Frederik, era stato eletto proprio il 17 maggio, Carl Johan percepiva i festeggiamenti norvegesi quasi come un affronto o una scortesia nei suoi confronti, se non una rivendicazione nazionalista ed indipendentista nonch\u00e9 una contestazione rispetto al suo ruolo di re di Norvegia (stabilmente residente nella lontana Stoccolma).\nPertanto, nel 1828 re Giovanni Carlo XIV si rec\u00f2 personalmente nel capoluogo norvegese e proib\u00ec qualsiasi manifestazione celebrativa.\nL'anno dopo, il regio dipartimento di polizia di Christiania doveva constatare una crescente tensione nella popolazione durante le prime due settimane di maggio. Occorre ricordare che in quel tempo l'organico era composto da non pi\u00f9 di dodici uomini, un superiore conestabile, due ufficiali deputati e nove poliziotti regolari: una quantit\u00e0 normalmente sufficiente per una citt\u00e0 di queste dimensioni durante l'ordinaria amministrazione, ma inadatta a gestire una manifestazione di piazza.\nDurante le settimane precedenti al giorno 17, erano stati distribuiti volantini clandestini contenenti slogan ed inni nazionali norvegesi: il che aveva fatto aumentare la tensione nella fortezza di Akershus, sede della polizia regia.\nIn quel tempo, la Norvegia aveva due piroscafi, entrambi prodotti d'avanguardia e fonte di orgoglio nazionale. Uno era chiamato \"il Principe Carlo\", l'altro \"La Costituzione\". L'arrivo a Christiania di quest'ultimo era previsto proprio per il 17 alle ore sei del mattino, ed i notabili temevano per quello che avrebbe potuto accadere, per via del nome della nave e temendo che avrebbe attirato molta gente al porto. Nonostante un tentativo di sabotaggio non riuscito, il piroscafo giunse in orario.\nI disordini.\nA Christiana il 17 maggio 1829 fu una splendida domenica di sole, con cielo luminoso e privo di nuvole. Come era consuetudine, per vedere il piroscafo erano giunti molti cittadini da lontano fino alla banchina del porto, proprio sotto la fortezza di Akerhusi. Fra loro era il ventenne Henrik Wergeland.\nAppena giunse il piroscafo, alcuni dei ragazzi pi\u00f9 giovani e coraggiosi cominciarono a gridare \u201cEvviva!\u201d ad alta voce, e Wergeland per primo grid\u00f2: \"Viva la Costituzione!\". Dopo di che, la gente ha iniziato a cantare spontaneamente dai volantini distribuiti nei giorni precedenti alcuni degli inni pi\u00f9 popolari del tempo. In seguito, i cittadini spontaneamente andarono alla piazza del paese davanti alla chiesa principale, la cattedrale di sant\u2019Olaf, e vi sono rimasti fino a sera. La polizia, con rinforzi civili, con molta pacatezza chiese alle persone di disperdersi e di ritirarsi, ma la gente era curiosa e si rifiut\u00f2 di andarsene. Ai bordi della piazza si trovavano alcuni cumuli di pietre levigate che avrebbero dovuto essere utilizzate come sanpietrini per la manutenzione delle strade acciottolate. Henrik Wergeland camminava tranquillamente in giro, con indosso la sua uniforme da studente. Un uomo ubriaco, che indossa un cappello con la scritta \"Viva il 17 maggio\" venne arrestato e portato via dalla polizia per essere interrogato, ma \u00e8 stato poi rilasciato perch\u00e9 non era in grado di spiegare se stesso.\nAll'interno del castello, il rappresentante del sovrano, che era allora il vicer\u00e9 svedese von Platen, interrogava il suo comandante, il barone Wedel-Jarlsberg, chiedendosi che cosa fare, per evitare di dover fronteggiare una sommossa. Il sostegno dei civili aveva a questo punto cominciato a cambiare fronte. Il vicer\u00e9 ed il comandante decisero di disperdere l'assembramento di folla riesumando una vecchia norma del 1685, in base alla quale sarebbe stato lecito dichiarare illegale l'assembramento. Dopo che fosse stato letto l'apposito avviso a voce alta da un banditore, tutti avrebbero dovuto ritirarsi nelle proprie case. Pertanto, il vicer\u00e9 mand\u00f2 un uomo alla piazza, con il preciso incarico di leggere la clausola a voce alta. Ma siccome il banditore prescelto non era uomo di alta statura, \u00e8 stato completamente ignorato. Tra i pochi che riuscirono ad ascoltarlo c'era Henrik Wergeland. Mentre ancora la gente non dava segni di reazione\u00a0\u2013 anche perch\u00e9 in pochi avevano udito le parole pronunciate - il comandante della polizia ordin\u00f2 improvvisamente alla cavalleria di caricare le persone in piazza, e un certo numero di persone sono state rovesciate a terra. Subito si \u00e8 diffuso il panico: si \u00e8 scatenata la paura insieme alla rabbia. La gente, fino a quel momento tranquilla, corse verso i mucchi di pietra e sulle scalinate. Poco dopo, giunse la fanteria leggera, che colp\u00ec la gente con i fucili.\nA questo punto, la commozione impietos\u00ec le truppe civili di Christiania, che fino ad allora avevano sostenuto la polizia svedese. Alcune persone erano state colpite in maniera grave, e in un caso un avvocato non pot\u00e9 reggersi in piedi per due settimane. Durante la prima carica di cavalleria, Wergeland fu colpito dal lato piatto di una sciabola sguainata: successivamente sostenne che quello rappresentava un oltraggio alla propria uniforme da studente. Infatti Wergeland invi\u00f2 una lettera di accusa alla polizia in nome della sua uniforme, scritto in modo tale che il dipartimento non ha potuto far altro che sorridere. L'interrogatorio successivo rese Wergeland un eroe ed un beniamino dell'opinione pubblica, e da allora divenne il simbolo della festa nazionale. Durante l'interrogatorio, Wergeland aveva accennato al fatto che il barone comandante della polizia non era stato del tutto sobrio quel giorno.\nLa citazione \u00e8 stata omessa dal verbale, ma ricordata da un cugino del Wergeland, che era presente. La sua battuta pi\u00f9 famosa di questa scena \u00e8 memorabile: egli infatti, quando la polizia gli chiese la sua et\u00e0, rispose mordacemente: \"\"Sono sei anni pi\u00f9 vecchio della Costituzione norvegese: spero che i signori presenti ricordino quando tale Costituzione \u00e8 stata scritta\".\". Questa battuta, in particolare, ha dato Wergeland l'onore di \"aver iniziato l'impresa\". Altre persone furono portate nella sede della polizia per un interrogatorio. Hanno dovuto rendere conto delle loro canzoni, dei loro discorsi in occasione dei brindisi, e del testo dei volantini.\nIl risultato di questa scaramuccia, pi\u00f9 tardi conosciuta come la \u2018'Battaglia della piazza'\u2019, fu l'acquisita e diffusa consapevolezza della frustrazione dei norvegesi rispetto all'amministrazione svedese in generale (e del vicer\u00e9 in particolare). Nel paese tutti ne parlavano e molti giornalisti e scrittori contribuirono a diffondere informazioni ed interpretazioni sempre in chiave nazionalista.\nI giornali in Norvegia hanno continuato a discutere l'incidente per quasi un anno, e la tensione era cos\u00ec alta dal lato norvegese del regno che da Stoccolma il re Carlo XIV Giovanni Bernadotte fu spinto a consentire ai norvegesi di poter celebrare la loro \"giornata della Costituzione\" in pace.\nCuriosit\u00e0.\nIl 17 maggio del 1943 i norvegesi poterono festeggiare in un Paese ormai liberato dal nazismo, dato che l'indomita resistenza dei partigiani era riuscita a scacciare i tedeschi entro l'inizio del mese. Per coincidenza, il Museo della resistenza norvegese ha sede proprio nella fortezza di Akerhus, dove aveva sede la polizia il 17 maggio 1829."}
{"id": "3494382", "revid": "111373", "url": "https://it.wikipedia.org/wiki?curid=3494382", "title": "Risultati del motomondiale 1954", "text": "I risultati completi del motomondiale 1954 furono i seguenti\nSistema di punteggio e legenda.\n!width=5%|Pos.||width=6%| 1|| width=6%| 2|| width=6%| 3|| width=6%| 4|| width=6%| 5|| width=6%| 6||width=6%|7&gt;\n!width=5%|Punti"}
{"id": "3494383", "revid": "74801", "url": "https://it.wikipedia.org/wiki?curid=3494383", "title": "Sofia Guglielmina di Sassonia-Coburgo-Saalfeld", "text": "Biografia.\nInfanzia.\nEra figlia del duca Giovanni Ernesto di Sassonia-Coburgo-Saalfeld e della seconda moglie Carlotta Giovanna di Waldeck-Wildungen.\nPolitiche matrimoniali.\nLa politica matrimoniale intrapresa da Giovanni Ernesto era tesa a creare con un doppio matrimonio l'alleanza tra i Wettin di Sassonia-Coburgo-Saalfeld e i Schwarzburg-Rudolstadt.\nSofia Guglielmina venne cos\u00ec destinata a sposare Federico Antonio di Schwarzburg-Rudolstadt. Un altro matrimonio venne poi celebrato tra il fratello di Sofia, Francesco Giosea, e la sorella di Federico Antonio Anna Sofia di Schwarzburg-Rudolstadt.\nQuesta alleanza politica tra i due Stati comport\u00f2 anche un legame religioso tra la Sassonia-Coburgo-Saalfeld e il tribunale ecclesiastico di Rudolstadt, che signific\u00f2 una promozione del pietismo in tutta la Sassonia-Coburgo-Saalfeld.\nMatrimonio.\nLe nozze di Sofia Guglielmina vennero celebrate a Saalfeld l'8 febbraio 1720. Dall'unione nacquero tre figli.\nIl matrimonio termin\u00f2 dopo sette anni con la morte di Sofia nel 1727.\nMorte.\nLa Principessa mor\u00ec a Rudolstadt il 4 dicembre 1727.\nDiscendenza.\nSofia Guglielmina e Federico Antonio di Schwarzburg-Rudolstadt ebbero tre figli:"}
{"id": "3494386", "revid": "287204", "url": "https://it.wikipedia.org/wiki?curid=3494386", "title": "9234 Matsumototaku", "text": "9234 Matsumototaku \u00e8 un asteroide della fascia principale. Scoperto nel 1997, presenta un'orbita caratterizzata da un semiasse maggiore pari a 2,2030506\u00a0UA e da un'eccentricit\u00e0 di 0,0981381, inclinata di 2,17769\u00b0 rispetto all'eclittica.\nL'asteroide \u00e8 dedicato all'astrofilo giapponese Takuya Matsumoto."}
{"id": "3494401", "revid": "1310927", "url": "https://it.wikipedia.org/wiki?curid=3494401", "title": "A Profesionalna Futbolna Grupa 1995-1996", "text": "L\u2019edizione 1995-96 della A Profesionalna Futbolna Grupa vide la vittoria finale del Slavia Sofia, che conquista il suo settimo titolo.\nCapocannoniere del torneo fu Ivo Georgiev dello Spartak Varna con 21 reti."}
{"id": "3494404", "revid": "287204", "url": "https://it.wikipedia.org/wiki?curid=3494404", "title": "Dreams (The Cranberries)", "text": "Dreams \u00e8 il primo singolo del gruppo musicale irlandese \"The Cranberries\", contenuto nel primo album studio \"Everybody Else Is Doing It, So Why Can't We?\", pubblicato nel 1993.\nVideo musicale.\nEsistono 3 versioni del video di questa canzone. Una delle tre versioni, rappresenta Dolores O'Riordan e i membri della band che cantano e suonano in una stanza con della luce blu, alla fine del video Dolores, sviene a terra e viene illuminata da una luce che la fa levitare, dopo viene inquadrata dell'acqua che crea delle forme. Il video finisce su un primo piano di Dolores che canta.\nVideoproduzioni in cui compare il singolo \"Dreams\".\nDi seguito si riporta un breve elenco di produzioni televisive o cinematografiche in cui questa canzone compare nella colonna sonora:\nClassifiche.\nLa canzone nella classifica italiana\nIl brano raggiunge nella week 3 del 2018 la posizione #59 della classifica ufficiale italiana Top Singoli Fimi.\nLa canzone nelle classifiche internazionali"}
{"id": "3494407", "revid": "1904508", "url": "https://it.wikipedia.org/wiki?curid=3494407", "title": "Giovanni Guglielmo di Sassonia-Coburgo-Saalfeld", "text": "Biografia.\nInfanzia.\nEra figlio del duca Francesco Giosea di Sassonia-Coburgo-Saalfeld e Anna Sofia di Schwarzburg-Rudolstadt.\nCarriera militare.\nEssendo figlio cadetto del Duca, quindi non destinato ad ereditare il ducato alla morte del padre, venne destinato assieme ai fratelli minori Cristiano Francesco e Federico Giosia alla carriera militare.\nEntr\u00f2 a servizio dell'Elettorato di Sassonia per poi ottenere nel 1744 la nomina a tenente colonnello nel reggimento di fanteria di Br\u00fchl. Prese cos\u00ec parte attiva alla seconda guerra di Slesia.\nMorte.\nDurante la Battaglia di Hohenfriedberg, cadde ferito a morte ed il corpo venne ritrovato soltanto dopo intense ricerche."}
{"id": "3494408", "revid": "83549", "url": "https://it.wikipedia.org/wiki?curid=3494408", "title": "Capsula epatica di Glisson", "text": ""}
{"id": "3494409", "revid": "767487", "url": "https://it.wikipedia.org/wiki?curid=3494409", "title": "RV Melville", "text": "R/V Melville - originariamente costruita come USNS Melville (T-AGOR-14) - \u00e8 una nave di ricerca gestita da Scripps Institution of Oceanography per la ricerca oceanografica. Prende il suo nome da George Wallace Melville, un noto esploratore artico e capo dell'Ufficio di Ingegneria del vapore(1887-1903). La R/V Melville \u00e8 attualmente la pi\u00f9 antica nave attiva in ricerche ed \u00e8 nella flotta del University-National Oceanographic Laboratory System (UNOLS).\nStoria.\nR/V Melville \u00e8 la seconda nave della Marina ad essere chiamata cos\u00ec, il nome Melville (AGOR 14) \u00e8 stato stabilito il 12 luglio 1967 dal Shipbuilding Company Defoe a Bay City, Michigan, fu lanciata il 10 luglio 1968; sponsorizzata dalla signora Elford A. Cederberg, moglie del membro del Congresso Elford Albin Cederberg; \u00e8 stata completata e consegnata alla Marina il 1 \u00b0 agosto 1969; fu messa in servizio del Military Sealift Command per il Servizio di trasporto con il nome USNS Melville (T-AGOR 14) e poi noleggiata al Scripps Institution of Oceanography per ricerche oceanografiche.\nAnche se spesso indicato come una Robert D. Conrad-class nave da ricerca oceanografica, la nave \u00e8 di un aspetto del tutto diverso, sia nel design che nelle dimensioni, come evidenziato dal confronto tra le due navi: quantitativi caricati Melville 2.944 e la Conrad 1,370, le dimensioni di 279' X 46' X 16.6' al contrario di Conrad 208'10\u201d X 37'5\u201d X 15'2\u201d, dell'aspetto generale, il layout e, pi\u00f9 distintamente, i sistemi di propulsione completamente diversi. Il sistema originale di Melville era un sistema cicloidale, successivamente modificata con un avanzato sistema di doppia propulsione 1.385 hp diesel ed elettrico 1.385\u00a0hp Z-Drive Lips, con un propulsore retrattile sotto i motori principali da 900\u00a0hp azimutale che permette alla nave di muoversi a 360 \u00b0, mentre la classe Conrad \u00e8 monovite 2.500 shp diesel-elettrico con un propulsore di prua retrattile azmuthing.\nStoria: operazioni di ricerca.\nNel corso della sua lunga carriera, Melville ha navigato su quasi tutti gli oceani del mondo nella ricerca della conoscenza scientifica. Rimodernata nei primi anni 1990, con l'allungamento dello scafo, l'aumento della capacit\u00e0 di carico a 2670 tonnellate (a pieno carico) ed \u00e8 stato installato un nuovo sistema di propulsione.\nNavi sorelle.\nLa nave gemella di Melville \u00e8 la R/V Knorr, che \u00e8 stato lanciata nel 1968.\nRuolo nel film \"King Kong\".\nLa Melville \u00e8 stato utilizzata nel film del 1976 King Kong con Jessica Lange. \u00c8 stata utilizzata proprio grazie al suo propulsore con ingranaggi conici che a quel tempo le permisero di muoversi lateralmente. Questo tipo di unit\u00e0 \u00e8 utilizzata, sulle navi di ricerca, per mantenere la stazione in mare durante trivellazioni e carotaggi."}
{"id": "3494413", "revid": "1889177", "url": "https://it.wikipedia.org/wiki?curid=3494413", "title": "Joseph Boxhall", "text": "Fu imbarcato in qualit\u00e0 di quarto ufficiale di coperta a bordo del RMS \"Titanic\", servendo successivamente, sempre come ufficiale, ma da riservista della marina, nella prima guerra mondiale.\nBiografia.\nPrimi anni.\nBoxhall nacque a Kingston upon Hull (o pi\u00f9 semplicemente Hull), nell'East Riding of Yorkshire, in Inghilterra; secondo figlio di Miriam e del comandante Joseph Boxhall sr., capo della compagnia di navigazione \"Wilson Line\" di Hull; da parte paterna, Joseph Boxhall discendeva da una famiglia di grande tradizione marinara, non per altro anche il nonno era un marittimo e lo zio sovrintendente boe e galleggianti della Trinity House (ente responsabile di fari e segnalamenti marittimi) ed ufficiale della Board of Trade.\nBoxhall segu\u00ec le orme dei suoi antenati ed il 2 giugno 1899 si un\u00ec alla sua prima nave della compagnia \"Thomas William Line\" di Liverpool. La formazione di Boxhall dur\u00f2 quattro anni, durante i quali viaggi\u00f2 molto. Continu\u00f2 a lavorare con il padre per la \"Wilson Line\" e, dopo aver conseguito la patente di capitano superiore di lungo corso nel settembre 1907, fu ingaggiato dalla White Star Line. Compagnia per la quale serv\u00ec a bordo dello RMS \"Oceanic\" e poco dopo sul RMS \"Titanic\" come quarto ufficiale, nel 1912, all'epoca aveva 28 anni.\n\"Titanic\".\nAlle 9 del mattino del 26 marzo 1912, Boxhall venne chiamato dalla White Star, a Liverpool, per preparare il viaggio inaugurale a bordo del \"Titanic\" ma salpando da Belfast per raggiungere Southampton da dove avrebbero imbarcato i passeggeri per la traversata oceanica. Il 10 aprile 1912, il \"Titanic\" lasci\u00f2 l'Inghilterra; Boxhall, da quarto ufficiale, assolse regolarmente le sue funzioni di tenuta della guardia, ausilio alla navigazione ed assistenza ai passeggeri e all'equipaggio nel caso fosse stato necessario.\nAlle 23:40 del 14 aprile, il \"Titanic\" urt\u00f2 violentemente un iceberg, al largo delle coste del Canada; Boxhall era fuori servizio a poca distanza dal quadrato ufficiali ed ud\u00ec, insieme ai colleghi, il suono della campana di allarme dato dalla vedetta, si diresse subito verso la plancia, arrivando poco dopo l'impatto. Il comandante Edward John Smith, arriv\u00f2 anch'esso immediatamente in plancia ed ordin\u00f2 a Boxhall di eseguire un controllo della parte anteriore della nave. Boxhall non trov\u00f2 personalmente alcun danno, ma fu successivamente intercettato dal carpentiere della nave, che lo inform\u00f2 sull'enorme falla lungo la murata di dritta, con il conseguente imbarco di acqua; un impiegato dell'ufficio postale di bordo conferm\u00f2 subito dopo tale danno sia a Boxhall che a Smith. Boxhall fu il primo a calcolare la posizione del \"Titanic\", in modo che le navi pi\u00f9 vicine ricevessero un segnale di soccorso dando la loro la posizione della nave in ermergenza. Boxhall riusc\u00ec ad avvistare alcune luci sulla testa dell'albero di una nave nelle vicinanze (probabilmente la \"Californian\") tentando invano di comunicare con essa inviando segnali di soccorso con il linguaggio Morse tramite una lampada di segnalazione.\nBoxhall venne messo a capo della lancia di salvataggio n. 2, la quale venne ammainata intorno alle ore 01:45, con solo 18 persone a bordo (ciascuna lancia aveva una massimo di portata di 65 persone); si premur\u00f2 di allontanarsi il pi\u00f9 velocemente possibile dal transatlantico che stava inabissandosi, per evitare un possibile risucchio in pieno oceano.\nBoxhall ed il suo equipaggio vennero intercettati dal RMS \"Carpathia\" intorno alle 04:00 del mattino del 15 aprile giugendo a New York il 18 aprile.\nBoxhall, insieme ai colleghi e passeggeri sopravvissuti, fu uno dei preziosi testimoni a New York rilasciando alcune testimonianze per le indagini sul naufragio. Lui ed i colleghi vennero autorizzati a lasciare New York, sull\"'Adriatic\", il 2 maggio. Dopo aver fatto ritorno in Inghilterra, Boxhall forn\u00ec ulteriori testimonianze, in particolare sul momento in cui venne ordinato di abbassare le lance di salvataggio. Fu, inoltre, il primo a testimoniare di aver visto un'altra nave, ben prima dell'arrivo del \"Carpathia\", mentre il \"Titanic\" affondava. Nonostante la \"Californian\" fosse l\u00ec nelle vicinanze, durante l'inchiesta si giunse alla tutt'ora incerta conclusione che nella zona ci fosse anche una terza nave, mai identificata.\nGli ultimi anni.\nDopo l'imbarco sul \"Titanic\", Boxhall torn\u00f2 a servire per la marina mercantile ancora come quarto ufficiale a bordo dell\"'Adriatic\"; poi entr\u00f2 a far parte della Royal Naval Reserve, come sottotenente di vascello. Fu promosso tenente di vascello nel 1915, durante la Prima guerra mondiale e fu incaricato di servire per un anno a bordo della nave da guerra HMS \"Commonwealth\", prima di essere trasferito a Gibilterra per comandare un torpediniere.\nBoxhall torn\u00f2 a lavorare per la White Star Line, nel maggio 1919. Serv\u00ec nuovamente sulOlympic\" come secondo ufficiale di coperta, il 30 giugno 1926. Dopo la fusione tra la Cunard Line e la White Star Line, nel 1933, serv\u00ec sul RMS \"Aquitania\" in qualit\u00e0 di primo ufficiale. Dopo 41 anni in mare, si ritir\u00f2 nel 1940; durante gli anni della pensione rilasci\u00f2, anche se di rado, nuove interviste sulla sua esperienza a bordo del \"Titanic\". Nel 1958, accett\u00f2 il ruolo di consulente tecnico per l'adattamento cinematografico di \"Titanic, latitudine 41 nord\", basato anche sul romanzo di Walter Lord, ' (\"A Night to Remember\"); nel 1962 fece un'intervista anche per la BBC.\nLa salute di Boxhall si deterior\u00f2 gravemente a partire dal 1960 ed alla fine fu ricoverato in ospedale; Joseph Boxhall, l'ultimo degli ufficiali superstiti del \"Titanic\", mor\u00ec per una trombosi cerebrale, il 25 aprile 1967, all'et\u00e0 di 83 anni. Secondo le sue ultime volont\u00e0, le sue ceneri vennero disperse in mare a 41\u00b0 46N, 50\u00b0 14W, ovvero la posizione che egli stesso aveva calcolato quando il \"Titanic\" s'inabiss\u00f2 (all'incirca a 15 miglia nautiche dall'attuale posizione del relitto del \"Titanic\", alle coordinate di 41\u00b043N 49\u00b056W). Anche i superstiti Ruth Becker e Frank Goldsmith, in seguito, vollero che le loro ceneri venissero sparse proprio in quello stesso punto.\nRappresentazioni.\nJoseph Boxhall \u00e8 stato interpretato da diversi attori nei diversi film dedicati al disastro del \"Titanic\":"}
{"id": "3494415", "revid": "188323", "url": "https://it.wikipedia.org/wiki?curid=3494415", "title": "Freno di sterzo", "text": ""}
{"id": "3494418", "revid": "247222", "url": "https://it.wikipedia.org/wiki?curid=3494418", "title": "I wanna go", "text": ""}
{"id": "3494427", "revid": "729019", "url": "https://it.wikipedia.org/wiki?curid=3494427", "title": "James Abbott (1807-1896)", "text": "Missione a Khiva.\nJames Abbott fu capitano al servizio dell'esercito inglese a Herat nel 1839. Gli venne affidata dal suo superiore, il maggiore d'Arcy Todd, la difficile missione di persuadere il Khan della citt\u00e0 di Khiva a liberare gli schiavi di origine russa, catturati nei territori sulle sponde del mar Caspio e poi rivenduti agli abitanti della citt\u00e0 dai pi\u00f9 esperti mercanti di schiavi dell'Asia centrale dell'epoca, i Turkmeni.\nL'obiettivo era quello di togliere qualunque pretesto di avanzata e conquista di Khiva all'esercito russo, gi\u00e0 in marcia nell'inverno del 1839 dall'avamposto di Orenburg sotto la guida del generale Perovskij.\nInizialmente il khan, preoccupato dell'avanzata russa e con la necessit\u00e0 di avere aiuti esterni, fu disposto a ricevere il capitano Abbott, il quale si dichiar\u00f2 disposto ad andare lui stesso assieme agli schiavi a negoziare in mezzo alla steppa la ritirata dell'esercito russo in cambio della loro liberazione.\nAbbott non riusc\u00ec per\u00f2 nella sua missione di conquistare la fiducia del khan. Timido e austero, probabilmente ebbe scarse capacit\u00e0 nelle arti politiche adulatorie, pretese dalle abitudini dei capi trib\u00f9 dell'Asia centrale. Ottenne soltanto un messaggio del khan che avrebbe dovuto portare egli stesso allo zar a Pietroburgo con le condizioni per la liberazione degli schiavi russi.\nDurante il viaggio per Pietroburgo Abbot fu per\u00f2 rapito e rapinato da un gruppo di predoni ancor prima di arrivare a Orenburg. Fu liberato dagli stessi predoni dopo poco tempo per la paura delle conseguenze che ci\u00f2 avrebbe avere da parte dell'esercito inglese. Egli ripart\u00ec per Pietroburgo, ma ebbe poco successo.\nIl suo superiore, il maggiore Todd, non avendo pi\u00f9 notizie di lui e credendolo imprigionato, invi\u00f2 a Chiva un altro ufficiale, di ventotto anni, il tenente Shakespear, il quale ottenne molto pi\u00f9 successo e riusc\u00ec a liberare gli schiavi russi dalla citt\u00e0.\nMolto tempo dopo questi fatti, per il coraggio dimostrato, ad Abbott furono riconosciuti i titoli di cavaliere e generale, inoltre fu dato il suo nome ad una citt\u00e0 sede di presidio: Abbottabad, nell'odierno Pakistan settentrionale."}
{"id": "3494429", "revid": "287204", "url": "https://it.wikipedia.org/wiki?curid=3494429", "title": "Associazione Calcio Genova 1893 1937-1938", "text": "Questa pagina raccoglie i dati riguardanti l'Associazione Calcio Genova 1893 nelle competizioni ufficiali della stagione 1937-1938.\nStagione.\nNella stagione 1937-1938 il Genova 1893 con 38 punti in classifica si \u00e8 classificato terzo.\nMaglie.\nLa maglia per le partite casalinghe presentava i colori rossoblu.\nOrganigramma societario.\nArea direttiva\nArea tecnica"}
{"id": "3494430", "revid": "69129", "url": "https://it.wikipedia.org/wiki?curid=3494430", "title": "Eurofestival 2011", "text": ""}
{"id": "3494435", "revid": "69129", "url": "https://it.wikipedia.org/wiki?curid=3494435", "title": "Eurofestival 2006", "text": ""}
{"id": "3494437", "revid": "69129", "url": "https://it.wikipedia.org/wiki?curid=3494437", "title": "Eurofestival 2005", "text": ""}
{"id": "3494441", "revid": "69129", "url": "https://it.wikipedia.org/wiki?curid=3494441", "title": "Eurofestival 2004", "text": ""}
{"id": "3494444", "revid": "69129", "url": "https://it.wikipedia.org/wiki?curid=3494444", "title": "Eurofestival 2003", "text": ""}
{"id": "3494445", "revid": "1310927", "url": "https://it.wikipedia.org/wiki?curid=3494445", "title": "A Profesionalna Futbolna Grupa 1994-1995", "text": "L\u2019edizione 1994-95 della A Professional Football Group vide la vittoria finale del Levski Sofia, che conquista il suo ventesimo titolo, il terzo consecutivo. Pochi anni dopo la caduta del regime comunista, da questa stagione il calcio bulgaro si diede uno statuto professionistico.\nCapocannoniere del torneo fu Pet\u0103r Mihtarski del con 24 reti."}
{"id": "3494446", "revid": "69129", "url": "https://it.wikipedia.org/wiki?curid=3494446", "title": "Eurofestival 2002", "text": ""}
{"id": "3494448", "revid": "69129", "url": "https://it.wikipedia.org/wiki?curid=3494448", "title": "Eurofestival 2001", "text": ""}
{"id": "3494450", "revid": "69129", "url": "https://it.wikipedia.org/wiki?curid=3494450", "title": "Eurofestival 2000", "text": ""}
{"id": "3494458", "revid": "339392", "url": "https://it.wikipedia.org/wiki?curid=3494458", "title": "A PFG bulgaro 2000-2001", "text": ""}
{"id": "3494459", "revid": "104458", "url": "https://it.wikipedia.org/wiki?curid=3494459", "title": "Alexander Popow", "text": ""}
{"id": "3494474", "revid": "149587", "url": "https://it.wikipedia.org/wiki?curid=3494474", "title": "Strada statale 518 di Devetachi", "text": ""}
{"id": "3494476", "revid": "1310927", "url": "https://it.wikipedia.org/wiki?curid=3494476", "title": "A Republikanska futbolna grupa 1993-1994", "text": "L\u2019edizione 1993-94 della A PFG vide la vittoria finale del Levski Sofia, che conquista il suo diciannovesimo titolo, il secondo consecutivo.\nCapocannoniere del torneo fu Nasko Sirakov del Levski Sofia con 30 reti."}
{"id": "3494480", "revid": "2056951", "url": "https://it.wikipedia.org/wiki?curid=3494480", "title": "Ducato di Arjona", "text": "Il Ducato di Arjona \u00e8 un titolo nobiliare spagnolo con Grandato di Spagna appartenente alla Corona di Castiglia. Insiste sul territorio dell'omonimo municipio andaluso di Arjona nella provincia di Ja\u00e9n.\nStoria.\nSi tratta del pi\u00f9 antico titolo ducale con Grandato di Spagna che si conosca. Venne concesso per la prima volta nel 1423 come titolo vitalizio dal re Giovanni II di Castiglia a suo cugino Fadrique Enr\u00edquez de Castro, gi\u00e0 secondo conte di Trast\u00e1mara, che lo appose al suo nome divenendo Don Fadrique de Arjona. Questo ducato gli fu successivamente confiscato, ad opera dello stesso Giovanni II che glielo concedette in origine, poco prima della sua morte - avvenuta in carcere nel castello di Pe\u00f1afiel nel 1532 - per l'atteggiamento ribelle verso la Corona spagnola.\nNel 1430 la villa di Arjona, sede del ducato, venne assegnata ancora una volta dal re Giovanni II di Spagna a Fadrique di Aragona, figlio bastardo di Martino il giovane, senza che per\u00f2 venisse fatta menzione al titolo ducale che ne accompagnava la concessione. Da questo avvenimento deriva il dubbio della reale riassegnazione del titolo ducale di Arjona fino al secolo XX.\nNel 1902 infatti il ducato fu \"riabilitato\" e concesso con carattere ereditario dal re di Spagna Alfonso XIII a Jacobo Fitz-James Stuart y Falc\u00f3, diciassettesimo duca d'Alba, discendente di Beatriz de Castro la Vieja, sposa in seconde nozze del conte di Lemos.\nIl titolo oggi.\nAttualmente il titolo \u00e8 posseduto da Cayetana Fitz-James Stuart, diciottesima duchessa d'Alba, figlia di Jacobo Fitz-James Stuart y Falc\u00f3 che lo annovera fra i suoi sei ducati con grandezza di Spagna."}
{"id": "3494493", "revid": "287204", "url": "https://it.wikipedia.org/wiki?curid=3494493", "title": "Pallavolo ai XV Jeux des \u00eeles", "text": "Le gare di pallavolo ai XV Jeux des \u00eeles si svolgono a Partinico (PA), dal 24 al 28 maggio 2011.\nPer seguire l'alternanza imposta dal COJI, nell'edizione 2011 si svolge il torneo femminile.\nFormula.\nSi disputano due gironi, con la formula del round-robin, indipendenti tra loro: essi infatti sono chiamati Serie A e Serie B, poich\u00e9 le isole con minor ranking nella pallavolo vengono relegate in nella serie minore. Le isole inserite in Serie B per questa edizione sono Elba, Martinica e Malta: queste tre isole andranno poi a piazzarsi nella classifica finale dal 7\u00ba al 9\u00ba posto, mentre le squadre della Serie A dal 1\u00ba al 6\u00ba posto.\nIl girone di Serie A \u00e8 di sola andata mentre quello di Serie B andata e ritorno. In caso di vittoria la squadra si aggiudica 2 punti, in caso di sconfitta 1, mentre se la squadra non si presenta in campo prende 0 punti. A parit\u00e0 di punti prevale il quoziente punti.\nIl primo classificato vince la medaglia d'oro, il secondo quella d'argento, il terzo quella di bronzo.\nClassifica.\nN.B: \"Con la colonna dei punti si intende la quantit\u00e0 di punti che ogni singolo sport aggiunge alla classifica generale della manifestazione.\""}
{"id": "3494503", "revid": "729019", "url": "https://it.wikipedia.org/wiki?curid=3494503", "title": "Wilson Whineray", "text": "Biografia.\nDopo essersi diplomato alla \"Auckland Grammar School\", Whineray intraprese gli studi universitari in ambito agrario avendo modo di giocare a rugby per diverse squadre provinciali. Il suo debutto internazionale con gli All Blacks avvenne il 25 maggio 1957 contro l'. Fu capitano in 30 test match degli All Blacks, su 32 presenze totali con la propria nazionale, e tra gli incontri disputati figurano quelli contro i Lions nella serie vinta 3-1 nel 1959, contro il nel 1960, la nel 1961, la serie contro l' del 1962 e nel punto pi\u00f9 alto della propria carriera sportiva guid\u00f2 gli All Blacks durante il tour in Gran Bretagna e Francia del 1963-64. Whineray gioc\u00f2 principalmente come pilone, ma le sue caratteristiche lo rendevano adatto a ricoprire anche il ruolo di numero 8. \u00c8 ampiamente acclamato come uno dei migliori capitani nella storia degli All Blacks.\nDopo il suo ritiro dal rugby, avvenuto nel 1966, ottenne il Master in Business Administration all'Universit\u00e0 di Harvard e ricopr\u00ec diverse posizioni di rilievo nel mondo degli affari, inclusa la presidenza della \"Carter Holt Harvey Ltd\" (una delle maggiori aziende neozelandesi).\nWilson Whineray \u00e8 stato ammesso nell'International Rugby Hall of Fame nel 1999 ed inoltre \u00e8 stato il primo neozelandese entrato a far parte della IRB Hall of Fame nel 2007.\n\u00c8 scomparso nel 2012 all'et\u00e0 di 77 anni."}
{"id": "3494505", "revid": "124825716", "url": "https://it.wikipedia.org/wiki?curid=3494505", "title": "Anna Santoliquido", "text": "Nata a Forenza (Potenza), vive da molti anni a Bari dove si \u00e8 laureata in Lingue e Letterature Straniere. Docente di Inglese, ha collaborato nella stessa Universit\u00e0. Ha pubblicato numerosi saggi, articoli, racconti e poesie. Ha fondato e presiede il Movimento Internazionale \"Donne e Poesia\", giunto al 34\u00ba anno di attivit\u00e0, organizzandone i Convegni. Traduttrice, fa parte delle redazioni di diverse riviste, tra cui \"La Vallisa\" e \"Clic: Donne 2000\" - giornale delle italiane in Germania. Opera in associazioni culturali. \u00c8 membro del Coordinamento della Sezione Nazionale Scrittori SLC-CGIL e responsabile per \u201cPuglia\u2011Basilicata\u201d. \u00c8 responsabile per la Puglia del PEN Club Italia. Dirige laboratori di poesia nelle scuole. Ha presieduto, fino alla ventesima edizione, il progetto artistico-letterario Arcobaleno terminato nel 2009 presso la Scuola Media Statale \u201cLuigi Lombardi\u201d di Bari. Ha svolto stimolazione poetica nel supercarcere di Trani. Ha tradotto dallo spagnolo Diez poesie (La Vallisa, Bari, 1986) e dall'inglese vari poeti contemporanei. \u00c8 presente in numerose riviste, antologie e saggi critici nazionali e internazionali, tra cui \"Scrittrici Italiane dell'ultimo Novecento\", di Neria De Giovanni, a cura di Giacomo F. Rech, Presidenza del Consiglio dei Ministri - Commissione Nazionale per la Parit\u00e0 e le Pari Opportunit\u00e0 tra Uomo e Donna (Istituto Poligrafico e Zecca dello Stato, Roma, 2003), \"Pet Sodobnih Italijanskih Pesnikov\" (\"Cinque Poeti Italiani Contemporanei\", Lubiana, 2003), a cura di Jolka Mili\u010d e La Vallisa - \"I nostri primi vent'anni con la Serbia\" (Evro-Giunti, Belgrado, 2007), a cura di Dragan Mraovi\u0107, \"Les barisiens\" - \"Letteratura di una capitale di periferia 1850-2010\" - Bari, 2010 di Daniele Maria Pegorari.\nSue poesie sono state tradotte in inglese, spagnolo, serbocroato, cecoslovacco, greco, sloveno, romeno, armeno, cinese, albanese, francese, ungherese, arabo, tedesco, russo, macedone, turco, latino, polacco, bulgaro, persiano e braille.\nLa bibliografia sulle sue opere \u00e8 vastissima.\nOpere.\nCuratela.\nHa coordinato il volume \"La prosa breve slovena - Antologia di autori contemporanei\" (Levante editori, Bari, 2006), con Roberto Dapit.\nPartecipazione a Congressi e incontri letterari.\nIn Italia.\nRoma, Milano, Firenze, Trieste, Torino, Ferrara, Venezia, Bologna, Napoli, Taranto, Lecce, Brindisi, Matera, Potenza, Olbia, Pisa, Oppido Lucano (PZ)."}
{"id": "3494515", "revid": "392652", "url": "https://it.wikipedia.org/wiki?curid=3494515", "title": "Gaetano Gaspari", "text": "Biografia.\nNato in una famiglia di modesta condizione sociale, studi\u00f2 armonia e contrappunto al Liceo musicale di Bologna con Benedetto Donelli. Intraprese successivamente anche studi letterari e filosofici. Fu maestro di cappella della collegiata di Pieve di Cento e in seguito della cattedrale di Imola.\nNominato direttore della Biblioteca del Liceo musicale nella citt\u00e0 natale, che arricch\u00ec personalmente con la donazione della propria collezione privata, divenne stimatissimo come erudito e storico della musica, mantenendo l'incarico dal 1855 sino al 1881.\nNonostante abbia sempre condotto parallelamente attivit\u00e0 compositiva, coltivando soprattutto la musica sacra, acquis\u00ec grande fama per le eccezionali conoscenze sulla storia della musica e la sua perizia bibliografica. Scrisse infatti diverse opere di carattere storiografico musicale, tra cui: \"Memorie riguardanti la storia dell'arte musicale in Bologna\" (1867); \"Ragguagli sulla capella musicale della basilica di San Petronio in Bologna\" (1869); \"Continuazione delle Memorie biografiche e bibliografiche sui musicisti bolognesi del sec.XVI, raccolte ed esposte dal prof. Gaetano Gaspari\" (1877); \"Dei musicisti bolognesi al XVII secolo e delle loro opere a stampa. Ragguagli biografici e bibliografici del Prof. Cav. Gaetano Gaspari\" (1880).\nLo \"Zibaldone musicale di memorie\", da lui compilato, costituisce ancora oggi la base del Catalogo della Biblioteca del Liceo musicale di Bologna."}
{"id": "3494517", "revid": "79933916", "url": "https://it.wikipedia.org/wiki?curid=3494517", "title": "TIMB", "text": ""}
{"id": "3494518", "revid": "226458", "url": "https://it.wikipedia.org/wiki?curid=3494518", "title": "Stati Generali del 1355", "text": "Gli stati generali del 1355 furono convocati da re Giovanni II di Francia, detto Giovanni il Buono, a Parigi il 2 dicembre del 1355.\nLe premesse: la Guerra dei Cent'anni e il trattato di Mantes.\nGiovanni II succedette nel 1350 al padre, re Filippo VI, sul trono di Francia, come secondo della dinastia dei Valois. La successione fu contestata da Carlo II di Navarra, che in quanto figlio di Giovanna II di Navarra, primogenita di re Luigi X di Francia, rivendicava il trono come membro della precedente dinastia, i Capetingi. Per tali ragioni dinastiche, e interessi economiche dovute alla non sottomissione del regno di Navarra alla Francia, re Carlo II di Navarra si alle\u00f2 con re Edoardo III d'Inghilterra che dal 1337 aveva iniziato una guerra, poi nota con il nome di Guerra dei Cent'anni, contro la Francia.\nPer non infrangere una momentanea tregua con gli inglesi, re Giovanni II di Francia sigl\u00f2 il 22 febbraio 1354 con Carlo II di Navarra il trattato di Mantes con cui il re francese rinunciava alle localit\u00e0 di Beaumont-le-Roger, i castelli di Breteuil, Conches e Pont-Audemer, la piana del Cotentin con la citt\u00e0 di Cherbourg, e le viscontee di Carentan, Coutances e Valognes in Normandia. Di controparte il re di Francia si garant\u00ec le localit\u00e0 di Asni\u00e8res-sur-Oise, Pontoise, Beaumont e la regione dello Champagne.\nNonostante gli accordi e le ricchezze economiche che garantivano alla Navarra un ducato feudale indipendente, re Carlo II non rinunci\u00f2 alle mire sul trono francese.\nLa convocazione degli Stati generali.\nLe gravose condizioni economiche dovute alla guerra e ai trattati di pace, e le mire di re Carlo II portarono alla convocazione degli Stati generali il 2 dicembre 1355. Re Edoardo III d'Inghilterra aveva inviato suo figlio Edoardo il Principe Nero a Bordeaux nell'autunno dello stesso anno, ed egli aveva devastato la Linguadoca. Il 28 dicembre 1355 gli Stati generali sancirono:\nIl controllo degli Stati generali fu affidato a Robert Le Coq, vescovo di Laon, e ad \u00c9tienne Marcel, uomo politico francese proveniente da una ricca famiglia di mercanti di panni.\nDurante tali Stati generali si dispose che i proventi provenienti dalle nuove tasse venissero riscossi e controllati da ufficiali designati dagli Stati generali stessi, sottraendo la prerogativa che avevano gli esattori reali. Inoltre dieci deputati delegati dagli Stati generali entrarono nei consiglieri del re per controllare le finanze. Con tale ordinanza, gli Stati generali toglievano al re ed ai suoi ministri la gestione assoluta delle finanze.\nConseguenze: La prigionia di Giovanni II e la Grande Ordinanza del 1357.\nRespinto il figlio di Edoardo III d'Inghilterra sino a Poitiers, l'esercito francese venne sconfitto dagli inglesi, e re Giovanni II fu condotto prigioniero il 19 settembre 1356. Ci\u00f2 comport\u00f2 due nuove convocazioni degli Stati generali negli anni 1356 e 1357.\nDurante tale vuoto di potere, il delfino di Francia, Carlo, futuro Carlo V, fu esautorato dai suoi poteri, ed il controllo di Parigi e della guerra in corso and\u00f2 agli Stati generali, controllati ancora da \u00c9tienne Marcel. Egli riusc\u00ec nel corso degli Stati generali del 1357 a fare approvare la Grande Ordinanza per limitare i poteri della monarchia assoluta, testo ispirato alla Magna Charta inglese."}
{"id": "3494524", "revid": "21583", "url": "https://it.wikipedia.org/wiki?curid=3494524", "title": "Marchesato de El Carpio", "text": "Il Marchesato di El Carpio \u00e8 un titolo nobiliare spagnolo appartenente alla Corona di Castiglia che insiste sul territorio dell'omonimo municipio andaluso di El Carpio nella provincia di Cordova.\nStoria del titolo.\nIl titolo venne concesso per la prima volta il 20 ottobre del 1559 da Filippo II di Spagna a Diego L\u00f3pez de Haro y Sotomayor, gi\u00e0 signore di El Carpio, Lobr\u00edn e Sorbes ad Almer\u00eda.\nDal 10 maggio del 1640 Felipe IV gli confer\u00ec il Grandato di Spagna mentre era in reggenza Diego L\u00f3pez de Haro Sotomayor y Guzm\u00e1n, V marchese de El Carpio e I Contea di Morente. Il titolo di Marchese di El Carpio diede origine e nome alla Casa del Carpio.\nIl titolo oggi.\nil titolo \u00e8 stato posseduto da Cayetana Fitz-James Stuart, diciottesima duchessa d'Alba, figlia di Jacobo Fitz-James Stuart y Falc\u00f3, fino alla morte avvenuta il 20 novembre 2014."}
{"id": "3494526", "revid": "287204", "url": "https://it.wikipedia.org/wiki?curid=3494526", "title": "Elias Gottlob Haussmann", "text": "Haussmann lavor\u00f2 alla corte di Dresda, e, nel 1720, inizi\u00f2 a lavorare come ritrattista a Lipsia. Il suo dipinto pi\u00f9 famoso \u00e8 il ritratto di Johann Sebastian Bach, realizzato in due versioni, una del 1746 e una del 1748.\nBiografia.\nNato a Gera, Elias Gottlob Haussmann ricevette i primi rudimenti di pittura dal padre, Elias Hau\u00dfmann (1663-1733), che era pittore per la corte d'Assia-Darmstadt. Entr\u00f2 anch'egli al servizio della corte d'Assia-Darmstadt e venne menzionato in una lettera del settembre 1717 del principe Ernesto Luigi come \"figlio del nostro pittore di corte\".\nIl principe gli permise di effettuare un viaggio di studio attraverso la Germania, dove conobbe il ritrattista Francesco Carlo Rusca. Haussmann incontr\u00f2 anche il pittore della corte di Dresda Adam Manyoki, che parl\u00f2 favorevolmente di lui.\nDal 1720 Haussmann fu ritrattista a Lipsia, ma lasci\u00f2 la citt\u00e0 nel 1722, forse a causa di alcune incomprensioni con la Malerinnung, la gilda dei pittori. Nel 1723 venne nominato pittore di corte per l'elettore di Sassonia, ma nel 1725 torn\u00f2 a Lipsia come ritrattista cittadino, dove eredit\u00f2 la clientela del suo predecessore. Dopo il 1760 venne succeduto come ritrattista di Lipsia da Erns Gottlob e Anton Graff. Mor\u00ec nel 1774.\nOpere.\nIl museo storico di Lipsia, dove \u00e8 conservato il celebre ritratto di Johann Sebastian Bach, custodisce anche altri dipinti a olio di Haussmann e una variet\u00e0 di sue incisioni su rame. Hausmann firm\u00f2 regolarmente le sue opere con nome e data sul retro. Gi\u00e0 dai primi ritratti, Haussmann manifest\u00f2 una profonda passione per il dettaglio, unita al realismo delle espressioni del volto. Le opere pi\u00f9 tarde, invece, mostrano una sorta di \"serialit\u00e0\" delle realizzazioni, con stessi atteggiamenti e stesse espressioni nei diversi ritratti.\nAlcuni suoi lavori ritraggono:"}
{"id": "3494529", "revid": "124852", "url": "https://it.wikipedia.org/wiki?curid=3494529", "title": "Robots.txt", "text": ""}
{"id": "3494536", "revid": "116106367", "url": "https://it.wikipedia.org/wiki?curid=3494536", "title": "Filmvideo - Mostra Internazionale del Cortometraggio di Montecatini Terme", "text": "Filmvideo - Mostra Internazionale del Cortometraggio (MISFF-Montecatini International Short Film Festival) \u00e8 un festival cinematografico che si svolge annualmente a Montecatini Terme. \u00c8 il festival di cortometraggi pi\u00f9 antico d'Italia.\nNasce con l'obiettivo di porsi come punto di riferimento del cinema indipendente in Italia e vanta tra i premiati e i numerosi ospiti d'onore che hanno arricchito la sua storia, personaggi tra i pi\u00f9 grandi del panorama cinematografico e culturale italiano e internazionale, come Alessandro Blasetti, Alberto Sordi, Giulietta Masina, Dacia Maraini, Nanni Moretti, Pupi Avati, Marco Bellocchio, Ferzan \u00d6zpetek,\nRutger Hauer, Dario Argento, Giancarlo Giannini ed Enrico Vanzina.\nStoria.\nNasce nel 1949 a Montecatini Terme come manifestazione dedicata ai corti documentari. Nel 1959 al Concorso Nazionale venne affiancata la prima Rassegna internazionale.\nNegli anni 80 la manifestazione con la Federazione italiana dei cineclub supera i confini nazionali raccogliendo alcuni materiali per alcune opere ma mai arrivate al pubblico a causa di alcune censure. Nel 1981 per la prima volta la mostra ebbe un proprio comitato organizzatore e marchio nascendo la mostra internazionale, la rassegna convegno e la rassegna video. Per le seguenti quattro edizioni il festival viene diretto da Romano Fattorossi, poi tre anni con Adriano Asti fino al 2001 con Claudio Bertieri e Ernesto G. Laura, e negli ultimi dieci anni da Giancarlo Zappoli. La mostra ha ricevuto il Patrocinio della Presidenza della Repubblica ed \u00e8 stata valutata dal Ministero per i Beni e le Attivit\u00e0 Culturali \"iniziativa di interesse culturale nazionale\", raggiungendo un successo internazionale. Dal 1991 viene assegnato il Premio Airone d'oro; negli anni \u00e8 stato assegnato a persone del calibro di Bruno Bozzetto, Marcel Carn\u00e9, Alida Valli, Luciano Emmer tra gli altri.\nNell'edizione dell'anno 2000 sono presenti 49 paesi. Nel 2009 - sotto la presidenza di Angelo Tantaro - \u00e8 stato conferito alla manifestazione il premio di rappresentanza della Presidenza della Repubblica e il Premio \"Progetto Speciale \" del MiBAC dall'allora Ministro Sandro Bondi.\nIl logo.\nIl logo del festival fu realizzato e donato alla FEDIC dal grande illustratore, animatore e scenografo Emanuele Luzzati. Esso rappresenta un airone (emblema di Montecatini) stilizzato, composto da frammenti di antiche pellicole di film colorate a mano, mentre \u00e8 in volo trasportando col becco un luccicante e moderno nastro di pellicola."}
{"id": "3494537", "revid": "767487", "url": "https://it.wikipedia.org/wiki?curid=3494537", "title": "Taxidermia", "text": "Taxidermia \u00e8 un film del 2006 diretto da Gy\u00f6rgy P\u00e1lfi.\nLa pellicola ungherese, a episodi, che assume i tratti della commedia nera e del body horror, \u00e8 stata presentata nella sezione Un Certain Regard del 59\u00ba Festival di Cannes.\nTrama.\nLe vicende sono incentrate su tre generazioni della famiglia ungherese Balatony. La prima parte, ambientata durante la seconda guerra mondiale, si focalizza sulla storia del nonno Morosgov\u00e1nyi Vendel, un soldato semplice affetto da masturbazione compulsiva e voyeurismo. Nella seconda parte, invece, vengono narrate le vicende del figlio K\u00e1lm\u00e1n Balatony, atleta della nazionale ungherese di abbuffata sportiva. Il film si conclude con la storia del nipote Lajoska, imbalsamatore di professione.\nProduzione.\nIl soggetto \u00e8 in parte tratto da un racconto del 1994 di Parti Nagy Lajos, \"A Hullamzo Balaton\", adattato dal regista Gy\u00f6rgy P\u00e1lfi e dalla moglie Zs\u00f3fia Ruttkay.\nIl regista considera \"Taxidermia\" una sorta di film a sketch, che tuttavia non segue le modalit\u00e0 narrative di questa tipologia di film. Palfi ha spiegato il film come \u00abtre bagliori dalle vite di tre persone. Le lacune tra le storie sono colmate dall'immaginazione degli spettatori.\u00bb\nLe riprese sono avvenute a Budapest nel maggio del 2004 con un budget stimato di fiorini ungheresi.\nColonna sonora.\nLa colonna sonora \u00e8 stata curata dal musicista brasiliano Amon Tobin. \u00c8 stata pubblicata nel 2008 (due anni dopo l'uscita del film) con il nome di \"Taxidermia EP\". Nei titoli di coda del film \u00e8 udibile anche il brano \"Erd\u0151\" del gruppo ungherese Hollywoodoo proveniente dall'album del 2004 \"Karmolok, Harapok\". Per la canzone P\u00e1lfi ha diretto il videoclip, contenente, tra le altre, anche scene del film.\nDistribuzione.\nDivieti.\nA causa delle controverse scene splatter e di sesso esplicito \u00e8 stato vietato ai minori in tutti i paesi in cui \u00e8 stato distribuito: minori di 16 anni in Francia, Germania e Portogallo; minori di 18 in Ungheria, Norvegia, Regno Unito, Argentina, Australia, Nuova Zelanda e Finlandia; minori di 21 anni a Singapore. Non \u00e8 stato categorizzato dal visto censura statunitense.\nEdizioni home video.\nIl DVD \u00e8 stato pubblicato da E1 Entertainment negli USA il 6 aprile 2010.\nAccoglienza.\nIncassi.\nNegli Stati Uniti il film, distribuito da Regent Releasing, ha avuto una distribuzione limitata a due sale cinematografiche, incassando dollari in 12 settimane.\nCritica.\nPhilip French sul \"The Observer\" ha apprezzato la diversit\u00e0 del film, che si differenzia anche dal patriottico cinema ungherese degli anni settanta e ottanta, e ha commentato: \u00abtre storie in ordine cronologico legate dall'automutilazione che avrebbero fatto passare una brutta notte persino a David Cronenberg\u00bb.\nInfluenza culturale.\nLa figura di K\u00e1lm\u00e1n Balatony \u00e8 stata paragonata a quella del personaggio della saga di \"Guerre stellari\" Jabba the Hutt e al Signor Creosoto del film \"Monty Python - Il senso della vita\". L'impagliatore Lajoska ricorda invece Norman Bates del film \"Psyco\"."}
{"id": "3494544", "revid": "118591245", "url": "https://it.wikipedia.org/wiki?curid=3494544", "title": "Esperimento della goccia di pece", "text": "L'esperimento della goccia di pece \u00e8 un esperimento a lungo termine per misurare la velocit\u00e0 di discesa della pece nel corso degli anni. Altamente viscosa, a temperatura ambiente la pece impiega decenni per far scendere anche solo una singola goccia.\nL'esperimento dell'universit\u00e0 del Queensland.\nLa pi\u00f9 famosa versione di questo esperimento fu iniziata nel 1927 dal professor Thomas Parnell dell'Universit\u00e0 del Queensland di Brisbane, in Australia, per dimostrare ai suoi alunni che alcune sostanze che appaiono solide sono, in realt\u00e0, fluidi altamente viscosi. Parnell vers\u00f2 un campione riscaldato di pece in un imbuto sigillato e lo lasci\u00f2 sedimentare per tre anni. Dopo questo lasso di tempo apr\u00ec l'estremit\u00e0 sigillata dell'imbuto, permettendo cos\u00ec alla pece di scendere all'interno di un bicchiere posto al di sotto. La caduta dell'ottava goccia, il 28 novembre 2000, permise agli sperimentatori di calcolare che la pece ha una viscosit\u00e0 circa 230 miliardi di volte (2,3 x 1011) maggiore rispetto a quella dell'acqua.\nL'esperimento, originariamente, non era svolto in condizioni atmosferiche controllate, per cui la viscosit\u00e0 della pece variava nel corso dell'anno in funzione delle fluttuazioni di temperatura. Tuttavia, dopo la caduta della settima goccia nel 1988, il locale dell'esperimento fu munito di aria condizionata per stabilizzare la temperatura anche nella campana che protegge l'imbuto.\nNell'ottobre 2005 per quest'esperimento fu assegnato il Premio Ig Nobel in fisica a John Mainstone e alla memoria di Thomas Parnell.\nIn molte occasioni gli scienziati hanno perso il fatidico momento. Nel 1988 la settima goccia cadde mentre Mainstone era a prendere un caff\u00e8, e nel 2000 la webcam posizionata per monitorare l'esperimento si guast\u00f2 poco prima della caduta dell'ottava goccia. Per questo motivo la nona fu ripresa da pi\u00f9 telecamere che inquadravano anche un orologio di fianco alla campana di vetro, cos\u00ec da determinare con precisione il momento del distacco inseguito da Mainstone per anni.\nL'esperimento, condotto al Livello 2 del Parnell Building della Scuola di Matematica e Fisica presso il campus Santa Lucia dell'universit\u00e0 del Queensland, \u00e8 attualmente visibile via internet tramite una webcam.\nJohn Mainstone \u00e8 morto il 23 agosto 2013.\nLa nona goccia \u00e8 entrata in contatto con l'ottava il 17 aprile 2014. Nonostante ci\u00f2 \u00e8 rimasta attaccata all'imbuto. Il 24 aprile 2014, Andrew White, custode dell'esperimento, ha deciso di sostituire il recipiente contenente le otto gocce precedenti prima che la nona si fondesse con esse. Durante il sollevamento della campana di vetro si \u00e8 per\u00f2 verificato un movimento della base di legno che ha staccato la goccia dall'imbuto.\nL'esperimento del Trinity College di Dublino.\nUn esperimento simile iniziato al Trinity College di Dublino nel 1944, ha permesso l'11 luglio 2013 di filmare per la prima volta il distacco di una goccia di pece."}
{"id": "3494545", "revid": "80598", "url": "https://it.wikipedia.org/wiki?curid=3494545", "title": "B. Band", "text": ""}
{"id": "3494547", "revid": "287204", "url": "https://it.wikipedia.org/wiki?curid=3494547", "title": "Metalli in traccia", "text": ""}
{"id": "3494548", "revid": "486946", "url": "https://it.wikipedia.org/wiki?curid=3494548", "title": "Elementi in traccia", "text": ""}
{"id": "3494564", "revid": "76437", "url": "https://it.wikipedia.org/wiki?curid=3494564", "title": "Tedali", "text": ""}
{"id": "3494569", "revid": "110157", "url": "https://it.wikipedia.org/wiki?curid=3494569", "title": "Museo civico archeologico Anton Celeste Simonini", "text": "Il Museo civico archeologico Anton Celeste Simonini\" \u00e8 un museo archeologico situato a Castelfranco Emilia, in provincia di Modena.\nStoria.\nIl Museo Civico Archeologico \u00e8 sorto nel 1999 in seguito alla individuazione, nell'ambito di una collezione esistente (la raccolta civica), di materiale di interesse archeologico e di reperti rinvenuti in tempi successivi sul territorio.\nDagli anni novanta sono stati scoperti diversi reperti in seguito alla conduzione di scavi archeologici in area urbana e non (Forte Urbano, via Peschiera, via Canale, piazza Moro). L'amministrazione comunale ha individuato e riorganizzato gli spazi da adibire a museo (palazzo Piella) e a deposito temporaneo e ha catalogato i reperti, selezionando quelli idonei a rappresentare il patrimonio locale, insieme alla Soprintendenza per i Beni Archeologici dell'Emilia-Romagna.\nL'allestimento \u00e8 stato rinnovato.\nCollezione.\nGli oggetti sono esposti in due sale.\nLa prima \u00e8 dedicata allo sviluppo del territorio in epoca romana (epigrafi, miliario e materiali vari da necropoli) e della centuriazione (ancor oggi visibile sul territorio) fino alla fondazione del Borgo Franco nel XIII secolo, al Medioevo e all'et\u00e0 moderna.\nLa seconda sala \u00e8 dedicata alla protostoria (et\u00e0 del bronzo e del ferro).\nI reperti archeologici sono esposti in vetrine a parete, supportate da pannelli e plastici.\nAttivit\u00e0.\nIl Museo Civico Archeologico svolge attivit\u00e0 didattiche:\nSi avvale a questo scopo di un'aula didattica con materiali ad uso archeologico-didattico (vasca di simulazione dello scavo, riproduzioni di reperti, strumenti) che consentono di far conoscere principi e fasi della disciplina archeologica (la stratigrafia, la tecnica di scavo, la preparazione della documentazione dopo lo scavo e il restauro, la ricerca e lo studio dei materiali).\nIl servizio di apertura e visita della collezione e delle mostre temporanee \u00e8 assicurato dall'impegno delle locali associazioni di volontariato, che offrono inoltre visite guidate ai beni storico-artistici presenti sul territorio.\nIl museo si occupa inoltre di ricerca scientifica e divulgazione attraverso mostre temporanee e pubblicazioni.\nUna serie di mostre tematiche che hanno toccato vari aspetti della storia e della cultura locale \u00e8 stata organizzata dal museo, in collaborazione con altri enti ed istituzioni.\nIl museo cura la pubblicazione dei cataloghi delle mostre e di edizioni dedicate all'archeologia per i pi\u00f9 piccoli e ai beni culturali e naturali del territorio. Il museo pubblica inoltre una rivista dedicata alle forme di religiosit\u00e0 attestate nel territorio nel passato.\nA favore della tutela del patrimonio archeologico sono stati predisposti strumenti a supporto della pianificazione territoriale: la carta archeologica e la carta di rischio archeologico.\nIl museo ha inoltre seguito direttamente l'esecuzione di uno scavo di emergenza di epoca romana e una campagna di scavo sull'area del villaggio dell'et\u00e0 del ferro del Forte Urbano, grazie alla collaborazione con la Soprintendenza per i Beni Archeologici dell'Emilia-Romagna."}
{"id": "3494573", "revid": "6923", "url": "https://it.wikipedia.org/wiki?curid=3494573", "title": "Palazzo Piella", "text": "Palazzo Piella \u00e8 un'antica casa sulla via Emilia, posta accanto alla Chiesa di Santa Maria Assunta di Castelfranco Emilia ove, narra la tradizione, soggiorn\u00f2 Carlo V nel 1529 e 1530 durante il viaggio che lo avrebbe portato a Bologna, sede della cerimonia che lo vide incoronato Re d'Italia e del Sacro Romano Impero.\nFin dal XVII secolo il palazzo fu di propriet\u00e0 della famiglia bolognese Piella. Secondo A. Capelli l'edificio originario - che aveva presumibilmente forma a corte diversa dall'attuale e che mancava del portico - venne rifatto nel 1600 dai Piella, fautori quindi dell'ampliamento e della ristrutturazione che ha portato il palazzo alla consistenza che conserva attualmente.\nSecondo gli annalisti bolognesi, nel 1530 Carlo V firm\u00f2 il documento storico di donazione dell'isola di Malta all'Ordine Gerosolimitano presso Palazzo Piella e l'Ordine, da quell'anno, assunse il nome di Malta.\nMesso in vendita nel 1806, l'edificio fu acquistato da monsignor Sanmarchi e da questi lasciato in eredit\u00e0 ai parroci succedutigli.\nData la posizione centrale sulla via Emilia e per la tipologia delle case confinanti, si pu\u00f2 presupporre che il palazzo abbia avuto nobili antecedenti nell'edilizia popolare del Borgo Franco ascrivibile all'impianto medievale.\nPur non esistendo documenti specifici, osservando una carta di Castelfranco Emilia del 1578, si nota che la pianta di palazzo Piella presenta l'orlo retrostante.\nLa facciata verso la via Emilia presenta archi a sesto ribassato realizzati in mattoni.\nSul retro si pu\u00f2 notare la planimetria dell'edificio a forma di v, con due corpi laterali avanzati. Sempre sul retro, esisteva un giardino all'italiana, del quale \u00e8 testimonianza una riproduzione in una mappa catastale dell'Ottocento. Di tale giardino resta solo l'arco di ingresso al muro di cinta verso nord.\nAttualmente l'edificio \u00e8 sede del Museo Civico Archeologico di Castelfranco Emilia."}
{"id": "3494577", "revid": "36426", "url": "https://it.wikipedia.org/wiki?curid=3494577", "title": "Assunzione (Correggio)", "text": ""}
{"id": "3494580", "revid": "122246", "url": "https://it.wikipedia.org/wiki?curid=3494580", "title": "Cappella di Santa Lucia (Vico Equense)", "text": "La cappella di Santa Lucia \u00e8 una cappella di Vico Equense, situata nella frazione di Massaquano: al suo interno conserva un ciclo di affreschi trecenteschi di scuola giottesca.\nStoria e struttura.\nLa cappella venne edificata nel 1385, in accordo con il vescovo della diocesi di Vico Equense, Ludovico da Napoli, per volere del sacerdote Bartolomeo de Cioffo, in un terreno accanto alla sua abitazione, in modo tale da garantire un luogo di sepoltura per s\u00e9 e per la sua famiglia, ma anche in segno di devozione nei confronti di santa Lucia. Qualche anno dopo la sua costruzione, la cappella venne completamente decorata alle pareti da affreschi di autore anonimo, che si ispirarono a Giotto e ai suoi seguaci Maso di Banco e Roberto d'Oderisio. Nel 1877, per opera del cappellano Gennaro Cioffi, il quale voleva ristrutturate l'interno complesso, tutte le opere pittoriche vennero ricoperte da uno strato di calce bianca, rimanendo in tale condizione fino al 1991, quando a seguito di nuovi lavori di restauro vennero riportate alle luce; altri lavori, sia agli affreschi che alla struttura esterna, furono eseguiti nel 2007.\nLa cappella, dalle forme gotiche, presenta una facciata alquanto minimalista, caratterizzata da una lunetta con all'interno i resti di una raffigurazione di santa Lucia; internamente \u00e8 a navata unica, a pianta quadrata e con volta a crociera. Le principali opere sono il ciclo di affreschi di scuola giottesca: nella zona dell'altare maggiore \u00e8 dipinta l\"'Assunzione di Maria\", in particolare gli episodi dell'incoronazione e della morte, quest'ultima, nella zona bassa, presenta la raffigurazione di una storia tratta dai vangeli apocrifi, ricorrente durante il periodo bizantino, con san Michele Arcangelo che taglia con la spada le mani di Jefonia, il quale aveva tentato di rivoltare il catafalco dove era posto il corpo di Maria; a chiudere la scena, a grandezza naturale, le figure di santa Caterina d'Alessandria e santa Lucia. L'intera opera risulta danneggiata in pi\u00f9 parti, poich\u00e9 durante il restauro del XIX secolo, fu posto sull'affresco una cornice in marmo, compromettendo irrimediabilmente il volto della Vergine dormiente; inoltre, per dare risalto alla pittura, il vecchio altare in marmo policromo \u00e8 stato rimosso per essere sostituito da uno di pi\u00f9 semplice fattura. Lungo la parete di sinistra sono affrescate scene della vita di santa Lucia, mentre in quella di destra storie della vita di Cristo, con una scena della crocifissione: queste opere risultano essere in uno stato frammentario. Annessa alla cappella una piccola e stretta sagrestia."}
{"id": "3494583", "revid": "36426", "url": "https://it.wikipedia.org/wiki?curid=3494583", "title": "Mus\u00e9e Conde", "text": ""}
{"id": "3494585", "revid": "287204", "url": "https://it.wikipedia.org/wiki?curid=3494585", "title": "Brigham City", "text": "Brigham City \u00e8 un comune degli Stati Uniti d'America, capoluogo della contea di Box Elder nello Stato dello Utah.\nLa citt\u00e0 \u00e8 servita dall'aeroporto \"Brigham City Airport\"."}
{"id": "3494590", "revid": "290948", "url": "https://it.wikipedia.org/wiki?curid=3494590", "title": "Femtogrammo", "text": ""}
{"id": "3494595", "revid": "1573940", "url": "https://it.wikipedia.org/wiki?curid=3494595", "title": "Cantalera", "text": "Cantalera \u00e8 un genere di mammiferi estinti che vissero nel Cretaceo inferiore della Spagna. Questi piccoli erbivori vissero durante l'era dei dinosauri. I Cantalera sono membri dell'ordine dei multitubercolati e del sottordine 'plagiaulacida' (famiglia Pinheirodontidae). Sono quindi alcuni tra i pi\u00f9 antichi rappresentanti dell'ordine.\nIl genere Cantalera \u00e8 stato classificato da Ainara Badiola, Jos\u00e8 Ignacio Canudo e Gloria Cuenca-Besco nel 2008, in onore del luogo del ritrovamento dei fossili, presso il fiume \"Cantalera\". Consiste attualmente di una sola specie, \"C. abadi\" (dal nome del professor Jos\u00e9 Mar\u00eda Abad, un membro del gruppo \"aragosaurus\"), i cui resti fossili vennero ritrovati nella formazione \"Blesa\" a Josa, Teruel, Spagna, datata al Cretaceo inferiore (Hauteriviano-Barremiano). Tali resti consistono in un premolare superiore (P4/P5) e in due molari superiori (M1), conservati al Museo Paleontologico dell'Universit\u00e0 di Saragozza.\nTassonomia.\nSottoclasse \u2020Allotheria "}
{"id": "3494596", "revid": "594680", "url": "https://it.wikipedia.org/wiki?curid=3494596", "title": "Cantalera abadi", "text": ""}
{"id": "3494597", "revid": "228587", "url": "https://it.wikipedia.org/wiki?curid=3494597", "title": "Risultati del motomondiale 1955", "text": "I risultati completi del motomondiale 1955 furono i seguenti\nSistema di punteggio e legenda.\n!width=5%|Pos.||width=6%| 1|| width=6%| 2|| width=6%| 3|| width=6%| 4|| width=6%| 5|| width=6%| 6||width=6%|7&gt;\n!width=5%|Punti"}
{"id": "3494608", "revid": "314905", "url": "https://it.wikipedia.org/wiki?curid=3494608", "title": "Teobaldo III di Champagne", "text": ""}
{"id": "3494614", "revid": "339392", "url": "https://it.wikipedia.org/wiki?curid=3494614", "title": "Teobaldo III Champagne", "text": ""}
{"id": "3494617", "revid": "287204", "url": "https://it.wikipedia.org/wiki?curid=3494617", "title": "Morir\u00f2 d'amore (album)", "text": ""}
{"id": "3494620", "revid": "1632387", "url": "https://it.wikipedia.org/wiki?curid=3494620", "title": "Melissa (Dossi)", "text": "Melissa \u00e8 un dipinto a olio su tela (176x174 cm) di Dosso Dossi, databile al 1522-1524 circa e conservato nella Galleria Borghese di Roma.\nStoria.\nL'opera proviene da Ferrara, probabilmente inviata dal marchese Bentivoglio a Scipione Borghese, verso il 1607.\nDescrizione e stile.\nL'opera, a lungo identificata come una \"Circe\", rappresenta pi\u00f9 probabilmente la maga buona Melissa, protettrice di Bradamante in vari canti dell' \"Orlando Furioso\", come farebbe pensare il cagnone bonario, interpretato come simbolo di fedelt\u00e0. Essa \u00e8 rappresentata secondo l'iconografia delle sibille, come una fanciulla che scruta in alto un gruppetto di guerrieri ridotti a pupazzi appesi all'albero, probabilmente le vittime dei sortilegi di Alcina, una delle fate cattive nel poema.\nLa maga \u00e8 immersa in un paesaggio e vestita di abiti sontuosi, decorati da ricami e broccati, con un turbante dorato. Si trova seduta dentro un cerchio magico, ovvero un territorio delimitato durante la preparazione dell'incantesimo, e, guardando vacuamente verso sinistra, tiene in mano una tavola con simboli arcani da recitare e ricopiare durante il rito e una fiaccola che accende il braciere posato in basso a destra, simbolo di veggenza in quanto attributo della dea Ecate. A sinistra si vedono una lucente corazza, un cane e alcuni volatili, i tipici animali che compaiono al seguito di maghe e incantatrici. Appesi all'albero a sinistra si trovano poi alcuni \"omuncoli\", forse simbolo di anime imprigionate. Sullo sfondo infine stanno alcuni giovani che omaggiano il gruppo del \"Concerto campestre\" di Giorgione e Tiziano.\nI colori e le atmosfere venete sono qui arricchite da accenni esotici e virtuosistici, come i vari effetti di consistenza dei materiali, dal metallo alla stoffa pesante. Tipica \u00e8 anche la ricchezza di suggestioni simboliche e letterarie, talvolta esoteriche, oggi non pienamente rintracciabili."}
{"id": "3494627", "revid": "729019", "url": "https://it.wikipedia.org/wiki?curid=3494627", "title": "Castello di Codnor", "text": "Il castello di Codnor \u00e8 un castello in rovina del XIII secolo, situato nel Derbyshire, in Inghilterra. Il terreno intorno a Codnor pass\u00f2 sotto la giurisdizione di Guglielmo Peverel dopo la conquista normanna. Anche se ufficialmente registrato come antico monumento il sito \u00e8 ufficialmente un edificio a rischio.\nIl castello.\nIl castello \u00e8 composto da un mastio in pietra e dalle mura della fortezza, il tutto fondato da William Peverel. Gli attuali frammentari resti sono ci\u00f2 che rimane di una torre di tre piani, il forte muro di cinta ed un fossato, fiancheggiato da torri rotonde. Il Bailey esterno \u00e8 su un livello pi\u00f9 basso ed \u00e8 stato costruito in un secondo periodo. Il castello domina la valle di Erewash e le contee del Derbyshire e del Nottinghamshire. In origine c'era un profondo fossato e sul lato orientale si estendeva una fitta zona alberata; gli alberi oggi sono stati tagliati. Sul lato ovest vi era un cortile che \u00e8 stato fortificato tramite enormi torri rotonde e merlate. In altre parti delle rovine si osserva che le pareti esterne, come si usava all'epoca, erano scandite da feritoie cosicch\u00e9 gli arcieri potessero tirare, se necessario.\nNel 1211 divenne parte delle propriet\u00e0 di Henry de Grey, un discendente del cavaliere normanno Anchetil de Greye. Tra i discendenti di Henry ci sono la lunga fila dei Lord Grey di Codnor, i Lord Grey Ruthyn, Wilton e Rotherfield, la regina Lady Jane Grey ed i conti di Stamford, oltre alle famiglie estinte dei Duchi di Suffolk e dei duchi di Kent. Suo figlio Richard s\u00ec stabil\u00ec a Codnor e fu un fedele barone di re Enrico III d'Inghilterra tant'\u00e8 che insieme a suo fratello John servirono il loro re nella Crociata in Terra santa. John Grey si distinse nelle guerre scozzesi ed entr\u00f2 in grande favore presso il re Edoardo III d'Inghilterra. Insieme a William d'Eincourt, Lord Grey ebbe il comando di tutti i cavalieri del Derbyshire e del Nottinghamshire in caso di invasione.\nHenry, l'ultimo della famiglia ad essere sopravvissuto, mor\u00ec durante il regno di Enrico VIII \u00e8 lasci\u00f2 parte delle sue terre ai suoi figli, Enrico e Riccardo. Il resto and\u00f2 a sua zia Elizabeth Grey, che nel 1429 aveva sposato Sir John Zouche, il figlio pi\u00f9 giovane del quarto barone Zouche di Harringworth. Sir John Zouche di Codnor fu per tre volte Alto Sceriffo del Derbyshire ed il castello rimase nelle mani della sua famiglia per duecento anni fino a quando non lo vendettero ed emigrarono in Virginia nel 1634.\nSir Streynsham Master, Alto sceriffo del Derbyshire, che aveva abitato il castello nel 1712, viene segnalato come l'ultima persona ad essere vissuto nel castello.\nOggi i resti del Castello Codnor sono una fragile rovina; i suoi pochi muri rimasti in piedi sono sostenuti da impalcature. I segni intorno al recinto perimetrale indicano che il sito \u00e8 ora di propriet\u00e0 della UK Coal Mining Ltd e che l'accesso pubblico \u00e8 vietato; in ogni caso buona vista dei resti del castello \u00e8 possibile dai sentieri circostanti.\nNel giugno 2007 il programma di Channel 4 \"Team Time\" ha effettuato uno scavo archeologico intorno al castello, che ha portato ad alcuni risultati interessanti. Il pi\u00f9 spettacolare \u00e8 stato il ritrovamento nel fossato di una moneta d'oro medievale perfettamente conservata, che \u00e8 ora esposta al Derby Museum and Art Gallery."}
{"id": "3494629", "revid": "447535", "url": "https://it.wikipedia.org/wiki?curid=3494629", "title": "Bernard Henri-L\u00e9vy", "text": ""}
{"id": "3494631", "revid": "110157", "url": "https://it.wikipedia.org/wiki?curid=3494631", "title": "Chiesa di Santa Maria di Gagnano", "text": "La chiesa di Santa Maria di Gagnano, gi\u00e0 dei santi Pietro e Paolo, si trova in Toscana, a Sansepolcro in provincia di Arezzo, in frazione Basilica, nell'ultimo lembo di campagna toscana, al confine con l'Umbria. \nStoria e descrizione.\nUna prima informazione risale al 1362 quando, il 29 ottobre, Lisgio del fu Ranaldo di Mazzarino di Sansepolcro dispone che sia consegnato all\u2019abate di Sansepolcro un libro nel quale sono registrate le somme ottenute con l\u2019usura e che sia acquistata una campana del peso di 80 libre per la chiesa di Mandrelle e che venga restituita alla chiesa di Gagnano la campana che lui detiene come pegno e che \u00e8 di propriet\u00e0 della chiesa. Nel 1398 \u00e8 indicata con il titolo di Sant'Angelo. Nel 1406 ne \u00e8 rettore Lorenzo Carsidoni, appartenente a una delle maggiori famiglie di Sansepolcro al quale, nel 1417, succede il monaco camaldolese Giovanni di maestro Bartolo da Perugia.\nInesorabilmente destinata al crollo, \u00e8 stata completamente ristrutturata nel 2004 dagli attuali proprietari, tanto da rientrare a far parte del Piano Strutturale del Comune di Sansepolcro tra \"le aree di tutela paesistica delle strutture urbane, degli aggregati di maggiore e minore valore urbanistico-paesistico, delle ville e degli edifici specialistici antichi\". Nel maggio 2010 l'opera \u00e8 stata completata con il restauro conservativo dell'affresco dietro all'altare, eseguito dal noto pittore biturgense, Stefano Camaiti. Ogni anno nella chiesetta, in occasione della ricorrenza dei santi Pietro e Paolo, il 29 giugno, viene celebrata la Messa.\nLa chiesetta \u00e8 cos\u00ec descritta da Ercole Agnoletti nel suo libro \"Viaggio per le valli altotiberine toscane\", del 1979:"}
{"id": "3494636", "revid": "1372005", "url": "https://it.wikipedia.org/wiki?curid=3494636", "title": "Folco di Neuilly", "text": "Secondo Jacques de Vitry, ebbe una giovinezza turbolenta, ma visse una conversione improvvisa Nel 1191 divenne parroco a Neuilly-sur-Marne, nella diocesi di Parigi; ricevette la sua formazione teologica da Pietro Cantore a Notre-Dame di Parigi.\nPresto si manifest\u00f2 come predicatore, denunciando l'usura, criticando l'arroganza della nobilt\u00e0 e aiutando le prostitute a redimersi; acquis\u00ec grande notoriet\u00e0 per la sua piet\u00e0, ma soprattutto per la sua eloquenza, che era tale da far pensare a molti che fosse ispirato dallo Spirito Santo. Predic\u00f2 a Parigi e successivamente in Normandia, a Lisieux e Caen, poi in Borgogna, in Piccardia, nelle Fiandre. Gli veniva accreditato il potere di fare miracoli e da ogni parte gli venivano portati malati, che lui curata con l'imposizione delle mani e dal segno della croce.\nNel 1198 fond\u00f2 l'abbazia cistercense di Saint-Antoine-des-Champs a Parigi.\nIl 15 agosto 1198 papa Innocenzo III, a pochi mesi dalla sua elezione al soglio pontificio, emanava un'enciclica con la quale incitava i cattolici alla riconquista di Gerusalemme. La reazione degli stati europei non fu proprio entusiasta. I tedeschi erano in polemica con il papa, Francia ed Inghilterra combattevano una delle loro guerre e le citt\u00e0 marinare perch\u00e9 avevano i loro interessi in Oriente. Ciononostante, principalmente in seguito alle fervide prediche di Folco di Neuilly, la crociata venne posta in essere: in occasione di un torneo tenuto ad \u00c9cry-sur-Seine ed organizzato dal conte Teobaldo III di Champagne nel novembre 1199, Folco intervenne e con la sua eloquenza fece giurare ai presenti che avrebbero preso la croce [in realt\u00e0 si tratta di una partecipazione fortemente dubbia].\nI suoi contemporanei lo accusarono di essersi appropriato di una parte del denaro raccolto per la crociata.\nFolco mor\u00ec prima che la crociata venisse deviata a Costantinopoli."}
{"id": "3494641", "revid": "287204", "url": "https://it.wikipedia.org/wiki?curid=3494641", "title": "Morir\u00f2 d'amore (Giuni Russo)", "text": ""}
{"id": "3494642", "revid": "1305772", "url": "https://it.wikipedia.org/wiki?curid=3494642", "title": "Morir\u00f2 d'amore", "text": ""}
{"id": "3494647", "revid": "125193663", "url": "https://it.wikipedia.org/wiki?curid=3494647", "title": "Oksana Akin'\u0161ina", "text": "Biografia.\nInizia l'attivit\u00e0 di recitazione a 12 anni, venendo poi \"scoperta\" da Sergej Sergeevi\u010d Bodrov; la sua prima apparizione sul grande schermo avviene nel film giallo \"Sisters\", con Bodrov jr. alla regia. Il suo vero debutto internazionale per\u00f2 avviene nel 2002 con il film svedese \"Lilja 4-ever\", di Lukas Moodysson, dove ricopre il ruolo di protagonista. Questo film \u00e8 stato molto importante nella carriera della giovane attrice, e grazie alla sua interpretazione viene candidata come \"miglior attrice\" all'European Film Awards, e riceve il premio scarabeo d'oro come \"migliore attrice\". Il primo film di produzione extraeuropea al quale ha partecipato \u00e8 stato \"The Bourne Supremacy\", nel 2004, dove appare in una piccola parte verso la fine."}
{"id": "3494651", "revid": "1573940", "url": "https://it.wikipedia.org/wiki?curid=3494651", "title": "Ecprepaulax", "text": "Ecprepaulax \u00e8 un genere di mammiferi estinti poco conosciuto. I resti fossili provengono dal Tithoniano del Portogallo, e sono limitati a pochi denti. Questi piccoli erbivori vissero durante l'era dei dinosauri. Gli Ecprepaulax sono membri dell'ordine dei multitubercolati e del sottordine 'plagiaulacida' (famiglia Pinheirodontidae). Sono quindi alcuni tra i pi\u00f9 antichi rappresentanti dell'ordine.\nLa specie \"Ecprepaulax anomala\" venne classificata da G. Hahn e R. Hahn nel 1999. Inizialmente veniva considerata ascrivibile al Cretaceo inferiore (Berriasiano), ma studi successivi hanno rivelato l'appartenenza di questi strati al Giurassico superiore (Titoniano).\nL'unico campione consiste in un incisivo superiore (I2), che si distingue da quelli degli altri pinheirodonti per la presenza di un solco longitudinale che corre per l'intera lunghezza della corona ed \u00e8 circondato da entrambi i lati da vari cuspidi (Kielan-Jaworowska et al., 2005), ritrovato negli strati della formazione di Porto Dinheiro, presso Lourinh\u00e3.\nTassonomia.\nSottoclasse \u2020Allotheria "}
{"id": "3494652", "revid": "276491", "url": "https://it.wikipedia.org/wiki?curid=3494652", "title": "Funzione di iterazione", "text": ""}
{"id": "3494653", "revid": "594680", "url": "https://it.wikipedia.org/wiki?curid=3494653", "title": "Ecprepaulax anomala", "text": ""}
{"id": "3494657", "revid": "205250", "url": "https://it.wikipedia.org/wiki?curid=3494657", "title": "Paul Ginsparg", "text": ""}
{"id": "3494662", "revid": "1318658", "url": "https://it.wikipedia.org/wiki?curid=3494662", "title": "Ruth Becker", "text": "Biografia.\nNacque il 28 ottobre 1899 a Guntur, in India (allora Presidenza di Madras, nel Raj Britannico, ora Andhra Pradesh), dal missionario luterano americano Allen Oliver Becker e da Nellie E. Baumgardner. Un fratello pi\u00f9 piccolo, Luther, nacque a Lima, in Ohio, nel marzo 1905 e mor\u00ec a Guntur poco prima del suo secondo compleanno il 7 febbraio 1907. Nellie diede alla luce nel dicembre 1907 la terzogenita Marion Louise e nel giugno 1910, a Kodaikanal, il quartogenito Richard. \nNei primi mesi del 1912, Richard si ammal\u00f2 di malaria in India e Nellie decise di trasferirsi con i bambini a Benton Harbor, in Michigan, in cerca di una cura. Allen avrebbe dovuto raggiungere la famiglia l'anno seguente.\nSi imbarcarono sulla \"City of Benares\", della Ellerman Line, diretta da Madras a Londra. \nIl 10 aprile 1912 a Southampton, la tredicenne Ruth, con la madre e i fratelli, sal\u00ec a bordo del \"Titanic\" in seconda classe. Ruth in seguito ricord\u00f2 che, poco dopo la collisione della nave con l'iceberg, un cameriere di bordo aveva inizialmente detto alla madre: \"Abbiamo avuto un piccolo incidente. Lo stanno riparando, poi torneremo in viaggio\". Rendendosi conto invece che la nave era gravemente danneggiata, Nellie prese i figli e li port\u00f2 subito sul ponte del transatlantico.\nUn assistente di bordo sistem\u00f2 Marion e Richard sulla lancia di salvataggio n. 11, senza per\u00f2 far salire la madre, ritenendo che la barca fosse a pieno carico. Nellie dovette pregare di essere imbarcata con loro, ma senza Ruth, cosicch\u00e9 la madre dovette gridarle di raggiungere un'altra scialuppa. Ruth infine sal\u00ec a bordo della lancia di salvataggio n. 13, aiutata dal sesto ufficiale di coperta James Paul Moody.\nDopo l'affondamento, Ruth diede la propria coperta ad uno dei fuochisti, che per lavorare alle caldaie aveva addosso solo una maglietta senza maniche e dei calzoncini, e stava tremando dal freddo nell'aria notturna.\nNellie ed i figli vennero raccolti dalla nave di soccorso \"Carpathia\". Anche se fu duro ritrovare la madre a bordo della nave, Ruth infine la raggiunse. Arrivarono a New York il 18 aprile e poco dopo il loro arrivo si recarono in treno a Benton Harbor. Allen, terminato il suo lavoro in India, si ricongiunse definitivamente alla famiglia nel 1913.\nRuth frequent\u00f2 il liceo in Ohio e si laure\u00f2 a Wooster, poi fu insegnante in una scuola superiore in Kansas. Spos\u00f2 un ex compagno di classe, Daniel Blanchard, ed ebbe tre figli, di nome Jennie, Richard e Roger Allen. Dopo vent'anni di matrimonio i due divorziarono e Ruth riprese ad insegnare.\nNegli anni successivi al naufragio, Ruth rifiut\u00f2 di parlare del \"Titanic\", tanto che gli stessi suoi figli, da giovani, non sapevano che lei fosse stata a bordo. Solo dopo essersi trasferita a Santa Barbara, California, ormai in pensione, Ruth cominci\u00f2 a parlare pi\u00f9 apertamente di quell'evento e a rilasciare interviste.\nNel 1982 Ruth si iscrisse con altri sopravvissuti alla \"Titanic Historical Society\" di Filadelfia, in Pennsylvania, in occasione della commemorazione del 70\u00ba anniversario del naufragio del \"Titanic\". Avrebbe dovuto partecipare a due convegni, nel 1987 e nel 1988. \nRuth fece il suo primo viaggio in mare dopo il 1912 nel marzo 1990, per una crociera in Messico.\nNello stesso anno, Ruth Becker Blanchard mor\u00ec, il 6 luglio 1990 a Santa Barbara, in California, all'et\u00e0 di 90 anni. Venne cremata e il 16 aprile 1994 le sue ceneri furono disperse sul punto esatto dell'Oceano Atlantico dove il \"Titanic\" era affondato 82 anni prima. Frank Goldsmith ed il quarto ufficiale di coperta Joseph Boxhall espressero anch'essi il medesimo desiderio."}
{"id": "3494666", "revid": "729019", "url": "https://it.wikipedia.org/wiki?curid=3494666", "title": "Strada statale 701 del Nucleo Industriale di Rieti", "text": "La strada statale 701 del Nucleo Industriale di Rieti (SS 701), gi\u00e0 \"nuova strada ANAS 283 del Nucleo Industriale di Rieti (NSA 283)\", \u00e8 una strada statale italiana, di accesso al nucleo industriale di Rieti-Cittaducale.\nPercorso.\nLa strada ha origine dalla variante superstradale a quattro corsie della strada statale 4 Via Salaria, che scorre a valle del nucleo industriale, proprio in corrispondenza dello svincolo \"nucleo industriale\" che serve il traffico diretto agli stabilimenti industriali, all'ospedale provinciale, al monte Terminillo e al quartiere Villa Reatina.\nLa strada si dirige verso nord, passando nella valle del fosso Ranaro (stretta tra il colle San Mauro e il colle di Lesta), e attraversa con un cavalcavia la ferrovia Terni-L'Aquila. Infine la strada termina innestandosi con un incrocio a raso sul vecchio tracciato della SS 4 Salaria, ormai declassato a strada comunale, che attraversa il quartiere di Villa Reatina e lo stesso nucleo industriale.\nLa strada si compone di un'unica carreggiata con una corsia per senso di marcia, ed \u00e8 priva di intersezioni a raso con la viabilit\u00e0 locale. Nel suo breve percorso la strada ospita una stazione di servizio, accessibile solo viaggiando in direzione Rieti.\nProvvisoriamente denominata strada ANAS 283 del Nucleo Industriale di Rieti (NSA 283), nel 2011 ha ottenuto la classificazione attuale col seguente itinerario: \"Innesto con la S.S. n. 4 presso Rieti - Nucleo Industriale di Rieti\"."}
{"id": "3494668", "revid": "110157", "url": "https://it.wikipedia.org/wiki?curid=3494668", "title": "Pan e la ninfa", "text": "Pan e la ninfa \u00e8 un dipinto a olio su tela (163,83x145,42\u00a0cm) di Dosso Dossi, databile al 1524 circa e conservato nel Getty Museum di Los Angeles.\nDescrizione e stile.\nL'opera \u00e8 una complessa allegoria mitologica, con numerosi indizi ancora non completamente spiegati. In un luminoso paesaggio, vicino ad un albero di limoni, una fanciulla nuda sta dormendo su un letto di fiori coperti da un drappo blu scuro. Vicino ha un'anfora rovesciata e un libro parzialmente coperto dal drappo. Dietro di lei si avvicina una fanciulla di verde vestita con un drappo rosso sulle spalle gonfiato dal vento, e sta seduta una vecchia, che fa un gesto sollevando le mani come a invocare il silenzio, che non svegli la ragazza.\nLa donna addormentata potrebbe essere la ninfa Eco, amata da Pan. La donna anziana \u00e8 forse Gea, mentre l'altra figura femminile, probabilmente una dea, \u00e8 di interpretazione difficile, resa ancora pi\u00f9 complicata dal fatto che Dosso l'aveva coperta estendendo il paesaggio, di modo che \u00e8 stata ritrovata solo nell'Ottocento.\nDietro si trova Pan, con le gambe da caprone (\u00e8 un satiro) e il flauto appoggiato vicino al tronco; egli \u00e8 l'unica figura sicuramente identificabile nel dipinto. In alto, nel limpido cielo, un gruppo di cinque amorini sta scoccando le proprie frecce, ricordando quelli nel \"Trionfo di Galatea\" di Raffaello ma ricomposti con assoluta libert\u00e0.\nIl paesaggio idilliaco, che sfuma in lontananza in toni azzurrini per effetto della foschia, \u00e8 un omaggio a Giorgione, primo maestro del Dossi.\nA parte l'interpretazione letteraria o mitologica, il dipinto spicca per la freschezza e ricchezza della composizione, la bellezza dei singoli soggetti (in particolare della fanciulla sdraiata, omaggio alle \"Venere dormiente\" di Giorgione), i colori smaglianti e la carica vitale delle figure.\nIndizi indicano che il dipinto \u00e8 stato tagliato di circa 15 centimetri sulla sinistra, magari per adattarlo alla forma di una cornice: in alto a sinistra infatti spunta il braccio di un sesto putto. Le radiografie inoltre hanno rivelato un uomo nascosto nella parte inferiore a sinistra del paesaggio e diversi pentimenti, tra cui un'armatura e una spada appesi all'albero, un violoncello vicino alla donna dallo scialle rosso e lo sguardo diretto verso il basso della donna anziana."}
{"id": "3494673", "revid": "1494169", "url": "https://it.wikipedia.org/wiki?curid=3494673", "title": "Gerstner", "text": ""}
{"id": "3494675", "revid": "198326", "url": "https://it.wikipedia.org/wiki?curid=3494675", "title": "Eurofestival 2009", "text": ""}
{"id": "3494677", "revid": "1442080", "url": "https://it.wikipedia.org/wiki?curid=3494677", "title": "Raoul Lambert", "text": "Carriera.\nCon il Club Bruges, sua unica squadra, vinse cinque volte il campionato belga (1973, 1976, 1977, 1978, 1980) e tre volte la Coppa nazionale (1968, 1970, 1977). Fu capocannoniere del campionato belga nel 1972. \u00c8 considerata una bandiera della storia del club, con 18 stagioni e pi\u00f9 di 200 gol all'attivo.\nConta 33 presenze in nazionale in 11 anni e un terzo posto agli Europei 1972 giocati in casa."}
{"id": "3494679", "revid": "1543377", "url": "https://it.wikipedia.org/wiki?curid=3494679", "title": "Gail Simone", "text": "Conosciuta per aver scritto la serie DC \"Birds of Prey\", tra gli altri suoi lavori figurano \"Segreti Sei\", \"Welcome to Tranquility\", \"The All-New Atom\", e \"Deadpool\". Nel 2007 ha iniziato a scrivere \"Wonder Woman\".\nCarriera.\nPrimi Lavori.\nParrucchiera che ha studiato teatro al college, Gail Simone all'inizio \u00e8 stata notata dai fan grazie al suo sito \"Women in Refrigerators\", nel quale scriveva una lista di fumetti nei quali personaggi femminili erano vittime di aggressioni violente (stupro, omicidio...) o le cui aggressioni erano solo un elemento della trama con protagonista un personaggio maschile. Il sito l'ha messa in contatto con molte persone nell'industria del fumetto. La sua rubrica \"You'll All Be Sorry!\" appariva settimanalmente su Comic Book Resources.\nHa lavorato per la Bongo Comics, scrivendo numerosi episodi dei fumetti dei \"Simpsons\".\nMainstream.\nA seguito del suo lavoro sui \"Simpsons\", la Simone \u00e8 entrata nel mondo dei fumetti mainstream con degli episodi di \"Deadpool\".\nDopo una discussione con la Marvel, Gail Simone \u00e8 passata alla DC Comics, dove le \u00e8 stata affidata la serie \"Birds of Prey\" (a iniziare dal numero 56) che vede protagoniste un gruppo tutto al femminile composto da Black Canary, La Cacciatrice e Lady Blackhawk.\nInizia a scrivere \"Action Comics\" con John Byrne ai disegni. Continua con altri progetti, tra cui la miniserie \"Villains United\" del 2005 - parte del crossover \"Crisi infinita\" - nel quale riporta in vita Catman. Da questa miniserie, crea uno spin-off, dal titolo \"Segreti Sei\" (\"Secret Six\"). Questa miniserie si rivela di gran successo e i fan chiedono una serie regolare, che inizia nel Settembre 2008.\nGail Simone ha anche scritto una serie su Atom, basata su un'idea di Grant Morrison e disegnata da John Byrne e in seguito da Mike Norton.\nIl 12 aprile 2007, la DC ha annunciato che Simone sar\u00e0 la nuova scrittrice regolare della terza serie di \"Wonder Woman\", a partire dal numero 13. Nel 2010 viene nominata scrittrice della nuova serie di \"Birds of Prey\" sotto il logo \"Giorno Pi\u00f9 Splendente\".\nLa Simone \u00e8 stata sostituita su Wonder Woman da J. Michael Strazcynski, subito dopo il numero 600, ma continua a scrivere le serie regolari di \"Birds of Prey\" e \"Secret Six\".\nAltri media.\nLa Simone ha scritto l'episodio \"Double Date\" di \"Justice League Unlimited\", che vede Question, La cacciatrice, Freccia Verde e Black Canary protagonisti di un'avventura romantica caratterizzata da vendetta e gelosia.\nGail Simone ha scritto la trama del film, programmato per il 2009, di Wonder Woman.\nOpere.\nTra i suoi lavori ci sono:\nRiconoscimenti.\nNel 2007, Thomasina Lindo di \"Welcome to Tranquility\" \u00e8 stata nominata Miglior Personaggio Femminile ai Glyph Comics Awards.\nNel 2009, Gail Simone ha ricevuto il premio Friends of Lulu Hall of Fame.\nHa ricevuto diverse nomination al premio GLAAD per l'uso di personaggi LGBT."}
{"id": "3494688", "revid": "287204", "url": "https://it.wikipedia.org/wiki?curid=3494688", "title": "Battaglia di Bolimow", "text": ""}
{"id": "3494690", "revid": "599013", "url": "https://it.wikipedia.org/wiki?curid=3494690", "title": "Jean Dockx", "text": "Carriera.\nCon l'Anderlecht vinse due volte il campionato belga (1972, 1974), due volte la Coppa delle Coppe (1976, 1978) e quattro volte la Coppa nazionale (1972, 1973, 1975, 1976)."}
{"id": "3494691", "revid": "198326", "url": "https://it.wikipedia.org/wiki?curid=3494691", "title": "United States National Guard", "text": ""}
{"id": "3494694", "revid": "599013", "url": "https://it.wikipedia.org/wiki?curid=3494694", "title": "Jan Verheyen (calciatore)", "text": "Biografia.\nAnche suo figlio Gert Verheyen gioc\u00f2 nella Nazionale belga.\nCarriera.\nClub.\nVinse il campionato belga nel 1972 e nel 1974 e la Coppa del Belgio nel 1971, nel 1972, nel 1973 e nel 1975.\nNazionale.\nCon la nazionale maggiore del , Verheyen disput\u00f2 33 partite senza segnare alcuna rete. In realt\u00e0 aveva segnato un gol importantissimo negli ultimi minuti dell'incontro di Rotterdam contro i del 18 novembre 1973, ma l'arbitro sovietico Kazakov lo annull\u00f2 per un fuorigioco inesistente. Era l'ultima gara del gruppo 3 di qualificazione al , e le due squadre erano appaiate in testa alla classifica. L'incontro fin\u00ec 0-0 e per la miglior differenza reti si qualificarono gli olandesi, che si sarebbero rivelati la grande rivelazione del torneo finendo secondi dietro ai padroni di casa della Germania Ovest."}
{"id": "3494700", "revid": "767487", "url": "https://it.wikipedia.org/wiki?curid=3494700", "title": "Vittima (singolo)", "text": "Vittima \u00e8 un singolo del gruppo musicale italiano Mod\u00e0, il quinto estratto dall'album \"Viva i romantici\" e pubblicato il 13 maggio 2011.\nIl brano.\nKekko Silvestre, frontman e cantante del gruppo, ha dichiarato relativamente al brano:\nVideo musicale.\nIl video musicale prodotto per \"Vittima\" \u00e8 stato pubblicato sul canale YouTube ufficiale dei Mod\u00e0 l'11 maggio 2011, due giorni prima dell'uscita ufficiale del singolo. Il video, girato nelle campagne mantovane, \u00e8 stato diretto da Gaetano Morbioli."}
{"id": "3494702", "revid": "713168", "url": "https://it.wikipedia.org/wiki?curid=3494702", "title": "Luis Francisco de la Cerda y Arag\u00f3n", "text": "Biografia.\nFiglio primogenito del duca Juan Francisco de la Cerda e di Catalina de Arag\u00f3n y Cardona; nel 1681 fu presente al matrimonio della sorella Lorenza Clara Maria Andrea de la Cerda con il principe Filippo II Colonna, avvenuto a Madrid nella Cattedrale di Santa Maria la Real de la Almudena.\nNel 1691 in seguito alla morte del padre, gli succedette in tutti i suoi titoli e possedimenti di famiglia. Durante il regno di Carlo II di Spagna fu ambasciatore presso il papa Innocenzo XII, il quale durante la sua permanenza a Roma rinsald\u00f2 i legami con il cognato, il quale durante la sua permanenza presso la citt\u00e0 di Roma ebbe modo di stringere un certo legame con il celebre pittore Gaspar van Wittel all'epoca al servizio della famiglia Colonna.\nSuccessivamente nel 1696 succedette al conte Francisco de Benavides y D\u00e1vila nella carica di vicer\u00e9 di Napoli, e proprio in quel periodo il nuovo vicer\u00e9 assunse il pittore Gaspar van Wittel al suo servizio con una stipendio mensile di 120 ducati, grazie anche alle buone raccomandazione del principe Filippo II Colonna.\nTuttavia durante il suo governo presso la citt\u00e0 partenopea accaddero dei fatti di memorabile risonanza che riguardavano non solo il territorno ove govern\u00f2, ma anche la stessa corona spagnola.\nNel 1701 in seguito alla notizia della morte del Re di Spagna Carlo II d'Asburgo, i principi Gaetano Gambacorta, Tiberio Carafa e altri esponenti della nobilt\u00e0 napoletana, ne approfittarono per mettere in atto una cospirazione contro lo stesso vicer\u00e9 e il governo spagnolo degli Asburgo che allora govern\u00f2 il Regno di Napoli, questo tentativo di sommossa popolare prese il nome di congiura di Macchia.\nE informato di ci\u00f2, nel 1701 il vicer\u00e9 fece in modo che la rabbia e il malcontento del popolo di sfogasse contro gli stessi congiurati; successivamente mentre in Europa inizio la guerra di successione spagnola, il vicer\u00e9 Luis Francisco de la Cerda accett\u00f2 a malincuore di mettersi al servizio del nuovo re di Spagna Filippo V di Borbone il quale gli concesse la carica di Primo ministro.\nSempre pi\u00f9 ostile alla forte influenza francese presso la corte spagnola, nel 1710 fece trapelare agli inglesi un piano segreto francese circa gli sforzi per concludere una pace separata con la Repubblica delle Sette Province Unite. Per questo venne incarcerato nell'Alc\u00e1zar di Segovia e poi trasferito al castello di Pamplona, dove il 26 gennaio 1711 mor\u00ec.\nMatrimonio e figli.\nIl duca Luis Francisco de la Cerda nel 1678 spos\u00f2 presso la Cattedrale dell'Almudena la duchessa Mar\u00eda de las Nieves T\u00e9llez-Gir\u00f3n y de Sandoval, figlia del duca Gaspar T\u00e9llez-Gir\u00f3n y Sandoval e della duchessa Feliche de Sandoval y Rojas, la coppia ebbe solamente due figli:"}
{"id": "3494703", "revid": "40760031", "url": "https://it.wikipedia.org/wiki?curid=3494703", "title": "Luigi Della Cerda, duca di Medina Coeli", "text": ""}
{"id": "3494704", "revid": "40760034", "url": "https://it.wikipedia.org/wiki?curid=3494704", "title": "Luigi della Zerda", "text": ""}
{"id": "3494707", "revid": "767487", "url": "https://it.wikipedia.org/wiki?curid=3494707", "title": "Apparizione della Madonna col Bambino ai santi Giovanni Battista ed Evangelista", "text": "L'Apparizione della Madonna col Bambino ai santi Giovanni Battista ed Evangelista \u00e8 un dipinto a olio su tela (176x174 cm) di Dosso Dossi, databile al 1522-1524 circa e conservato nella Galleria degli Uffizi di Firenze.\nStoria.\nL'opera proviene dal Duomo di Codigoro. Gi\u00e0 in condizioni mediocri, venne restaurata nel 1975 riscoprendone le qualit\u00e0 e consolidando l'attribuzione a Dosso.\nDescrizione e stile.\nDa una nube, entro un nimbo luminoso, la Madonna col Bambino e alcuni angioletti appaiono ai santi Giovanni Battista e Giovanni evangelista, figure monumentali nella met\u00e0 inferiore del dipinto. I due santi sono riconoscibili da una profusione di attributi iconografici: il Battista per la veste da eremita, il bastone a croce col cartiglio \"Ecce Agus Dei\" e il libro che consulta, essendo il Predecessore di Cristo, come a leggere nelle profezie delle Sacre Scritture l'imminente arrivo del Salvatore, mentre un secondo libro si trova ai suoi piedi, forse un tema controriformato legati ai falsi profeti; l'evangelista invece ha il proprio vangelo sottobraccio e tiene in mano un calice da cui esce un serpentello, allusione al suo miracolo con cui scopr\u00ec una bevanda avvelenata.\nSullo sfondo si intravede un paesaggio con alberi a batuffolo, tipico elemento fantastico dell'arte di Dosso. Nel complesso spicca la costruzione compositiva che privilegia le figure dei santi, i quali possiedono una ferma collocazione nello spazio, una posa dinamica e una precisa definizione anatomica. Tali caratteristiche, assieme ad alcuni residuo di giorgionismo, fanno datare l'opera al quarto decennio del Cinquecento.\nL'opera venne danneggiata dall'attentato di via dei Georgofili del 27 maggio 1993, la cui onda d'urto investi la tela di microdetriti e ne provoc\u00f2 la scollatura, con alto rischio di cadute di colore. Il restauro consolid\u00f2 il supporto e tolse anche l'antica vernice giallastra, ritrovando l'originaria qualit\u00e0 dei pigmenti."}
{"id": "3494709", "revid": "380453", "url": "https://it.wikipedia.org/wiki?curid=3494709", "title": "AVC Club Championships 2005 (pallavolo femminile)", "text": "L'AVC Club Championships di pallavolo femminile 2005 si \u00e8 svolta dal 23 al 30 maggio 2005 a Ninh B\u00ecnh, in Vietnam. Al torneo hanno partecipato 7 squadre di club asiatiche ed oceaniane e la vittoria finale \u00e8 andata per la prima volta al Tianjin Nuzi Paiqiu Dui."}
{"id": "3494710", "revid": "729019", "url": "https://it.wikipedia.org/wiki?curid=3494710", "title": "Strada statale 707 Raccordo Gazzada-Varese", "text": "La strada statale 707 Raccordo Gazzada-Varese (SS 707), gi\u00e0 \"nuova strada ANAS 174 di Gazzada (NSA 174)\", \u00e8 una strada statale italiana, naturale proseguimento dell'A8 Milano-Varese verso il capoluogo varesino.\nPercorso.\nLa strada ha origine all'altezza del km 42,600 dell'A8 Milano-Varese (dove essa termina) e prosegue come strada extraurbana principale per l'intera sua estensione. Dopo 1,800\u00a0km a doppia carreggiata con 2 corsie per senso di marcia, priva della corsia d'emergenza e con limite variabile rapidamente tra i 110\u00a0km/h ed i 50\u00a0km/h, l'arteria passa ad una carreggiata unica con una corsia per senso di marcia, separata dalla corsia proveniente dal senso opposto da una doppia striscia continua, mantenendo inizialmente il limite a 50\u00a0km/h.\nAll'altezza del km 2,300 \u00e8 presente lo svincolo situato nella localit\u00e0 \"Loreto\" del comune di Varese, sulla ex strada statale 341 Gallaratese, esclusivamente in uscita per chi proviene dall'autostrada ed in entrata per chi \u00e8 diretto verso l'autostrada.\nIl tracciato prosegue, sempre a singola carreggiata ma con limite elevato a 70\u00a0km/h, sino a terminare con incrocio semaforico dopo altri 2,200\u00a0km, nel centro abitato di Varese in largo Ennio Flaiano.\nSino all'estate 1992 l'intera strada, pur avendo le restrizioni al transito tipiche delle strade extraurbane principali, si presentava ad un'unica carreggiata con una singola corsia per senso di marcia tra il termine dell'autostrada ed il centro abitato di Varese, con il limite di 70\u00a0km/h su quasi tutto il tragitto, ad eccezione delle ultime centinaia di metri prima del suo termine a Varese dove era stato abbassato negli ultimi anni a 50\u00a0km/h.\nSono poi cominciati i lavori per il suo raddoppio, che hanno comportato la chiusura della strada, prima parziale (solo per i veicoli diretti a Varese) e poi totale (in entrambi i sensi di marcia), nel tratto dal termine dell'autostrada sino allo svincolo situato al km 2,300, che si sono conclusi nel 1995 con l'apertura del nuovo tratto a doppia carreggiata.\nIl progetto originario prevedeva il proseguimento per circa 1\u00a0km del tratto a doppia carreggiata, per poi immettersi, tramite una svolta a sinistra ed un cavalcavia, con il viale Europa, che \u00e8 una strada urbana a scorrimento veloce che funge da tangenziale ovest di Varese.\nTali lavori ad oggi (2015) non sono mai stati ripresi.\nLa strada, provvisoriamente definita come nuova strada ANAS 174 di Gazzada (NSA 174), ha ottenuto la classificazione attuale nel 2011 col seguente itinerario: \"Svincolo con l'A8 - Varese\".\nProgetti.\nNel 2012 \u00e8 stata progettata la creazione di un nuovo svincolo monodirezionale di sola uscita in direzione Varese posto in posizione intermedia fra lo svincolo Varese \"Loreto\" e il termine dell'arteria. Tale svincolo dovrebbe sottopassare la carreggiata e immettersi nella nuova rotatoria di inizio di viale Europa prevista con la riconversione a polo commerciale dell'ex Calzificio Malerba"}
{"id": "3494714", "revid": "1442080", "url": "https://it.wikipedia.org/wiki?curid=3494714", "title": "Georges Heylens", "text": "Carriera.\nCon l'Anderlecht vinse sette volte il campionato belga (1962, 1964, 1965, 1966, 1967, 1968 e 1972) e tre volte la Coppa nazionale (1965, 1972 e 1973)."}
{"id": "3494715", "revid": "1305772", "url": "https://it.wikipedia.org/wiki?curid=3494715", "title": "Ti amo veramente (singolo)", "text": "Ti amo veramente \u00e8 un brano musicale del gruppo musicale pop rock italiano Mod\u00e0, pubblicato come singolo di debutto il 4 giugno 2004 dall'etichetta discografica New Music, con distribuzione Sony Music. \u00c8 il singolo apripista e title track dell'album \"Ti amo veramente\"."}
{"id": "3494716", "revid": "767487", "url": "https://it.wikipedia.org/wiki?curid=3494716", "title": "L'incantesimo del piacere", "text": "L'incantesimo del piacere (\"Fascination\") \u00e8 un film muto del 1922 diretto da Robert Z. Leonard. Il soggetto e la sceneggiatura si devono a Edmund Goulding che di l\u00ec a poco, nel 1925, esordir\u00e0 nella regia, iniziando una carriera di grande successo.\nTrama.\nDolores de Lisa, un'impulsiva ragazza americana, vive con la zia in Spagna. Un giorno, durante le celebrazioni per la Pasqua, Dolores si traveste per andare alla corrida dove resta affascinata da Carrita, il torero. Il conte de Morera si offre allora di presentarglielo se lei accetter\u00e0 di partecipare a un ricevimento a casa sua. Durante il party, Dolores si esibisce nella \"danza del toro\", conquistando il matador. Intanto alla zia giunge la notizia che stanno arrivando dagli Stati Uniti il padre, il fratello e il fidanzato di Dolores.\nIl signor de Lisa ritrova la figlia insieme a Parola, una ballerina, che tenta di ricattarlo raccontando a Dolores che lui \u00e8 il padre di Carrita. Quest'ultimo, per vendicarsi, sfodera il coltello ma a restare colpita, anche se non mortalmente, \u00e8 Dolores. Parola, allora, confessa la sua menzogna. La ragazza, intanto, \u00e8 rinsavita e chiede al fidanzato di riportarla in patria dove vuole che lui l'aiuti a dimenticare la sua pericolosa passione per l'esotico.\nProduzione.\nIl film fu prodotto da Robert Z. Leonard per la Tiffany Productions, la compagnia che aveva fondato insieme alla moglie Mae Murray, protagonista del film. \nDistribuzione.\nIl copyright del film, richiesto dalla Tiffany Productions, fu registrato il 12 aprile 1922 con il numero LP17758\nDistribuito nel circuito Metro Pictures Corporation, il film usc\u00ec nelle sale cinematografiche statunitensi il 10 aprile 1922. Fu distribuito anche in Turchia nel 1924 con il titolo \"Teshir\" e in Finlandia, dove usc\u00ec il 4 gennaio 1925.\nCensura.\nPer la versione da distribuire in Italia, la censura italiana apport\u00f2 le seguenti modifiche:"}
{"id": "3494718", "revid": "1442080", "url": "https://it.wikipedia.org/wiki?curid=3494718", "title": "Coppa delle Coppe 1981-1982 (pallamano maschile)", "text": "La Coppa delle Coppe 1981-1982 \u00e8 stata la 7\u00aa edizione del torneo europeo di pallamano riservato alle squadre vincitrici delle coppe nazionali. \u00c8 stata organizzata dall'International Handball Federation, la federazione internazionale di pallamano. La competizione \u00e8 iniziata il 4 ottobre 1981 si \u00e8 conclusa l'8 maggio 1982.\nIl torneo \u00e8 stato vinto dalla compagine tedesca orientale del HC Empor Rostock per la 1\u00aa volta nella sua storia."}
{"id": "3494719", "revid": "11959", "url": "https://it.wikipedia.org/wiki?curid=3494719", "title": "Muhammad Sa'id Ramadan Al-Bouti", "text": ""}
{"id": "3494720", "revid": "1442080", "url": "https://it.wikipedia.org/wiki?curid=3494720", "title": "L\u00e9on Semmeling", "text": "Carriera.\nVinse cinque volte il campionato belga (1961, 1963, 1969, 1970 e 1971) e due volte la coppa del Belgio (1966, 1967)."}
{"id": "3494721", "revid": "34392", "url": "https://it.wikipedia.org/wiki?curid=3494721", "title": "Metalli pesanti", "text": ""}
{"id": "3494724", "revid": "599013", "url": "https://it.wikipedia.org/wiki?curid=3494724", "title": "Frans Janssens", "text": ""}
{"id": "3494725", "revid": "621682", "url": "https://it.wikipedia.org/wiki?curid=3494725", "title": "Fran\u00e7ois Janssens", "text": ""}
{"id": "3494727", "revid": "107269210", "url": "https://it.wikipedia.org/wiki?curid=3494727", "title": "Pietro Silvio Rivetta", "text": "Biografia.\nMembro di una famiglia aristocratica di conti originari di Solonghello, nel Basso Monferrato, nacque da Vittorio e Chiara De Blasio. Compagno di classe del critico teatrale Silvio D'Amico il conte Rivetta si laure\u00f2 in Giurisprudenza ed esord\u00ec come giornalista al quotidiano romano \"La Tribuna\" nel 1906.\nNel 1910 trov\u00f2 impiego all'ambasciata italiana a Tokyo. Tornato in Italia, nel 1913 collabor\u00f2 a \"L'Epoca\", e successivamente collabor\u00f2 a \"Noi e il mondo\" e a \"La Tribuna illustrata\". Poliglotta, il Rivetta conosceva ben 14 lingue, tra cui il cinese e il giapponese. Appassionato della cultura orientale, ottenne la cattedra di docente di lingua e cultura giapponese e cinese presso il Regio Istituto Universitario Orientale di Napoli. Pubblic\u00f2 inoltre numerosi volumi riguardanti la cultura, la grammatica e la storia del paese nipponico.\nPersonalit\u00e0 poliedrica, Rivetta si ciment\u00f2 nel cinema, con la direzione del film \"Il castello dalle cinquantasette lampade\" (1920) e in seguito con la creazione a Roma della casa di produzione \"Selecta-Toddi\" nel 1922, dove fu principale regista e soggettista con lo pseudonimo Toddi, affiancato da sua moglie, la vignettista russa Vera D'Angara, \u00abprima attrice\u00bb e anch'ella soggettista della casa. Attiva per poco pi\u00f9 di un anno, la Selecta-Toddi produsse complessivamente 12 pellicole, come \"L'amore e il codicillo\", \"Fu cos\u00ec che...\" e \"Italia, paese di briganti?\". Tra gli attori che lavorarono nella casa vi furono Diomira Jacobini, Giuseppe Pierozzi, Mario Parpagnoli, Renato Malavasi e altri.\nNel 1926 fu nominato reggente consolare in Giappone. Nel 1927 pass\u00f2 a \"Il Tevere\", nel 1929 fu direttore della rivista satirica \"Il travaso delle idee\" e in seguit\u00f2 collabor\u00f2 con \"Il Popolo di Roma\".\nNel corso degli anni trenta collabor\u00f2 all'EIAR, e alla radio Rivetta ide\u00f2 e condusse un programma radiofonico, \"L'ora del dilettante\", le cui trasmissioni partirono nel 1939 e che fu uno dei pi\u00f9 popolari del periodo antecedente alla seconda guerra mondiale. In precedenza Rivetta aveva ideato e condotto, insieme ad Achille Campanile, un altro programma radiofonico dal titolo \"Il mondo per traverso\", ove narrava al pubblico le curiosit\u00e0 incontrate durante i suoi numerosi viaggi all'estero.\nNel 1940 il film \"Validit\u00e0 giorni dieci\" diretto da Camillo Mastrocinque, il cui soggetto era tratto dall'omonimo romanzo di Rivetta, ottenne un discreto successo di pubblico e di critica.\nNel 1941 fu direttore della rivista mensile italo-giapponese \"Yamato\", organo della Societ\u00e0 degli amici del Giappone fondata nel medesimo anno.\nSempre agli inizi degli anni quaranta, istitu\u00ec a Roma la \u201cScuola del Benessere Integrale\u201d, fondata sul principio del minimo sforzo e del massimo rendimento. Rivetta infatti fu tra i padri della \"demodoxalogia\". Al termine della guerra fu docente alla Facolt\u00e0 di Giurisprudenza dell'Universit\u00e0 di Roma.\nScrittore molto fecondo e attivo fino ai primi anni del dopoguerra, Rivetta pubblic\u00f2 numerosi volumi, inerenti per la maggior parte alla storia e cultura giapponese, ma anche manuali linguistici e divertenti libri in cui \"giocava\" con le regole grammaticali della lingua italiana, e altri scritti in varie lingue."}
{"id": "3494728", "revid": "1776051", "url": "https://it.wikipedia.org/wiki?curid=3494728", "title": "Never Say Die (singolo Black Sabbath)", "text": "Never Say Die \u00e8 un singolo dei Black Sabbath, title track del loro omonimo album del 1978 e primo singolo estratto da esso.\nIl brano.\nSi tratta dell'ultimo singolo scritto e pubblicato dai Black Sabbath insieme al cantante Ozzy Osbourne, che lasci\u00f2 il gruppo poco tempo dopo l'uscita del disco per intraprendere una carriera solista di successo. Osbourne aveva gi\u00e0 abbandonato la band prima della pubblicazione di \"Never Say Die!\", salvo poi rientrare nel gruppo per partecipare alla registrazione dell'album.\nLa band scelse collettivamente il titolo della canzone come espressione che simbolizzasse bene i precedenti dieci anni di carriera del gruppo. In italiano \"Never Say Die\" pu\u00f2 significare qualcosa del tipo \"non mollare mai\". Affermazione che in retrospettiva pu\u00f2 sembrare ironica, perch\u00e9 Osbourne usc\u00ec definitivamente dal gruppo appena dopo la pubblicazione dell'album in questione.\nI Sabbath eseguirono la canzone in playback a \"Top of the Pops\" per promuovere l'uscita del singolo che, pubblicato nel settembre 1978, si classific\u00f2 alla posizione numero 21 della classifica dei singoli in Gran Bretagna.\nCuriosit\u00e0.\nLa canzone \u00e8 stata inserita nel video game del 2009 \"Br\u00fctal Legend\"."}
{"id": "3494732", "revid": "1442080", "url": "https://it.wikipedia.org/wiki?curid=3494732", "title": "Odilon Polleunis", "text": "Carriera.\nFu eletto calciatore belga dell'anno nel 1968. Nel 1975 vinse il campionato belga con il Molenbeek."}
{"id": "3494740", "revid": "767487", "url": "https://it.wikipedia.org/wiki?curid=3494740", "title": "Espen Isaksen", "text": "Carriera.\nGiocatore.\nClub.\nIsaksen inizi\u00f2 la carriera con la maglia del Rosenborg. Nel 2001 pass\u00f2 al By\u00e5sen, per cui debutt\u00f2 in 1. divisjon in data 6 maggio, nella sconfitta per 3-0 in casa del Sandefjord. Si trasfer\u00ec poi all'Oslo \u00d8st, per cui gioc\u00f2 per due stagioni: esord\u00ec con questa casacca il 14 aprile 2002, nel pareggio per 1-1 contro lo Aalesund.\nDopo due stagioni allo Stab\u00e6k, il 9 dicembre 2005 firm\u00f2 un contratto con l'Odd Grenland. Il 12 luglio 2006 debutt\u00f2 cos\u00ec nella Tippeligaen, scendendo in campo nel 2-2 contro il Lillestr\u00f8m a causa dell'espulsione del titolare Rune Almenning Jarstein.\nIn seguito, si trasfer\u00ec al Troms\u00f8, per cui esord\u00ec il 18 ottobre 2009, schierato titolare nel pareggio per 1-1 contro il Bod\u00f8/Glimt. Il 5 giugno 2014 torn\u00f2 ufficialmente a giocare a calcio: lo Stab\u00e6k lo convinse infatti ad uscire dal ritiro per prendere il posto di Mand\u00e9 Sayouba, convocato dalla in vista del .\nIl giocatore, tesserato al di fuori della finestra di mercato, si trov\u00f2 al centro di una situazione particolare: i regolamenti norvegesi non gli permettevano infatti di essere schierato titolare, cos\u00ec l'allenatore Bob Bradley dovette scegliere un giocatore di movimento da impiegare al suo posto per poi sostituirlo rapidamente con Isaksen alla prima interruzione del gioco. La scelta cadde su Eirik Haugstad, sostituito poi dopo pochi secondi in occasione della sconfitta casalinga per 1-2 contro lo Start. La sua esperienza si concluse con questa partita.\nDopo il ritiro.\nTerminata l'attivit\u00e0 agonistica, divent\u00f2 preparatore dei portieri al Troms\u00f8. Successivamente, divent\u00f2 direttore generale del Mosj\u00f8en. Il 13 dicembre 2013, divenne anche preparatore dei portieri per la Nazionale norvegese."}
{"id": "3494750", "revid": "122179967", "url": "https://it.wikipedia.org/wiki?curid=3494750", "title": "Paul Scheuring", "text": "\u00c8 conosciuto per aver scritto la sceneggiatura del film del 2003 \"Il risolutore\", ma soprattutto come creatore della serie televisiva \"Prison Break\", di cui \u00e8 stato anche produttore esecutivo e sceneggiatore.\nBiografia.\nNato ad Aurora nello Stato dell'Illinois, prima di intraprendere la carriera televisiva, aveva studiato alla UCLA School of Theater Film and Television e aveva lavorato come corriere, installatore di cavi e operaio in una fabbrica.\nCarriera.\nLa sua prima esperienza da regista arriva nel 2000, anno in cui dirige il film \"36K\" con Gale Harold e Kevin Hunt. Successivamente nel 2003 partecipa come co-sceneggiatore al film \"Il risolutore\" diretto da F. Gary Gray e con protagonista Vin Diesel. Dopo queste due esperienze inizi\u00f2 a sviluppare un'idea per una miniserie dal titolo \"Prison Break\" e present\u00f2 la sua sceneggiatura alla Fox, che per\u00f2 respinse la sua idea a causa della trama non convenzionale. Tuttavia nel 2004, dopo il successo di \"Lost\", la rete televisiva decise di riprendere in considerazione l'idea e l'episodio pilota di \"Prison Break\" venne cos\u00ec messo in onda dopo circa 20 mesi dalla scrittura della sceneggiatura da parte di Scheuring. Iniziata dal 2005 la serie ha vinto un People's Choice Awards nel 2006 nella categoria Nuova serie TV drammatica ed \u00e8 stata nominata ai Golden Globe nella categoria Miglior serie drammatica. Tra il 2005 e il 2009 sono state prodotte quattro stagioni per un totale di 81 episodi, gli ultimi due dei quali sono stati uniti per formare un film per la televisione, \"\". Nell'agosto 2015 i dirigenti della Fox hanno annunciato di voler produrre una \"miniserie sequel\" di 9 episodi (contro i 22 canonici delle stagioni precedenti). Le riprese sono iniziate il 7 aprile 2016 e la messa in onda a partire dal 4 aprile 2017. Prima ancora del debutto televisivo di questa quinta stagione diversi membri del cast tecnico e artistico, e persino i dirigenti stessi della Fox, hanno annunciato l'interesse verso la produzione anche di un'eventuale sesta stagione, a condizione di trovare una storia degna di essere raccontata.\nDopo \"Prison Break\".\nLa rete televisiva FX ha affidato a Scheuring e Thomas Schlamme (regista e produttore esecutivo di \"West Wing - Tutti gli uomini del Presidente\") la creazione di una nuova serie televisiva dal titolo \"AR2\" che tratter\u00e0 di un gruppo di giovani del Midwest che vogliono far scoppiare una seconda rivoluzione americana.\nDopo la fine di \"Prison Break\", nel 2009 ha scritto la sceneggiatura del film per la televisione \"Masterwork\" con Ariyon Bakare, Natalie Dormer e Merrin Dungey, mentre nel 2010 ha scritto e diretto il film \"The Experiment\", remake del film del 2001 \"The Experiment - Cercasi cavie umane\"."}
{"id": "3494751", "revid": "287204", "url": "https://it.wikipedia.org/wiki?curid=3494751", "title": "Martino Minuto", "text": "Biografia.\nHa iniziato a praticare la scherma all'et\u00e0 di 5 anni presso il Club Scherma Monza. Nelle categorie giovanili vinse tutte le prove del Gran Prix, per tutti i 6 anni, in tutte le categorie, aggiudicandosi il titolo del Gran Prix nazionale, molti titoli regionali, il titolo di campione italiano nel 1999, e diverse vittorie in trofei internazionali riservati alle categorie giovanili in Austria, Francia e Germania.\nUscito dalle categorie giovanili \u00e8 entrato subito nel giro della nazionale giovanile, raggiungendo subito risultati di rilievo nel circuito della Coppa del Mondo. La prima finale arriva a 15 anni a Leszno, in Polonia, e, nella stessa stagione, partecipa ai suoi primi campionati del mondo giovanili a Plovdiv, in Bulgaria. La prima vittoria in Coppa del Mondo arriva a 16 anni a Madrid. Nel corso di quella stagione, chiude il circuito di coppa del mondo al 3\u00ba posto, risultato di grande rilievo considerando la giovane et\u00e0. Durante questa stagione, per via dei risultati ottenuti, entra a far parte della nazionale assoluta con la quale inizier\u00e0 ad allenarsi e disputare gare di coppa del mondo. Alla fine dello stesso anno, nonostante sia ancora nella categoria cadetti (under 17), Martino si aggiudica il titolo italiano di specialit\u00e0 nella categoria giovani (under 20).\nNelle stagioni 2005-2006 e 2006-2007 si aggiudica l'ambito trofeo della coppa del mondo. Alla fine della stagione Martino vince anche il Campionato del Mondo in Turchia, a Belek. Con questi risultati, oltre alle medaglie vinte ai campionati mondiali a squadre, europei individuali e a squadre e vittorie ottenute in coppa del mondo, ben 7 vittorie e numerosi podi, Martino entra di diritto nell'\u00e9lite degli atleti che hanno vinto di pi\u00f9 nel mondo nella storia del fioretto maschile giovanile di sempre, con 3 ori e 1 argento mondiale, 2 stagioni di coppa del mondo vinte consecutivamente ed un terzo posto, 7 ori 3 argenti e 4 bronzi in coppa del mondo, 1 oro 1 argento 2 bronzi ai campionati europei, 1 oro 1 argento ai giochi del mediterraneo, 3 ori 2 argenti 3 bronzi ai campionati italiani.\nNel 2004, in seguito alla partecipazione ai suoi primi campionati mondiali, viene invitato a fare parte dell'Associazione Nazionale Atleti Olimpici e Azzurri d'Italia e diventa membro della sezione di Milano. Nel 2006, appena compiuti i 18 anni, Martino viene chiamato per entrare a fare parte del Gruppo Sportivo Fiamme Gialle della Guardia di Finanza al quale porter\u00e0 numerosi successi internazionali e nazionali negli anni a seguire. Nel febbraio 2011 la squadra delle Fiamme Gialle si aggiudica la Coppa Europa (il campionato europeo per club).\nPer i risultati sportivi raggiunti ricever\u00e0 dalla Guardia di Finanza numerosi elogi ed encomi solenni, e nel 25 agosto 2010 viene insignito del Distintivo dello Sport con Stella Oro da parte dello Stato Maggiore della Difesa. Viene inoltre invitato pi\u00f9 volte dalla nazionale americana per allenamenti di alto livello, nel 2006 a San Francisco, nel 2010 a Houston e New York, e, nell'estate del 2008 viene contattato dall'United States Olympic Committee per un allenamento preparatorio preolimpico in vista dei Giochi della XXIX Olimpiade a Pechino. Nell'autunno del 2011 viene premiato dal Sindaco di Monza \"Marco Mariani\" e dalla giunta comunale con una medaglia di riconoscenza da parte della citt\u00e0 di Monza. Nel novembre 2011 viene invitato dal Comitato organizzatore dei Giochi Olimpici di Londra 2012, per il Test Event. Nel dicembre 2011 l'Unione societ\u00e0 sportive Monza-Brianza, gli assegna l\"Insegna d'Oro al Merito Sportivo.\" Viene inoltre premiato dall'Arcivescovo Angelo Scola al Natale degli Sportivi. Sempre nel 2011 vince il prestigioso premio \"Carmine Romanzi\" messo in palio dall'Universit\u00e0 degli studi di Genova e dal Cus Genova, insieme alla saltatrice con gli sci, Elena Runggaldier. Nel 2013 vince di nuovo il premio Fiera di Monza e viene in seguito invitato come testimonial per la 37\u00aa edizione del \"Festival dello Sport\" di Monza e per la relativa conferenza stampa di presentazione.\nNel 2011 Martino ha partecipato alle Universiadi, tenutesi a Shenzhen, in Cina, durante le quali ha ottenuto una medaglia d'oro nella prova di fioretto individuale battendo in finale l'atleta cinese Lei Sheng, numero 1 al mondo in quel momento e per quella stagione, successivamente vincitore della medaglia d'oro ai Giochi della XXX Olimpiade di Londra 2012, e una medaglia d'argento nella prova di fioretto a squadre, dopo aver perso in finale proprio contro la Cina.\nNel 2013 Martino \u00e8 stato invitato a Melbourne in Australia per guidare un programma di allenamenti all'interno dell'arena del Melbourne Cricket Ground dove giocano i Richmond Football Club (football australiano) finalizzato allo sviluppo e alla crescita della scherma all'interno del paese. Invitato come ospite a partecipare ad un open australiano e ai campionati nazionali australiani si aggiudica due medaglie d'oro individuali, facendo seguito alla leggenda Aleksandr Roman'kov nell'albo d'oro degli atleti stranieri a vincere un campionato nazionale australiano.\nNel 2014 il Governo della Turchia conferisce a Martino il passaporto turco e la cittadinanza Ad honorem per meriti sportivi per far gareggiare Martino sotto i colori turchi ed iniziare attraverso di lui un progetto di crescita della scherma all'interno del paese da un punto di vista tecnico agonistico e didattico gestionale.\nSempre nel 2014 il Panathlon, attraverso la divisione di Monza e Brianza, conferisce a Martino la carica di membro onorario in seguito al suo prolungato impegno profuso nella diffusione della sport sano e pulito e del fair-play nelle scuole, tra i giovani e all'interno delle comunit\u00e0 pi\u00f9 disagiate.\nNella stagione 2014-2015 ha subito portato diversi primati alla Turchia, vincendo una gara di coppa del mondo satellite, portando la squadra turca alle prime due vittorie in competizioni a squadre e vincendo la medaglia di bronzo alla XXVIII Universiade estiva di Gwangju nel 2015, la prima medaglia nella storia della scherma turca in questo evento.\nNel settembre 2015 Martino vince, alla sua prima partecipazione, la medaglia d'oro ai campionati nazionali assoluti turchi individuali ad Adiyaman nel 2015, arrivando a vincere un titolo nazionale per una terza nazione, dopo pi\u00f9 titoli italiani ed uno australiano.\nInsieme alla carriera sportiva, ha portato avanti anche gli studi, conseguendo il diploma di Liceo scientifico e tre lauree: una Laurea triennale in Economia aziendale e Management, una Laurea magistrale in scienze dell'economia ed un'altra Laurea magistrale in \"Management dello Sport\". Non ha inoltre mai smesso di praticare il suo primo sport, lo Sci alpino. Dopo aver gareggiato per molti anni ad alti livelli in Slalom gigante, Slalom speciale e Supergigante ha conseguito all'estero un diploma internazionale di Maestro di sci."}
{"id": "3494752", "revid": "459531", "url": "https://it.wikipedia.org/wiki?curid=3494752", "title": "Toddi", "text": ""}
{"id": "3494753", "revid": "290351", "url": "https://it.wikipedia.org/wiki?curid=3494753", "title": "Paul T. Scheuring", "text": ""}
{"id": "3494754", "revid": "1543377", "url": "https://it.wikipedia.org/wiki?curid=3494754", "title": "Dolichosuchus cristatus", "text": "Il dolicosuco (Dolichosuchus cristatus ) \u00e8 un dinosauro carnivoro, forse appartenente ai celofisoidi. Visse nel Triassico superiore (Norico, circa 215 milioni di anni fa) e i suoi resti sono stati ritrovati in Germania. L'identit\u00e0 \u00e8 dubbia.\nTassonomia.\nQuesto dinosauro \u00e8 conosciuto per una tibia lunga poco pi\u00f9 di 30 centimetri, descritta per la prima volta da Friedrich von Huene nel 1932, il quale inizialmente la attribu\u00ec a un animale affine al crocodilomorfo Hallopus. Successivamente, alcune caratteristiche (una grande cresta cnemiale e una cresta fibulare) permisero di chiarire che questo fossile era da attribuirsi ai dinosauri teropodi. Secondo alcuni paleontologi (Welles, 1984) la tibia \u00e8 pressoch\u00e9 indistinguibile da quella di Liliensternus, un altro teropode del Triassico tedesco, mentre altri studiosi (Rauhut e Hungerbuhler, 2000) ritengono che questo fossile sia molto simile, ma non identico, a quelli di Liliensternus e Dilophosaurus; \u00e8 probabile quindi che Dolichosaurus fosse un qualche tipo di celofisoide, ovvero un dinosauro carnivoro di piccole/medie dimensioni dalla corporatura snella."}
{"id": "3494755", "revid": "22356", "url": "https://it.wikipedia.org/wiki?curid=3494755", "title": "Dolichosuchus", "text": ""}
{"id": "3494756", "revid": "228587", "url": "https://it.wikipedia.org/wiki?curid=3494756", "title": "AfterEllen.com", "text": "AfterEllen.com \u00e8 un sito web che si occupa della rappresentazione nei mass media delle donne lesbiche e bisessuali.\nFondato da Sarah Warn nell'aprile 2002, il sito \u00e8 stato acquistato nel 2006 da Logo (canale televisivo via cavo di propriet\u00e0 della Viacom).\nIl sito.\nAfterEllen.com non \u00e8 affiliato con Ellen DeGeneres, anche se il nome del sito si riferisce al pubblico coming out fatto dalla DeGeneres, evento considerato come la \"pietra miliare\" per il mondo delle lesbiche.\nIl sito si occupa di notizie, libri, musica, film e televisione. Pubblica articoli, recensioni, colonne regolari, riassume di serie televisive con caratteri lesbiche e bisessuali, e mantiene diversi blog. Pi\u00f9 recentemente, i video blog settimanali, spesso chiamati \"vlogs\", sono diventati una parte fondamentale di AfterEllen.com, i pi\u00f9 popolari dei quali sono \"\"Brunch With Bridget\", \"Lesbian Love\",\" and \"\"Is This Awesome?\". Il sito dispone anche di popolari web-serie, come ad esempio \"Anyone But Me\" (vincitore dello Streamy Awards e nominato al Webby Award).\n\u00c8 il sito \"top\" per le donne LGBT, raggiungendo una media di oltre 700\u00a0000 contatti al mese del 2008. Nel marzo 2008, il sito \u00e8 stato nominato uno dei \"50 blog pi\u00f9 potenti al mondo\"\" (\"the world's 50 most powerful blogs\") dal periodico britannico \"The Observer\" per il suo \"irriverente sguardo come la comunit\u00e0 lesbica \u00e8 rappresentata nei mezzi di comunicazione\" (\"irreverent look at how the lesbian community is represented in the media\").\nAfterEllen.com Hot 100.\nOgni anno AfterEllen.com pubblica una classifica delle 100 donne pi\u00f9 desiderate al mondo secondo l'universo delle donne lesbiche e bisessuali: tale classifica \u00e8 la \"risposta\" di AfterEllen.com alla classifica \"The 2010 Maxim Hot 100\" stilata dal mensile \"lifestyle\" maschile Maxim."}
{"id": "3494757", "revid": "767487", "url": "https://it.wikipedia.org/wiki?curid=3494757", "title": "Calamospondylus oweni", "text": "Il calamospondilo (Calamospondylus oweni) \u00e8 un dinosauro carnivoro appartenente ai teropodi. Visse nel Cretaceo inferiore (Barremiano, circa 120 milioni di anni fa) e i suoi resti fossili sono stati ritrovati in Inghilterra. L'identit\u00e0 \u00e8 dubbia.\nClassificazione.\nTutto quello che si conosce di questo animale \u00e8 un osso sacro lungo una quindicina di centimetri, ora andato perduto, e frammenti di un ilio, descritti per la prima volta nel 1866. I fossili sono stati a lungo confusi con quelli di altri dinosauri teropodi del Cretaceo inglese (\"Aristosuchus\", \"Calamosaurus\"), ma \u00e8 probabile che questi fossili rappresentassero forme molto distinte fra loro. Purtroppo la frammentariet\u00e0 dei resti di \"Calamospondylus\" non permette una classificazione adeguata, e attualmente questa forma \u00e8 considerata un \"nomen dubium\". In ogni caso, \u00e8 probabile che i resti provenissero da un piccolo carnivoro bipede, probabilmente attribuibile ai celurosauri."}
{"id": "3494758", "revid": "22356", "url": "https://it.wikipedia.org/wiki?curid=3494758", "title": "Calamospondylus", "text": ""}
{"id": "3494759", "revid": "93556", "url": "https://it.wikipedia.org/wiki?curid=3494759", "title": "TVR1", "text": "TVR1 (TVR Unu, Televiziunea Rom\u00e2n\u01ce 1, tradotto in rumeno Television 1), \u00e8 la principale emittente televisiva del servizio pubblico rumeno TVR.\nIl principale programma della rete \u00e8 Jurnalul TVR, il cui motto \u00e8: \"Jurnalul a\u0219a cum ar trebui s\u01ce fie!\" (Il notiziario cos\u00ec come dovrebbe essere), sostituito il 28 marzo 2009 da Telejurnal.\nNel 1989 TVR1 ha trasmesso dal vivo gli eventi della rivoluzione che ha innescato la caduta della repubblica socialista, coprendo quasi tutti i principali eventi in diretta, a partire dall'ultimo intervento di Nicolae Ceau\u0219escu (il 21 dicembre 1989) sino all'arrivo dei nuovi rappresentanti del potere.\nTVR1 inoltre detiene i diritti in Romania di numerose serie televisive statunitensi come: \"\", \"Desperate Housewives\", \"Grey's Anatomy\", \"JAG - Avvocati in divisa\", \"Battlestar Galactica\", \"Lost\", \"Hannah Montana\" e \"Dr. House\", oltre che di alcuni eventi internazionali come Eurovision Song Contest; Festival di Sanremo e Miss Universo."}
{"id": "3494760", "revid": "1442080", "url": "https://it.wikipedia.org/wiki?curid=3494760", "title": "Jean Thissen", "text": "Caratteristiche tecniche.\nGiocava normalmente in posizione di terzino sinistro.\nCarriera.\nGiocatore.\nClub.\nDebutta nella Division I 1965-1966 tra le fila dello , venendo tuttavia poco utilizzato nelle prime due stagioni; vince comunque due Coppe del Belgio, mentre una volta diventato titolare conquista tre titoli nazionali. Lascia i \"Rossi\" nel 1974, accasandosi quindi all'; coi \"bianco-malva\" vince altre due Coppe nazionali, due Coppe delle Coppe e due Supercoppe UEFA, prima di ritirarsi dal calcio giocato nel 1979.\nNazionale.\nGioca la prima partita in Nazionale nel 1968, entrando in seguito a far parte della rosa che partecipa al in Messico. Qui scende in campo nelle tre partite della fase a gruppi, la vittoria per 3-0 contro El Salvador e le sconfitte contro Unione Sovietica (4-1) e contro i padroni di casa (1-0) che costano l'eliminazione. In seguito \u00e8 anche al giocato in Belgio: gioca la semifinale, persa 2-1 contro la Germania Ovest, e la finale per il terzo posto, vinta invece 2-1 contro l'Ungheria. Disputa infine l'ultima gara coi \"Diavoli Rossi\" nel 1977, scendendo in campo complessivamente per trentaquattro volte.\nAllenatore.\nComincia la carriera di allenatore nel 1988 in Portogallo, per poi andare in Svizzera e anche in Belgio. Nel 1992 diventa invece commissario tecnico del Gabon, con il quale partecipa alla Coppa d'Africa 1994; chiudendo tuttavia il girone all'ultimo posto con due sconfitte. Rimane per un periodo in Africa, e nel 2007 conquista la Supercoppa d'Algeria alla guida del . Ricopre infine per un breve periodo anche il ruolo di commissario tecnico del Togo."}
{"id": "3494761", "revid": "767487", "url": "https://it.wikipedia.org/wiki?curid=3494761", "title": "Riposo durante la fuga in Egitto (Dossi)", "text": "Il Riposo durante la fuga in Egitto \u00e8 un dipinto a olio su tavola (52x42,6\u00a0cm) di Dosso Dossi, databile al 1514-1516 circa e conservato nella Galleria degli Uffizi di Firenze.\nL'opera, di provenienza sconosciuta, pervenne agli Uffizi nel XIX secolo.\nDescrizione e stile.\nIn un ombroso paesaggio alle pendici di un boschetto, la Sacra Famiglia si riposa durante la fuga in Egitto. In lontanza una barchetta veleggia in mare aperto, visibile da un'apertura tra le fronde. I colori intensi e la stesura corposa, il tono sospeso e fiabesco, le fisionomie paffute dei personaggi sono tutti elementi tipici dello stile di Dosso.\nL'opera, dalla datazione incerta, mostra influssi nordici nella prevalenza del paesaggio e nella semplificazione stereometrica delle fisionomie. Altri modelli sono stati ritrovati in Giorgione (il tono bucolico), Amico Aspertini e il giovane Tiziano. La maggior parte della critica propende per una datazione precoce, con incertezze. Concorde \u00e8 invece l'attribuzione, nonostante presenti alcune anomalie rispetto alla produzione solita del pittore."}
{"id": "3494763", "revid": "1573940", "url": "https://it.wikipedia.org/wiki?curid=3494763", "title": "Giuseppe Perricone", "text": "Biografia.\nLaureato in medicina e specializzato in radiologia, nel 1987 \u00e8 stato eletto senatore del Partito Repubblicano Italiano per la X legislatura nel collegio Trapani-Marsala. Nel 1991 ader\u00ec al gruppo della Democrazia Cristiana. Non rieletto nel 1992. \u00c8 stato anche attivo nell'ambito delle attivit\u00e0 culturali trapanesi, coordinando l'associazione artistico culturale La Salerniana di Erice."}
{"id": "3494764", "revid": "697352", "url": "https://it.wikipedia.org/wiki?curid=3494764", "title": "A Guy Called Gerald", "text": "\u00c8 un punto di riferimerimento della scena acid house di Manchester sul finire degli anni ottanta e pezzi come Voodoo Ray gli assicurano una buona fama internazionale.\nBiografia.\nGerald Simpson fu uno dei membri fondatori degli 808 State, prima di avviare il suo progetto solista come A Guy Called Gerald. Nel 1989 pubblic\u00f2 con questo nome l'album \"Hot Lemonade\" per la Rham! Records, che ad oggi viene considerato uno dei primi album di techno britannica, anche se ancora risuonano nelle tracce del disco le sonorit\u00e0 pi\u00f9 smaccatamente acid house di Chicago.\nIn seguito il progetto si orient\u00f2 verso una miscela di sonorit\u00e0 pi\u00f9 legate all'hip hop americano da un lato ed al synth pop britannico dall'altro, con accenni al dub giamaicano ed alle sonorit\u00e0 pi\u00f9 commerciali del pop-soul. \u00c8 questo il caso di album come \"Automanikk\" (Sibscape, 1990) e \"28-Gun Bad Boy\" (Juice Box, 1993).\nFu poi con \"Black Secret Technology\" (Juicebox, 1995), oggi considerato da molti la sua opera migliore, che A Guy Called Gerald elabor\u00f2 sonorit\u00e0 decisamente tendenti alla jungle e alla musica ambientale."}
{"id": "3494766", "revid": "1214201", "url": "https://it.wikipedia.org/wiki?curid=3494766", "title": "Fredrik Ulvestad", "text": "Biografia.\n\u00c8 il figlio di Rune Ulvestad, nonch\u00e9 fratello dei calciatori Dan Peter, P\u00e5l Erik e Andreas Ulvestad.\nCarriera.\nClub.\nAalesund.\nUlvestad ha iniziato la carriera professionista con la maglia dell'Aalesund. Ha debuttato in prima squadra il 13 maggio 2010, sostituendo Peter Orry Larsen nel successo per 1-0 contro il Volda, in un match valido per l'edizione stagionale del Norgesmesterskapet. Il 31 ottobre dello stesso anno, ha esordito nell'Eliteserien: \u00e8 subentrato infatti a Trond Fredriksen nel successo per 3-1 sul Brann.\nIl 25 aprile 2011, Ulvestad ha segnato la prima rete nella massima divisione norvegese: \u00e8 stato lui infatti a siglare l'1-0 finale con cui la sua squadra si \u00e8 imposta sul Sogndal. Si \u00e8 svincolato al termine del campionato 2014.\nBurnley.\nIl 10 marzo 2015, dopo aver sostenuto un provino per il club, ha firmato un contratto triennale con gli inglesi del Burnley, formazione militante nella Premier League. Ha esordito in squadra il 16 maggio, sostituendo David Jones nel pareggio a reti inviolate contro lo Stoke City. Al termine dell'annata, il Burnley \u00e8 retrocesso in Championship.\nRimasto in squadra, l'anno successivo ha totalizzato 5 presenze in campionato, culminato con la promozione del Burnley che pertanto ha centrato il proprio ritorno in Premier League.\nCharlton.\nIl 31 agosto 2016, dopo aver cominciato la stagione col Burnley, \u00e8 passato al Charlton con la formula del prestito annuale.\nDjurg\u00e5rden.\nIl 2 febbraio 2018 \u00e8 passato agli svedesi del Djurg\u00e5rden, a cui si \u00e8 legato con un contratto triennale. Con 30 partite e 5 reti ha contribuito al raggiungimento del titolo nazionale al termine dell'Allsvenskan 2019. L'anno successivo \u00e8 stato il miglior marcatore stagionale della squadra, grazie agli 11 gol (di cui 6 su rigore) realizzati in 27 presenze di campionato. La sua parentesi al Djurg\u00e5rden \u00e8 terminata nel dicembre 2020, alla scadenza contrattuale.\nQingdao Huanghai.\nNel febbraio del 2021 \u00e8 stato ingaggiato dal Qingdao Huanghai, formazione militante nella Super League cinese. Il suo contratto biennale \u00e8 terminato per\u00f2 in anticipo nel successivo mese di luglio.\nSivasspor.\nLibero da vincoli contrattuali, il 6 settembre 2021 \u00e8 diventato un nuovo giocatore del club turco del Sivasspor a fronte della firma di un accordo biennale.\nNazionale.\nIl 7 maggio 2013, \u00e8 stato incluso nella lista provvisoria consegnata all'UEFA dal commissario tecnico Tor Ole Skullerud in vista del campionato europeo Under-21 2013. Il 22 maggio, il suo nome \u00e8 stato per\u00f2 escluso dai 23 calciatori scelti per la manifestazione.\nIl 19 agosto 2014, \u00e8 stato convocato dal commissario tecnico Per-Mathias H\u00f8gmo in vista dell'amichevole che la Norvegia avrebbe disputato il successivo 27 agosto contro gli . \u00c8 subentrato a Jone Samuelsen nel secondo tempo della partita, che \u00e8 terminata con un pareggio per 0-0.\nStatistiche.\nPresenze e reti nei club.\n\"Statistiche aggiornate al 6 febbraio 2018.\""}
{"id": "3494772", "revid": "729019", "url": "https://it.wikipedia.org/wiki?curid=3494772", "title": "Strada statale 708 Raccordo di Brogeda", "text": "La strada statale 708 Raccordo di Brogeda (SS 708), gi\u00e0 \"nuova strada ANAS 77 Raccordo Como Nord (NSA 77)\", \u00e8 una strada statale italiana, il cui percorso si snoda nel comune di Como.\nPercorso.\nLa strada ha origine dalla strada statale 340 Regina nella parte settentrionale di Como, nei pressi del ponte sul torrente Breggia.\nDopo un primo tratto in comune alla \"strada provinciale 16 di Brogeda (SP 16)\", la strada si distacca da quest'ultima sul \"Viadotto Brogeda\" e si innesta grazie a diverse gallerie sull'A9 Lainate-Chiasso all'altezza dello svincolo \"Lago di Como\". Tuttavia non \u00e8 possibile imboccara la A9 in direzione Chiasso.\nL'arteria risulta lunga 2,100\u00a0km, ma i primi 0,700\u00a0km sono stati declassati e consegnati al comune di Como ed ha ottenuto la classificazione attuale nel 2011 col seguente itinerario: \"Como - Innesto con l'A9 presso Como\"."}
{"id": "3494780", "revid": "287204", "url": "https://it.wikipedia.org/wiki?curid=3494780", "title": "Never Say Die (brano musicale)", "text": ""}
{"id": "3494782", "revid": "767487", "url": "https://it.wikipedia.org/wiki?curid=3494782", "title": "Ole Marius Aasen", "text": "Carriera.\nClub.\nAasen ha iniziato la carriera professionistica con la maglia del Viking. Ha esordito nell'Eliteserien il 28 marzo 2010, sostituendo Alexander \u00d8degaard nella sconfitta per 2-1 sul campo dello Str\u00f8msgodset.\nSvincolatosi dal Viking, \u00e8 tornato al Riska. Nell'estate del 2013, ha firmato un contratto amatoriale con il Sandnes Ulf 2, formazione riserve della squadra omonima.\nIl 25 febbraio 2014 \u00e8 stato ufficialmente ingaggiato dallo Str\u00f8mmen.\nIl 19 dicembre 2016 \u00e8 stato reso noto il suo passaggio al Notodden, a cui si \u00e8 legato con un contratto biennale. Il 22 dicembre 2017 \u00e8 stata ufficializzata la separazione tra le parti, con un anno d'anticipo sulla naturale scadenza dell'accordo.\nStatistiche.\nPresenze e reti nei club.\n\"Statistiche aggiornate al 22 dicembre 2017.\""}
{"id": "3494783", "revid": "1442080", "url": "https://it.wikipedia.org/wiki?curid=3494783", "title": "Wilfried Puis", "text": "Carriera.\nCon la maglia dell'Anderlecht vinse sei campionati belgi (1962, 1964, 1965, 1966, 1967, 1968) ed una coppa nazionale (1965). Fu calciatore belga dell'anno nel 1964. Puis \u00e8 deceduto prematuramente per un male incurabile all'eta' di 38 anni."}
{"id": "3494785", "revid": "1442080", "url": "https://it.wikipedia.org/wiki?curid=3494785", "title": "Copenaghen Open 1995 - Doppio", "text": "Il doppio del torneo di tennis Copenaghen Open 1995, facente parte dell'ATP Tour, ha avuto come vincitori Mark Keil e Peter Nyborg che hanno battuto in finale Guillaume Raoux e Greg Rusedski 6-7, 6-4, 7-6."}
{"id": "3494788", "revid": "131358", "url": "https://it.wikipedia.org/wiki?curid=3494788", "title": "V\u00e4stra Fr\u00f6lunda", "text": ""}
{"id": "3494789", "revid": "6923", "url": "https://it.wikipedia.org/wiki?curid=3494789", "title": "Proenza Schouler", "text": "Proenza Schouler \u00e8 una azienda con base a New York che tratta abbigliamento ed accessori d'alta moda, fondata nel 2002 dagli stilisti Jack McCollough e Lazaro Hernandez. Dopo essersi incontrati presso la Parson\u2019s School of Design nel 1998, i due hanno collaborato alla realizzazione della collezione moda da presentare come tesi, che fu acquistata nella sua interezza da Barneys New York. McCollough ed Hernandez avevano in precedenza lavorato rispettivamente con Marc Jacobs e Michael Kors.\nIl nome del marchio \u00e8 stato creato unendo insieme i due nomi da non sposate delle madri dei due fondatori. Proenza Schouler, sin dalla sua fondazione ha ricevuto numerosi riconoscimenti, incluso il CFDA Perry Ellis Award 2003 per i nuovi talenti, ed il primo CFDA Vogue Fashion Fund award nel 2004. Nel 2007, Proenza Schouler ha ricevuto il CFDA Womenswear Designer of the Year (per il quale erano stati nominati anche nel 2006 e nel 2008) mentre Valentino Fashion Group ha comprato il 45% delle azioni di Proenza Schouler. In seguito al lancio della prima collezione di scarpe e borse nel 2008, Proenza Schouler ha vinto il CFDA Accessory Designer of the Year Award 2009, ed \u00e8 stato nominato di nuovo nel 2010.\nProenza Schouler ha collaborato con numerose celebrit\u00e0, come Kristen Stewart, Gwyneth Paltrow, Chlo\u00eb Sevigny, Kate Bosworth, Kirsten Dunst, Julianne Moore e Charlize Theron, oltre ad aver disegnato gli abiti presentati alla cerimonia per la consegna dei premi oscar per Maggie Gyllenhaal e Amy Adams."}
{"id": "3494790", "revid": "1543377", "url": "https://it.wikipedia.org/wiki?curid=3494790", "title": "Club Atl\u00e9tico River Plate 1926", "text": "Questa voce raccoglie le informazioni riguardanti il Club Atl\u00e9tico River Plate nelle competizioni ufficiali della stagione 1926.\nStagione.\nIl River partecip\u00f2 a uno dei due campionati organizzati in quell'anno dalle due federazioni esistenti: il rendimento fu caratterizzato da una scarsa continuit\u00e0, che port\u00f2 il club a posizionarsi a met\u00e0 classifica."}
{"id": "3494796", "revid": "1442080", "url": "https://it.wikipedia.org/wiki?curid=3494796", "title": "Grand Prix Hassan II 1995 - Doppio", "text": "Il doppio del torneo di tennis Grand Prix Hassan II 1995, facente parte dell'ATP Tour, ha avuto come vincitori Tom\u00e1s Carbonell e Francisco Roig che hanno battuto in finale Emanuel Couto e Jo\u00e3o Cunha e Silva 6-4, 6-1."}
{"id": "3494805", "revid": "1442080", "url": "https://it.wikipedia.org/wiki?curid=3494805", "title": "Estoril Open 1995 - Doppio", "text": "Il doppio del torneo di tennis Estoril Open 1995, facente parte dell'ATP Tour, ha avuto come vincitori Evgenij Kafel'nikov e Andrej Ol'chovskij che hanno battuto in finale Marc-Kevin Goellner e Diego Nargiso 5-7, 7-5, 6-2."}
{"id": "3494806", "revid": "729019", "url": "https://it.wikipedia.org/wiki?curid=3494806", "title": "Paloscio", "text": "Il paloscio era un tipo di spada da caccia in uso in Europa a partire dal XVII secolo. Anche noto come \"Daga da caccia\", era arma ad una mano, con lama monofilare, diritta o leggermente ricurva, presentante spesso il falso-taglio affilato. L'impugnatura aveva quasi sempre fornimento di pregevole qualit\u00e0 (intarsi, materiali pregiati quali corno, argento ecc.) e presentava spesso il para-mano gi\u00e0 introdotto nelle armi d'uso bellico dal \"dussack\" e dalla spada da lato.\nStoria.\nL'utilizzo in campo venatorio di armi manesche, in appoggio alla lancia, si diffuse in Europa al tempo dell'Impero carolingio. La societ\u00e0 franca attribuiva infatti un importantissimo valore educativo-morale alla pratica della caccia, soprattutto la caccia a selvaggina pericolosa come il cinghiale, l'orso ed il lupo. Onde dimostrare il proprio valore, il guerriero, durante la caccia al cinghiale, non doveva abbattere l'animale con un colpo di lancia bens\u00ec ricorrendo ad una daga, arma che lo avrebbe obbligato ad una distanza molto pi\u00f9 ravvicinata con il pericoloso suino selvatico.\nNel corso del Tardo Medioevo, la nobilt\u00e0 europea svilupp\u00f2 la pratica venatoria con la spada, spingendo allo sviluppo ed al raffinarsi della spada da caccia, arma poco pi\u00f9 corta di una normale spada ad una mano. La massiccia diffusione delle armi da fuoco ridusse notevolmente l'impiego delle armi manesche nelle battute di caccia della prima Et\u00e0 Moderna. Pregiati esemplari di daghe da caccia, i palosci, restarono in uso ai nobili per la pratica esclusiva della caccia al cervo sin dal XVIII secolo."}
{"id": "3494810", "revid": "672417", "url": "https://it.wikipedia.org/wiki?curid=3494810", "title": "Chantal Thomas", "text": "Biografia.\nAllieva di Roland Barthes, dirigente di ricerca al CNRS, storiografa di fama internazionale ed esperta del XVIII secolo, ha pubblicato vari saggi su Sade, Casanova e Thomas Bernhard. Nel 2002 si \u00e8 cimentata con la narrativa pubblicando il romanzo storico \"Les Adieux \u00e0 la Reine\" (\"Addio mia regina\") in cui si racconta l'inizio della rivoluzione francese alla corte di Versailles. Il romanzo ebbe un clamoroso successo: rimase a lungo in testa alle classifiche dei libri pi\u00f9 venduti in Francia prima di ottenere il prestigioso Prix Femina nel 2002 ed essere trasposto per il cinema da Beno\u00eet Jacquot nel 2012 (\"Les Adieux \u00e0 la Reine\"). Il 28 gennaio 2021 \u00e8 la decima donna a entrare a far parte dell'Acad\u00e9mie Fran\u00e7aise."}
{"id": "3494815", "revid": "1442080", "url": "https://it.wikipedia.org/wiki?curid=3494815", "title": "South African Open 1995 - Doppio", "text": "Il doppio del torneo di tennis South African Open 1995, facente parte dell'ATP Tour, ha avuto come vincitori Rodolphe Gilbert e Guillaume Raoux che hanno battuto in finale Martin Sinner e Joost Winnink 6-4, 3-6, 6-3."}
{"id": "3494817", "revid": "40761437", "url": "https://it.wikipedia.org/wiki?curid=3494817", "title": "Impuntatura", "text": ""}
{"id": "3494818", "revid": "40761446", "url": "https://it.wikipedia.org/wiki?curid=3494818", "title": "Endo", "text": ""}
{"id": "3494819", "revid": "40761450", "url": "https://it.wikipedia.org/wiki?curid=3494819", "title": "Rolling stoppie", "text": ""}
{"id": "3494825", "revid": "1865216", "url": "https://it.wikipedia.org/wiki?curid=3494825", "title": "Ordine del Giglio", "text": "Il cosiddetto Ordine del Giglio di Francia (Ordre du Lys de France) \u00e8 stata un'onorificenza militare della restaurazione francese di primo Ottocento concessa ai benemeriti della guardia nazionale.\nStoria.\nLa decorazione venne istituita da Carlo Filippo di Borbone-Francia, conte d'Artois, il quale fu luogotenente generale del Regno di Francia sino al ritorno al potere di Luigi XVIII dopo la cacciata di Napoleone. Esso venne fondato il 26 aprile 1814 ed era destinato a ricompensare i membri della Guardia Nazionale di Parigi per il loro \"coraggio nella difesa di Parigi\" oltre che per i \"servizi come guardia provvisoria del Re e della Famiglia Reale\", riconoscendo dunque a questo organo di polizia il fondamentale ruolo di difesa in periodi bui e confusi\nL'onorificenza divenne presto molto popolare dal momento che venne concessa a molti e non esclusivamente dal re, ma anche dalle alte personalit\u00e0 della famiglia reale come i duchi di Angouleme e Berry. Per tali motivi, l'onorificenza non fu mai concepita come un vero e proprio ordine, ma prese tale nome indicativo dalla presenza di una registrazione ad un albo per gli iscritti a tale premio\nL'ordine non \u00e8 stato pi\u00f9 concesso dal 1820 ed \u00e8 stato annullato col crollo della monarchia borbonica francese nel 1830."}
{"id": "3494827", "revid": "1573940", "url": "https://it.wikipedia.org/wiki?curid=3494827", "title": "Saenura flava", "text": "Saenura flava , \u00e8 un lepidottero appartenente alla famiglia Erebidae, endemico del Sudafrica. Questa specie \u00e8 la sola rappresentante del genere Saenura .\nDistribuzione e habitat.\nLa specie \u00e8 endemica del Sudafrica (\"locus typicus\").\nL'habitat preferenziale \u00e8 rappresentato da zone boschive, macchie a vegetazione mista e giardini.\nBiologia.\nAlimentazione.\nI bruchi sono polifagi e si alimentano su foglie di svariati generi e specie tra cui:\nTassonomia.\nSottospecie.\nNon sono state riportate sottospecie.\nSinonimi.\nPer completezza di informazione, va riportato un sinonimo errato del genere \"Saenura\":\nRispetto invece alla specie \"Saenura flava\", sono stati descritti due sinonimi:"}
{"id": "3494829", "revid": "1573940", "url": "https://it.wikipedia.org/wiki?curid=3494829", "title": "Diagoniella", "text": "Diagoniella () \u00e8 un genere fossile di spugne vitree del Cambriano inferiore - Siluriano inferiore, rinvenuto nelle formazioni geologiche della Cina (Anhui), del Canada (Columbia Britannica, Quebec), degli U.S.A. (Utah, Nevada) e del Portogallo.\nDescrizione.\nErano spugne marine di aspetto ovoide o vasiforme, con ampio osculo, e vivevano fissate al substrato mediante un ciuffo di lunghe spicole radicolari.\nPresentavano un caratteristico reticolo di spicole stauractine cruciformi, non saldate tra loro, le\nquali formavano un singolo strato protettivo disposto diagonalmente rispetto all'asse verticale della spugna (da cui il nome del genere).\nL'intera superficie della spugna era ricoperta di numerose e corte spicole rabdodiactine, le quali divenivano pi\u00f9 lunghe sul bordo dell'osculo formando una corona.\nLe dimensioni massime potevano raggiungere i 15 cm. in lunghezza e i 7 cm. in larghezza.\nQuesto genere \u00e8 simile a \"Protospongia\" ma ne differisce per la diversa orientazione delle maglie del reticolo.\nSpesso si rinvengono esemplari interi."}
{"id": "3494833", "revid": "606039", "url": "https://it.wikipedia.org/wiki?curid=3494833", "title": "Saenura", "text": ""}
{"id": "3494834", "revid": "606039", "url": "https://it.wikipedia.org/wiki?curid=3494834", "title": "Senura", "text": ""}
{"id": "3494836", "revid": "606039", "url": "https://it.wikipedia.org/wiki?curid=3494836", "title": "Diacrisia flava", "text": ""}
{"id": "3494839", "revid": "3115", "url": "https://it.wikipedia.org/wiki?curid=3494839", "title": "Choia", "text": "Choia (WALCOTT, 1920) \u00e8 un genere fossile di spugne cornee del Cambriano inferiore-medio rinvenuto soprattutto nelle formazioni geologiche della Cina (Anhui), degli U.S.A. (Utah) e del Canada (Columbia Britannica, Quebec).\nDescrizione.\nIl corpo della spugna, non fissato al substrato, aveva la forma di un sottile disco circolare od ellittico, sul quale si inserivano lunghe spicole di tipo monoassone a \ndisposizione radiale formando una corona.\nLa superficie del disco era ricoperta anche da un secondo tipo di spicole monoassone, molto pi\u00f9 piccole e sottili, le quali formavano un denso e compatto reticolo.\nLe dimensioni erano comprese tra 10 mm. e 60 mm. (diametro del disco centrale)."}
{"id": "3494841", "revid": "606039", "url": "https://it.wikipedia.org/wiki?curid=3494841", "title": "Saenura oriens", "text": ""}
{"id": "3494845", "revid": "767487", "url": "https://it.wikipedia.org/wiki?curid=3494845", "title": "Pierre Hanon", "text": ""}
{"id": "3494851", "revid": "834", "url": "https://it.wikipedia.org/wiki?curid=3494851", "title": "Gnossiennes (Satie)", "text": ""}
{"id": "3494852", "revid": "1305772", "url": "https://it.wikipedia.org/wiki?curid=3494852", "title": "Goclenius", "text": ""}
{"id": "3494853", "revid": "1305772", "url": "https://it.wikipedia.org/wiki?curid=3494853", "title": "G\u00f6ggingen", "text": ""}
{"id": "3494856", "revid": "1305772", "url": "https://it.wikipedia.org/wiki?curid=3494856", "title": "Gombe", "text": ""}
{"id": "3494857", "revid": "767487", "url": "https://it.wikipedia.org/wiki?curid=3494857", "title": "Victor Lemberechts", "text": ""}
{"id": "3494858", "revid": "621682", "url": "https://it.wikipedia.org/wiki?curid=3494858", "title": "Torke Lemberechts", "text": ""}
{"id": "3494864", "revid": "1442080", "url": "https://it.wikipedia.org/wiki?curid=3494864", "title": "Robert Paverick", "text": "Carriera.\nVinse il campionato belga nel 1931 e nel 1944."}
{"id": "3494866", "revid": "1305772", "url": "https://it.wikipedia.org/wiki?curid=3494866", "title": "Goodacre", "text": ""}
{"id": "3494868", "revid": "1305772", "url": "https://it.wikipedia.org/wiki?curid=3494868", "title": "GOST", "text": ""}
{"id": "3494869", "revid": "1442080", "url": "https://it.wikipedia.org/wiki?curid=3494869", "title": "Hong Kong Open 1995 - Doppio", "text": "Il doppio del torneo di tennis Hong Kong Open 1995, facente parte dell'ATP Tour, ha avuto come vincitori Tommy Ho e Mark Philippoussis che hanno battuto in finale John Fitzgerald e Anders J\u00e4rryd 6-1, 6-7, 7-6."}
{"id": "3494871", "revid": "3115", "url": "https://it.wikipedia.org/wiki?curid=3494871", "title": "Arnfinn Nesset", "text": "L'Angelo della Morte della Norvegia.\nIl caso.\nNei primi mesi del 1981 alcuni giornalisti si accorsero che in una casa di riposo a Orkdal erano morti un numero impressionante di pazienti a ritmi rapidi. I sospetti caddero su un infermiere che lavorava nella casa di riposo, Arnfinn Nesset, visto che si potr\u00e0 ricostruire che lo stesso avesse comprato una grossa scorta di un farmaco chiamato curacito, un derivato del curaro che serve a rilassare i muscoli e che, se assunto in alte dosi, \u00e8 pericoloso e potenzialmente letale.\nNesset era entrato nella casa di riposo nel 1962; nel 1977 ne era diventato direttore e amministratore. Le uccisioni conosciute erano partite dal maggio 1977, nel momento in cui divent\u00f2 direttore, ed erano finite nel novembre 1980. L'infermiere era rimasto per molto tempo insospettabile.\nArresto.\nQuando fu arrestato per un interrogatorio, disse alla polizia che aveva comprato il curacito per uccidere un branco di cani randagi. Improvvisamente cambi\u00f2 versione e disse di avere avvelenato 27 persone nell'arco di oltre 20 anni, a partire dal 1962. In breve tempo confess\u00f2 altri omicidi: inizialmente erano 27, poi diventarono 46, poi pi\u00f9 di 72; infine 138. In generale afferm\u00f2 che aveva fatto cos\u00ec tanti omicidi che non riusciva a ricordarseli tutti. \nDisse anche di avere commesso uccisioni in altri 3 istituti, ma ritratt\u00f2 questa e altre dichiarazioni. Per le vittime non esprimeva preferenze.\nVenne stilata una lista di 62 possibili vittime; molti corpi vennero esaminati; ma fu inutile, in quanto il curacito \u00e8 molto difficile da rintracciare in un corpo, specialmente se passa molto tempo dall'assunzione. Il bodycount del killer \u00e8 quindi parzialmente sconosciuto.\nIl movente degli omicidi \u00e8 quello tipico della quasi totalit\u00e0 degli Angeli della Morte: dalla sua confessione emerse che aveva ucciso i pazienti per la gioia di farlo, perch\u00e9 godeva nel guardarli morire, per misericordia verso la loro condizione di gente anziana e malata e perch\u00e9 il fatto di potere decidere se una persona potesse morire o no lo eccitava; lui stesso si considerava un \u201csemi-dio\u201d.\nProcesso.\nL'inchiesta dur\u00f2 due anni e cinque mesi.\nQuattro psichiatri che lo esaminarono dissero che l'imputato poteva sostenere il processo. Il giorno prima della prima udienza Nesset cambi\u00f2 nuovamente versione e disse di essere innocente. Il processo si apr\u00ec comunque nell'ottobre del 1982. Gli avvocati della difesa provarono inutilmente a farlo passare come infermo di mente in base al suo movente. Il 18 marzo 1983 venne trovato colpevole di 22 delle 27/138 uccisioni di cui era sospettato, di appropriazione indebita di circa 1800 $ da cinque delle sue vittime e di un tentato omicidio. Fu condannato a scontare 21 anni di carcere, la pena massima consentita dalla legge in Norvegia. Gli erano anche stati dati altri 10 anni di detenzione preventiva, che non scont\u00f2 mai.\nNesset usc\u00ec dal carcere nel 2004, dopo esattamente 21 anni. Nel momento in cui fu scarcerato si convert\u00ec al Cristianesimo. Pare ."}
{"id": "3494872", "revid": "834", "url": "https://it.wikipedia.org/wiki?curid=3494872", "title": "Governo Cavour I (Regno di Sardegna)", "text": ""}
{"id": "3494873", "revid": "834", "url": "https://it.wikipedia.org/wiki?curid=3494873", "title": "Governo Cavour II (Regno di Sardegna)", "text": ""}
{"id": "3494874", "revid": "834", "url": "https://it.wikipedia.org/wiki?curid=3494874", "title": "Governo Cavour III (Regno di Sardegna)", "text": ""}
{"id": "3494875", "revid": "1305772", "url": "https://it.wikipedia.org/wiki?curid=3494875", "title": "Governo Cavour", "text": ""}
{"id": "3494877", "revid": "697352", "url": "https://it.wikipedia.org/wiki?curid=3494877", "title": "Governo nazionale polacco", "text": ""}
{"id": "3494879", "revid": "834", "url": "https://it.wikipedia.org/wiki?curid=3494879", "title": "Governor (cantante)", "text": ""}
{"id": "3494882", "revid": "1305772", "url": "https://it.wikipedia.org/wiki?curid=3494882", "title": "Charles City", "text": ""}
{"id": "3494884", "revid": "1305772", "url": "https://it.wikipedia.org/wiki?curid=3494884", "title": "Grachev", "text": "Grachev corrisponde alla grafia anglosassone del cognome russo Gra\u010d\u00ebv."}
{"id": "3494888", "revid": "834", "url": "https://it.wikipedia.org/wiki?curid=3494888", "title": "Gran Segretariato (Cina)", "text": ""}
{"id": "3494890", "revid": "287204", "url": "https://it.wikipedia.org/wiki?curid=3494890", "title": "Gran premio (programma televisivo)", "text": ""}
{"id": "3494891", "revid": "547034", "url": "https://it.wikipedia.org/wiki?curid=3494891", "title": "Ritratto di guerriero", "text": "Il Ritratto di guerriero \u00e8 un dipinto a olio su tela (85x70 cm) di Dosso Dossi, databile al 1530 circa e conservato nella Galleria degli Uffizi di Firenze.\nStoria.\nIl dipinto \u00e8 noto dall'inventario del 1798 degli Uffizi, dove \u00e8 indicato come opera di Sebastiano del Piombo. L'attribuzione al Dossi risale a Berenson, Antal e Longhi, mentre Archiardi fece il nome di Bartolomeo Schedoni, Mendelsohn quello di Battista Dossi, Gibbon di Bernardino da Asola. Pi\u00f9 genericamente la Mezzetti parl\u00f2 della scuola di Giorgione.\nIl restauro del 1994 ha messo in evidenza l'uso di una tecnica oleosa che alterna zone di spessore dei pigmenti (soprattutto nelle parti illuminate), mezzi corpi e strati sottili, il tutto con una visibile sicurezza esecutiva: caratteristiche compatibili con la tecnica usata solitamente dal Dosso.\nDescrizione e stile.\nSullo sfondo di un paesaggio scuro con una citt\u00e0 turrita, un guerriero, in parte indossante ancora la corazza lucente, indirizza uno sguardo penetrante verso lo spettatore. Indossa abiti eleganti e un cappello nero sulle ventitr\u00e9 con alcune perle. Se la luce sul volto \u00e8 smorzata, alla Giorgione, sull'armatura diventa lampeggiante, per rivelare nei riflessi la complessa decorazione.\nA fare l'attribuzione a Dosso contribuiscono le masse espanse, i colori luminosi, gli effetti di luce. Il corsetto metallico \u00e8 allacciato con fibbie alla veste dell'uomo."}
{"id": "3494893", "revid": "834", "url": "https://it.wikipedia.org/wiki?curid=3494893", "title": "Gran Premio (film 1945)", "text": ""}
{"id": "3494894", "revid": "109651", "url": "https://it.wikipedia.org/wiki?curid=3494894", "title": "Play TV", "text": "Play TV \u00e8 stata una rete televisiva italiana.\nStoria.\nFu fondata nell'aprile 2004 dal giovane imprenditore di origine bovese Paolo Ficara per mezzo della societ\u00e0 editrice Media Vision Group a Cinisello Balsamo. Play TV era diffusa attraverso la televisione satellitare in modalit\u00e0 \"free to air\", e dunque priva di qualsiasi criptaggio; utilizzava la risoluzione 576i, che \u00e8 la pi\u00f9 nitida per le reti in SDTV. Inizialmente, Sky Italia le assegn\u00f2 la numerazione automatica 869 sui propri set-top box. Il palinsesto dell'emittente era composto da programmi autoprodotti relativi a spettacolo, gossip, salute e benessere, ma soprattutto sport. Lo slogan di questa rete televisiva era \"La TV delle passioni\".\nPlay TV ebbe un notevole gradimento da parte dei telespettatori, grazie alla propria offerta contenutistica che si caratterizzava per essere alternativa e differenziata sia rispetto a quella delle tradizionali emittenti analogiche sia rispetto a quella delle altre emittenti satellitari gratuite. Di conseguenza, fu spostata sul canale 814 di Sky e vi rimase fino al 6 giugno 2012, data in cui l'emittente ha abbandonato la frequenza satellitare e ha cessato definitivamente le proprie trasmissioni.\nNell'ultimo periodo di vita, Play TV era disponibile anche su Tiv\u00f9sat, sul canale 78.\nEra inoltre disponibile in streaming, attraverso Windows Media Player o RealPlayer, a scelta nel proprio sito web ufficiale www.playtvitalia.it, il quale \u00e8 stato a sua volta chiuso definitivamente."}
{"id": "3494895", "revid": "834", "url": "https://it.wikipedia.org/wiki?curid=3494895", "title": "Gran premio", "text": ""}
{"id": "3494896", "revid": "767487", "url": "https://it.wikipedia.org/wiki?curid=3494896", "title": "Sweet Kitty Bellairs (film 1916)", "text": "Sweet Kitty Bellairs \u00e8 un cortometraggio muto del 1916 diretto da James Young. Tratto da \"The Bath Comedy\" un romanzo messo in scena in una commedia di David Belasco, il soggetto verr\u00e0 ripreso nel 1930 in \"Sweet Kitty Bellairs\", un remake sonoro diretto da Alfred E. Green.\n\u00c8 il secondo film interpretato da Mae Murray.\nProduzione.\nIl film fu prodotto dalla Jesse L. Lasky Feature Play Company\nDistribuzione.\nDistribuito dalla Paramount Pictures, il film usc\u00ec nelle sale cinematografiche USA il 21 maggio 1916.\nData di uscita.\nIMDb\nAlias"}
{"id": "3494897", "revid": "1305772", "url": "https://it.wikipedia.org/wiki?curid=3494897", "title": "National Velvet", "text": ""}
{"id": "3494899", "revid": "1442080", "url": "https://it.wikipedia.org/wiki?curid=3494899", "title": "Open de Nice C\u00f4te d'Azur 2011 - Singolare", "text": "Il singolare dell'Open de Nice C\u00f4te d'Azur 2011 \u00e8 stato un torneo di tennis facente parte dell'ATP World Tour 2011.\nRichard Gasquet era il detentore del titolo, ma quest'anno non ha partecipato.\nNicol\u00e1s Almagro ha sconfitto in finale Victor H\u0103nescu per 65-7, 6-3, 6-3.\nTeste di serie.\nLr prime 4 teste di serie hanno ricevuto un bye per il 2\u00ba turno"}
{"id": "3494903", "revid": "1714743", "url": "https://it.wikipedia.org/wiki?curid=3494903", "title": "Desir\u00e9e Rancatore", "text": "Biografia.\nNata a Palermo nel 1977, studia violino e pianoforte prima di cominciare, a 16 anni, lo studio del canto con la madre Maria Argento, per poi trasferirsi a Roma per perfezionarsi con Margaret Baker Genovesi. A soli 19 anni debutta come Barbarina ne \"Le nozze di Figaro\" al Festival di Salisburgo, cantando per la prima volta in Italia nel 1997 inaugurando la stagione del Teatro Regio di Parma con \"L'Arlesiana\" di Cilea.\nAl Festival di Salisburgo ha interpretato anche \"Il ratto dal serraglio\", concerti nel Mozarteum, \"Don Carlo\" (diretta da Lorin Maazel), \"Jeanne d'Arc au b\u00fbcher\" (Honegger) e \"Piramo e Tisbe\". A 21 anni debutta al Teatro Massimo di Palermo (Sophie di \"Der Rosenkavalier\") e canta la sua prima Olympia di \"Les contes d'Hoffmann\" (Catania). Interpreta il personaggio anche all'Op\u00e9ra National di Parigi, al Royal Opera House Covent Garden di Londra, all'Opernhaus di Zurigo, al Teatro Real di Madrid, al Massimo di Palermo, alla Scala di Milano, all'Opera di Roma, al Th\u00e9\u00e2tre du Capitole di Tolosa, al Teatro Regio di Torino e di Parma, a Macerata (Sferisterio Opera Festival), al Festival d'Orange e a Vienna, dove poi ritorna con \"Rigoletto\" e \"Puritani\". Debutta al Covent Garden di Londra nell'inaugurazione della stagione 1999/2000 con il personaggio di Nannetta di \"Falstaff\".\nInterpreta Gilda di \"Rigoletto\" a Melbourne, San Francisco, Las Palmas, Tokyo, Venezia, Citt\u00e0 del Messico, Vienna, Verona, Parma, Pechino, Firenze e Zurigo. Debutta come protagonista di \"Lucia di Lammermoor\" al Teatro Donizetti di Bergamo nella stagione 2006-07, accompagnando la produzione in una tourn\u00e9e tra Nagoya, Osaka e Tokyo sotto la direzione di Antonino Fogliani. Riprende il personaggio donizettiano anche all'Opera di Oviedo, a Zurigo, al Cilea di Reggio Calabria e al Teatro Comunale di Bologna e di Ferrara. \nDebutta Adina de \"L'elisir d'amore\" nella produzione di Laurent Pelly all'Op\u00e9ra Bastille di Parigi e la canta anche al Teatro Lirico di Cagliari, a K\u014dbe e Tokyo in tourn\u00e9e con il Teatro di Bergamo, a Piacenza e alla Fenice di Venezia, in queste due ultime occasioni bissando l'aria di Adina.\nDopo aver debuttato la Regina della Notte (\"Die Zauberfl\u00f6te\") a Parigi, canta il famoso ruolo mozartiano a Roma e Cagliari. Nel 2001 debutta in \"Il viaggio a Reims\" al Comunale di Bologna (che interpreta anche al Carlo Felice di Genova e al Th\u00e9\u00e2tre de La Monnaie di Bruxelles). \u00c8 protagonista di \"Lakm\u00e9\" a Palermo, Oviedo e al Bunka Kaikan di Tokio. Canta per la prima volta il ruolo di Konstanze de \"Il ratto dal serraglio\" al Petruzzelli di Bari, riprendendolo al Teatro Real di Madrid, Palermo e Cagliari. Nel dicembre del 2004 canta Semele di \"L'Europa riconosciuta\", di Salieri, per la riapertura del Teatro alla Scala di Milano, diretta da Riccardo Muti con cui poi viaggia a Parigi per interpretare \"Carmina Burana\". \u00c8 invitata anche a inaugurare la stagione 2005-06 del Comunale di Bologna con una nuova produzione di \"Ascanio in Alba\" e nell'ottobre del 2008 debutta come Elvira de \"I puritani\" di Bellini al Massimo di Palermo. Canta il ruolo anche a La Coru\u00f1a e Vienna. Nel 2010 aggiunge al suo repertorio il personaggio di Amina, de \"La sonnambula\" (Las Palmas de Gran Canaria).\nHa recentemente debuttato Violetta nella Traviata di Giuseppe Verdi al Teatro dell'Opera di Montecarlo. \nNell'ottobre 2013 Desir\u00e9 Rancatore interpreta, con grande successo di pubblico e critica, Violetta Valery presso la Royal Opera House di Muscat in Oman, prima Traviata ad essere eseguita in un grande teatro d'Opera Mediorientale.\nHa partecipato ai Festival di Wiesbaden (\"Lucia di Lammermoor\"), al Festival della Valle d'Itria di Martina Franca (\"Les Huguenots\"), all'Umbria Music Fest (\"Stabat Mater\" di Pergolesi), al Rossini Opera Festival di Pesaro (nel 2006 come Fanny de \"La cambiale di matrimonio\" e un concerto di bel canto che ripropone anche nel 2010), al Cincinnati Festival (\"Cristo sul monte degli Olivi\", di Beethoven, con la direzione musicale di James Conlon), al Savonlinna Opera Festival (\"I puritani\") e al Festival de Radio France et Montpellier (\"Piramo e Tisbe\" e \"Stabat Mater\").\nCome solista in concerto ha cantato la \"Petite Messe Solennelle\" a Parigi e la \"Messa in Do minore\" di Mozart a Salisburgo, il \"Requiem\" di Mozart (Massimo di Palermo), \"Stabat Mater\" di Pergolesi (Parigi e Napoli, diretta da Muti). \nHa partecipato anche al concerto inaugurale della stagione 2003-04 della Scala, ha cantato con la Sinfonica della Rai di Torino, in una serata di Gala con Bryn Terfel e la Royal Philharmonic Orchestra a Londra, in una tourn\u00e9e in Spagna (Zaragoza, Pamplona) con la Filarmonica Massimo Bellini di Catania e interpreta Scene dal Faust di Schumann al Regio di Parma. \nHa inaugurato il 2011 diretta da Daniel Harding e il 2013 diretta da John Eliot Gardiner con Saimir Pirgu con il Concerto di Capodanno di Venezia alla Fenice di Venezia, per poi cantare alla Liverpool Philharmonic Hall diretta da Ottavio Dantone , all'Opera di Zurigo (\"Rigoletto\"), al Teatro Massimo di Palermo (\"Lucia di Lammermoor\"), al Teatro Greco di Siracusa (concerto con Andrea Bocelli ), allo Sferisterio Opera Festival di Macerata (\"Rigoletto\") e al National Center for Performing Arts di Pechino (\"Rigoletto\").\nNel 2017 \u00e8 stata Presidente del Premio Fausto Ricci."}
{"id": "3494908", "revid": "599013", "url": "https://it.wikipedia.org/wiki?curid=3494908", "title": "Regione di San Pietroburgo", "text": ""}
{"id": "3494911", "revid": "28592", "url": "https://it.wikipedia.org/wiki?curid=3494911", "title": "Fondazione di San Pietroburgo", "text": ""}
{"id": "3494913", "revid": "28592", "url": "https://it.wikipedia.org/wiki?curid=3494913", "title": "Fortezza di Narva", "text": ""}
{"id": "3494914", "revid": "1043175", "url": "https://it.wikipedia.org/wiki?curid=3494914", "title": "Takumi Wada", "text": ""}
{"id": "3494915", "revid": "28592", "url": "https://it.wikipedia.org/wiki?curid=3494915", "title": "Castello Hermann", "text": ""}
{"id": "3494930", "revid": "599013", "url": "https://it.wikipedia.org/wiki?curid=3494930", "title": "Yutaka Takahashi", "text": ""}
{"id": "3494931", "revid": "47767", "url": "https://it.wikipedia.org/wiki?curid=3494931", "title": "Mildred", "text": "Origine e diffusione.\nContinua il nome inglese antico \"Mild\u00f0ry\u00f0\" (o \"Mild\u00fery\u00f0\", \"Mildthryth\"), composto da \"mild\" (o \"milde\", \"gentile\", \"dolce\") e \"\u00f0ry\u00f0\" (o \"\u00fery\u00f0\", \"thryth\", \"forza\"); il significato pu\u00f2 essere interpretato come \"forza gentile\". \nGrazie alla venerazione verso Santa Mildred, il nome ebbe molta fortuna in epoca medievale, ma fin\u00ec per rarificarsi dopo la conquista normanna dell'Inghilterra. Venne riportato in voga nel XIX secolo, raggiungendo nuovamente una notevole popolarit\u00e0 nella prima met\u00e0 del Novecento - negli Stati Uniti, dal 1903 fino al 1926, \u00e8 rimasto nella classifica dei dieci nomi pi\u00f9 usati per le nuove nate. Il suo uso \u00e8 calato di nuovo in seguito, e gi\u00e0 a partire dal 1983, almeno negli Stati Uniti, non ha pi\u00f9 superato la millesima posizione. Il suo uso, per quanto raro e dovuto alla moda di attribuire nomi stranieri, \u00e8 attestato anche in Italia, sia nella forma \"Mildred\" che nel meno frequente adattamento \"Mildreda\".\nOnomastico.\nL'onomastico si festeggia il 13 luglio in memoria della gi\u00e0 citata santa Mildred, figlia di re Merewalh di Magons\u00e6te e di santa Ermenburga, e sorella delle sante Mildburga e Mildgita, badessa benedettina a Thanet; viene commemorata anche il 20 febbraio e il 18 maggio, entrambe date riferita alla traslazione delle sue reliquie."}
{"id": "3494932", "revid": "767487", "url": "https://it.wikipedia.org/wiki?curid=3494932", "title": "Quando la citt\u00e0 dorme", "text": "Quando la citt\u00e0 dorme (\"While the City Sleeps\") \u00e8 un film del 1956 diretto da Fritz Lang.\nSi tratta del penultimo film americano di Lang.\nTrama.\nPer le donne di New York la vita non \u00e8 pi\u00f9 sicura da quando la giovane bibliotecaria Judith Fenton \u00e8 stata assassinata. \nLo spettatore vede fin dall'inizio del film, prima ancora dei titoli di testa, chi \u00e8 l'assassino. Robert Manners, un giovane psicopatico, travestito da falso fattorino, si introduce nell'appartamento della giovane e uccisala mentre sta facendo la doccia, lascia la sua firma, scritta sulla parete, col rossetto della vittima, \u201cAsk mother\u201d (Chiedi alla madre), cosicch\u00e9 la polizia lo soprannomina il \u00abkiller del rossetto\u00bb.\nAmos Kyne, proprietario di una grande catena di giornali, riunisce i capiservizio per discutere dell'omicidio e organizzare la campagna di stampa ma muore all'improvviso lasciando la successione al figlio Walter. Costui cinicamente scatena una competizione fra i suoi collaboratori decidendo che nominer\u00e0 direttore esecutivo chi, fra Harry Kritzer, capo dei servizi fotografici, Mark Loving, responsabile della rete televisiva, John Day Griffith, direttore del giornale \"New York Sentinel\", trover\u00e0 l'assassino prima della stessa polizia.\nJohn Day Griffith ha un alleato nel giornalista Edward Mobley, che fa anche servizi sulla rete televisiva di Kyne, Mark Loving recluta la giornalista Mildred Donner, sua amante, perch\u00e9 sia \u201ci suoi occhi e le sue orecchie\u201d, il terzo contendente Harry Kritzer ha una relazione segreta con Dorothy, la moglie di Walter Kyne. Intanto la polizia arresta il portinaio del condominio in cui viveva la Fenton, ma un'altra donna, l'istitutrice Laura Kelly, \u00e8 uccisa.\nMobley ottiene dal tenente Kaufman informazioni riservate sulle indagini e, nel suo programma televisivo, sfida l'omicida e ne traccia un profilo canzonatorio per provocarlo e farlo uscire allo scoperto. Annuncia poi il fidanzamento con la ragazza che corteggia, Nancy Liggett, segretaria di Loving, e intuendo che pu\u00f2 essere un'esca per il killer la esorta a prestarsi al pericoloso gioco.\nNel frattempo Loving convince la sua amante Mildred a sedurre Mobley, suscitando la gelosia di Nancy. Nancy e Dorothy vivono in appartamenti contigui e corrono un grave pericolo. Il killer pedina Nancy e suona alla sua porta ma lei non apre, allora suona alla porta di Dorothy, entra e tenta di aggredirla, ma ha la peggio. Dorothy scappa nell'appartamento della vicina e il maniaco fugge.\nMobley interviene insieme al tenente Kaufman e insegue il maniaco nella galleria della metropolitana. Il passaggio del treno glielo fa perdere di vista ma il destino di Manners \u00e8 segnato: esce da una bocca di aerazione ed \u00e8 arrestato dalla polizia. Uno dei tre contendenti per il lavoro di direttore generale vince il concorso, ma un altro ha in serbo una sorpresa.\nProduzione.\nSoggetto.\nIl film \u00e8 tratto dal romanzo \"The Bloody Spoor\" (Lo sperone insanguinato) di Charles Einstein, uscito nel 1953.\nSceneggiatura.\nIl regista nella stesura della sceneggiatura si avvale della collaborazione di Casey Robinson e riprende anche un dettaglio di un fatto di cronaca nera riportato dai giornali e accaduto a Chicago: un assassino aveva scritto sullo specchio \"Per favore prendetemi prima che uccida ancora\".\nRiprese.\nLa lavorazione del film si svolse dal 26 marzo al 30 aprile 1956. (Lotte Eisner)\nPrima.\nLa prima si ebbe a New York il 16 maggio 1956.\nCritica.\n\u00abLang... \u00e8 sottile come il filo di un rasoio. Il suo gelido distacco \u00e8 quello del naturalista e dell'etnologo. Descrive uno stormo di corvi che divorano un cadavere e dalla sua descrizione scaturisce un giudizio senza appello...\u00bb\n\u00abIl film denuncia il mondo del giornalismo americano e la stampa scandalistica, la slealt\u00e0 e la perfidia che possono dividere anche gli amici nella corsa al successo. L'intrigo \u00e8 elaborato in una serie di mosse scacchistiche, la tensione deriva non da episodi esterni o dalla convenzionale suspense del giallo, ma dai motivi interiori che spingono l'azione. [...] Come in \"M - Il mostro di D\u00fcsseldorf\" la simpatia o empatia del regista per la psiche disturbata propone il criminale come un essere che non pu\u00f2 comportarsi diversamente.\u00bb\n\u00abUn poliziesco al grado zero, dove la morale \u00e8 stata sostituita dal cinismo, il cattivo tradizionale fa da specchio ai presunti buoni che gli danno la caccia e il primo \u00e8 pi\u00f9 degno di comprensione dei secondi\u00bb.\n\u00abIl giovane malato che supplica \"Per favore prendetemi prima che uccida ancora!\" ha una coscienza e un'umanit\u00e0 che non esistono nei suoi segugi; ma la distruzione psichica che essi provocano rimane impunita, la vera malattia della societ\u00e0 non viene curata\u00bb."}
{"id": "3494933", "revid": "767487", "url": "https://it.wikipedia.org/wiki?curid=3494933", "title": "Ahmad Ajab", "text": "Carriera.\nClub.\nDopo essersi trasferito nell'Al-Qadisiya fu subito incoronato capocannoniere nel 2007.\nNazionale.\nVenne convocato in nazionale dove segn\u00f2 la sua prima rete contro il Libano."}
{"id": "3494934", "revid": "1543377", "url": "https://it.wikipedia.org/wiki?curid=3494934", "title": "Club Atl\u00e9tico River Plate 1925", "text": "Questa voce raccoglie le informazioni riguardanti il Club Atl\u00e9tico River Plate nelle competizioni ufficiali della stagione 1925.\nStagione.\nIl 1925 non fu una stagione positiva per la formazione di N\u00fa\u00f1ez: iniziata con 4 vittorie e 1 sconfitta nelle prime 5 gare, vide un calo nelle prestazioni, con 9 incontri senza successi."}
{"id": "3494938", "revid": "1043175", "url": "https://it.wikipedia.org/wiki?curid=3494938", "title": "Sh\u014dgo Kobara", "text": ""}
{"id": "3494943", "revid": "1573940", "url": "https://it.wikipedia.org/wiki?curid=3494943", "title": "Allodontidae", "text": "Gli Allodontidi (Allodontidae Marsh, 1889) sono una famiglia di mammiferi estinti i cui resti fossili provengono dagli strati databili tra il Giurassico medio e il Cretaceo inferiore di Europa, Asia, Nord America e Marocco. Questi piccoli erbivori vissero durante l'era dei dinosauri. Gli Allodontidi sono membri dell'ordine dei multitubercolati e del sottordine 'plagiaulacida'. Sono quindi alcuni tra i pi\u00f9 antichi rappresentanti dell'ordine.\nLa famiglia Allodontidae, il cui nome deriva dal greco \"\u1f04\u03bb\u03bb\u03bf\u03c2\" e \"\u1f40\u03b4\u03bf\u03cd\u03c2\" (altro dente), venne classificata da Othniel Charles Marsh nel 1889. \u00c8 suddivisa in due generi, \"Ctenacodon\" e \"Psalodon\". \nLa formula dentaria \u00e8:\nTassonomia.\nSottoclasse \u2020Allotheria "}
{"id": "3494948", "revid": "28592", "url": "https://it.wikipedia.org/wiki?curid=3494948", "title": "Provincia di Leningrado", "text": ""}
{"id": "3494949", "revid": "76963", "url": "https://it.wikipedia.org/wiki?curid=3494949", "title": "Dietrich Hollinderb\u00e4umer", "text": "Biografia.\nPur essendo tedesco, da bambino Dietrich Hollinderb\u00e4umer ha vissuto qualche tempo in Svezia. Pertanto, parla sia il tedesco sia svedese.\nCome attore, ha ricevuto il Royal Dramatic Theatre di Stoccolma, sotto la direzione di Stig Torslow e Ingmar Bergman.\nNel 1998 ha lavorato per la realizzazione del film HeliCops.\nNel 2004 ha preso parte alla miniserie televisiva Rita da Cascia, nel ruolo di Ferdinando Mancini.\nNel 2006 ha preso parte alla serie televisiva Capri, nel ruolo del Prof. Helmut.\nNel 2008 ha preso parte al film \"The Swimsuit Issue di Mans Herngren\", dove ha interpretato la parte di Volker.\nNel 2018 ha preso parte alla serie televisiva Dark, nel ruolo di Adam."}
{"id": "3494951", "revid": "1342360", "url": "https://it.wikipedia.org/wiki?curid=3494951", "title": "IHF Cup 1981-1982 (pallamano maschile)", "text": "La IHF Cup 1981-1982 \u00e8 stata la 1\u00aa edizione del terzo torneo europeo di pallamano maschile per ordine di importanza dopo la Coppa dei Campioni e la Coppa delle Coppe. \u00c8 stata organizzata dall'International Handball Federation, la federazione internazionale di pallamano. La competizione \u00e8 iniziata nell'ottobre 1981 e si \u00e8 conclusa il 2 maggio 1982.\nIl torneo \u00e8 stato vinto dalla compagine tedesca del VfL Gummersbach per la 1\u00aa volta nella sua storia."}
{"id": "3494952", "revid": "599013", "url": "https://it.wikipedia.org/wiki?curid=3494952", "title": "Norihisa Shimizu", "text": ""}
{"id": "3494953", "revid": "326822", "url": "https://it.wikipedia.org/wiki?curid=3494953", "title": "Ivo Avido", "text": ""}
{"id": "3494954", "revid": "729019", "url": "https://it.wikipedia.org/wiki?curid=3494954", "title": "Strada statale 709 Tangenziale di Termoli", "text": "La strada statale 709 Tangenziale di Termoli (SS 709), gi\u00e0 \"nuova strada ANAS 250 Tangenziale di Termoli (NSA 250)\" ed in parte ancor prima \"nuova strada ANAS 250 bis Tangenziale di Termoli (NSA 250 bis)\", \u00e8 una strada statale italiana, il cui percorso permette di evitare l'attraversamento del centro abitato di Termoli.\nPercorso.\nLa strada ha origine dalla strada statale 16 Adriatica all'altezza del km 535,215, a nord di Termoli. La strada presenta subito le caratteristiche tipiche del suo percorso ovvero carreggiata unica, una corsia per senso di marcia ed assenza di incroci a raso.\nIl suo percorso \u00e8 sempre parallelo alla A14 Bologna-Taranto, presentando quattro svincoli in corrispondenza delle maggiori strade provinciali incrociate che permettono da un lato l'ingresso in citt\u00e0, e dall'altro di raggiungere le localit\u00e0 dell'entroterra. La strada termina innestandosi sulla strada statale 87 Sannitica all'altezza del km 219,400.\nL'arteria inizialmente era costituita da due tronconi distinti denominati \"nuova strada ANAS 250 Tangenziale di Termoli (NSA 250)\" di 7,050\u00a0km (corrispondente alla parte finale) e \"nuova strada ANAS 250 bis Tangenziale di Termoli (NSA 250 bis)\" di 6,602 (corrispondenti al tratto fino a Termoli nord).\nIl secondo tratto venne inaugurato il 16 luglio 2004, mentre il primo fu completato solo nel 2005. In seguito furono riorganizzate sotto un'unica denominazione di NSA 250, ed infine \u00e8 avvenuta nel 2011 la classificazione come strada statale col seguente itinerario: \"Innesto con la S.S. n. 16 (Km 535+215) presso Termoli - Innesto con la S.S. n. 87 (km 219+400) presso Termoli\""}
{"id": "3494958", "revid": "173868", "url": "https://it.wikipedia.org/wiki?curid=3494958", "title": "Lettere di condannati a morte della Resistenza italiana", "text": ""}
{"id": "3494962", "revid": "547034", "url": "https://it.wikipedia.org/wiki?curid=3494962", "title": "Allegoria di Ercole", "text": "L'Allegoria di Ercole \u00e8 un dipinto a olio su tela (143x144 cm) di Dosso Dossi, databile al 1535 circa e conservato nella Galleria degli Uffizi di Firenze.\nL'opera, a causa del soggetto incerto, \u00e8 nota anche con i titoli Bambocciata e Stregoneria.\nStoria.\nL'opera venne acquistata a Siena da Giannotto Cennini per conto del cardinale Leopoldo de' Medici, che lo ricevette nel 1665. L'inventario parla di un \"quadro con i ritratti dei buffoni dei duchi di Ferrara\". Una tale soggetto, caricaturale e satirico, \u00e8 compatibile solo con una commissione diretta di Ercole II d'Este, che si fece rappresentare ironicamente come il \"vecchio Ercole\" a cui fa riferimento il titolo.\nL'attribuzione al Dossi \u00e8 indiscussa, con una datazione all'ultima fase.\nDescrizione e stile.\nL'opera \u00e8 nota anche con i titoli di \"Bambocciata\" (Mendelsohn) o \"stregoneria\" (Roberto Longhi), a confermare l'incertezza sul soggetto che rappresenta. Fu Felton Gibbon a ipotizzare che si trattasse di una trasposizione del tema dell\"'Ercole al bivio\", cio\u00e8 una rappresentazione allegorica dell'eroe davanti alla scelta tra una vita difficile ma virtuosa o una sperperata nella facile dissolutezza. Calvesi infine parl\u00f2 di un'allegoria di Bacco e del suo seguito, leggendo vari simboli bacchici sparsi nella tela.\nErcole, alludendo al vecchio duca, \u00e8 rappresentato in primo piano come un vecchio seminudo con una ghirlanda di rose in testa e reggente due sfere, una vicina a s\u00e9 e una trainata con una cordicella che passa attraverso: un'allusione al suo reggere lo Stato da vicino e da lontano, accompagnato da buffoni e donne lascive.\nSicuramente l'artista era interessato a rappresentate una galleria di personaggi grotteschi, ispirato dalla pittura di genere nordica. La scena si svolge in un interno scuro, di ascendenza lombarda, dietro un parapetto su cui sono appoggiati alcuni simboli di non facile interpretazione: due baccelli, un piattino con del formaggio piccante e un coltellino, una gazza ladra (\"Pica pica\") e un ramo di ciliegio, carico di frutti. Si tratta probabilmente di salaci allusioni erotiche, \"piccanti\" appunto.\nA una tavola su cui \u00e8 posato un esotico tappeto si svolge un allegro convivio tra vari commensali. Al centro un giovane riccamente vestito, che regge un arcolaio da cui spunta un rametto di sambuco: si tratta di un riferimento a una vicenda di ercole che fu costretto a camuffarsi vestito da donna e filare per amore di Onfale. A destra da due cortigiane con un'elaborata cuffia in testa, secondo la moda del tempo, una delle quali ha il seno scoperto e regge un cesto di frutta, vicino a una maschera (simbolo dell'amore sensuale) e un tamburello.\nIn secondo piano si allineano quattro personaggi maschili: un uomo dai capelli bianchi che guarda di tre quarti verso lo spettatore vicino a una capra (simbolo di lascivia), un uomo maturo di profilo e due inservienti, uno dei quali sembra reggere il cagnolino bianco di una delle donne. Tutti sembrano coinvolti nell'osservare il gioco dell'uomo anziano. I volti sono spesso rubicondi, con fisionomie cariche, quasi caricaturali.\nLa tavolozza predilige i toni rossastri e bruni, che ben si addicono all'atmosfera un po' torbida dell'opera. L'atmosfera umida e ombrosa \u00e8 rischiarata da un raggio di luce che si posa, guarda caso, proprio sul seno della donna scollacciata."}
{"id": "3494963", "revid": "40763065", "url": "https://it.wikipedia.org/wiki?curid=3494963", "title": "Leo Clijsters", "text": ""}
{"id": "3494964", "revid": "36426", "url": "https://it.wikipedia.org/wiki?curid=3494964", "title": "Stregoneria (Dossi)", "text": ""}
{"id": "3494974", "revid": "124280764", "url": "https://it.wikipedia.org/wiki?curid=3494974", "title": "Plozio Tucca", "text": "Biografia.\nPlozio Tucca sarebbe appartenuto alla scuola epicurea napoletana facente capo a Filodemo di Gadara e Sirone e frequentata da Virgilio, da Vario e da altri intellettuali intorno alla met\u00e0 del I secolo a.C.\nDi lui si hanno pochissime notizie, sufficienti tuttavia a collocarlo nel Circolo di Mecenate e tra gli intellettuali pi\u00f9 stimati da Augusto e dallo stesso Orazio, che lo considerava lo scrittore per eccellenza della poesia epica degli anni Trenta.\nOrazio, infatti, nel primo libro delle Satire, in cui descrive il viaggio fatto nel 37 a.C. in compagnia di Mecenate, da Roma a Brindisi, racconta come Tucca, proveniente da Napoli con Virgilio e Vario, si fosse unito a Sinuessa alla comitiva che si avviava alla citt\u00e0 apula per tentare la riappacificazione tra Marco Antonio e Ottaviano.\nUn'altra notizia, secondo la \"Vita Vergilii\" di Elio Donato, che evidenzia la stima di Ottaviano Augusto nei confronti di Tucca, \u00e8 quella dell'incarico affidato a lui e a Vario di pubblicare l'Eneide rimasta priva di revisione per l'improvvisa morte di Virgilio."}
{"id": "3494976", "revid": "1543377", "url": "https://it.wikipedia.org/wiki?curid=3494976", "title": "Club Atl\u00e9tico River Plate 1924", "text": "Questa voce raccoglie le informazioni riguardanti il Club Atl\u00e9tico River Plate nelle competizioni ufficiali della stagione 1924.\nStagione.\nDopo un avvio di campionato altalenante, il River ottenne una serie di pareggi; pi\u00f9 avanti riusc\u00ec a trovare maggior continuit\u00e0 e fu sconfitto in poche altre occasioni. Ci\u00f2 non fu tuttavia sufficiente a permettere al club di raggiungere la vetta della classifica."}
{"id": "3494978", "revid": "1086846", "url": "https://it.wikipedia.org/wiki?curid=3494978", "title": "Associazione Calcio Genova 1893 1939-1940", "text": "Questa pagina raccoglie i dati riguardanti l'Associazione Calcio Genova 1893 nelle competizioni ufficiali della stagione 1939-1940.\nStagione.\nNella stagione 1939-1940 il Genova 1893 con 33 punti si classifica in quinta posizione affiancato al Torino.\nMaglie.\nLa maglia per le partite casalinghe presentava i colori \"rossoblu\".\nOrganigramma societario.\nArea direttiva\nArea tecnica"}
{"id": "3494980", "revid": "123906435", "url": "https://it.wikipedia.org/wiki?curid=3494980", "title": "Emo Marconi", "text": "Biografia.\nEmo Marconi nacque a Verona il 2 gennaio 1917, e pi\u00f9 precisamente alle Colombine di San Michele Extra, un quartiere della periferia scaligera. Comp\u00ec gli studi a Verona, laureandosi, poi, alla facolt\u00e0 di Matematica e Fisica presso l'universit\u00e0 di Padova.\nFu in giovent\u00f9 attivo nella vita del paese, partecipando, come gran parte dei suoi coetanei, agli allestimenti teatrali della parrocchia.\nGiovane laureato inizi\u00f2 l'insegnamento a Treviso e poi presso la scuola dei Padri Stimmatini. Nel 1940 venne chiamato dall'esercito e, dopo l'addestramento presso la scuola allievi ufficiali del Genio di Pavia, arruolato con il grado di sottotenente nel IV Reggimento Genio.\nDopo un primo periodo di servizio prestato a Bolzano fu trasferito a Verona, quale Aiutante Maggiore del Deposito Reggimentale che si trovava allora nella caserma di San Zeno.\nEgli rimase nel ricordo di molti suoi commilitoni, soldati e graduati, per l'umanit\u00e0 e la capacit\u00e0 di agevolarli, grazie anche alla sua posizione, nei difficili momenti della guerra.\nAttivit\u00e0 nella resistenza.\nL'8 settembre del 1943, nel momento di disgregazione dell'Esercito Italiano, abbandon\u00f2 la divisa aggregandosi alla Resistenza militando nelle file del movimento Giustizia e Libert\u00e0, con cui era gi\u00e0 da qualche tempo in contatto.\nCatturato pat\u00ec il carcere al Corridoni, nella zona di Porta Vescovo, dove era presente una sala adibita a spettacoli teatrali e cinematografici e dove Nicola Furlotti, capo della polizia veronese, stabil\u00ec il quartier generale delle Brigate nere dopo l'armistizio. Successivamente Marconi fu portato agli Scalzi dove divise le celle con Norberto Bobbio e numerosi altri esponenti della Resistenza Veronese.\nEbbe per sorte vicini di cella anche Galeazzo Ciano e gli altri gerarchi poi fucilati a Forte San Procolo.\nFortuitamente rilasciato si diede subito alla clandestinit\u00e0 trovando rifugio presso il Parroco di Mambrotta di San Martino Buon Albergo, Don Soliman. In quelle campagne rimase clandestino fino all'arrivo delle truppe alleate, ma sempre in contatto con le forze della Resistenza Veronese, collaborando anche alla liberazione dagli Scalzi di Giovanni Roveda.\nIl dopoguerra.\nIl 25 aprile 1945, con Renzo Zorzi e Guido Gonella firm\u00f2 il primo numero di \u00abVerona Libera\u00bb quotidiano del CLN che in quei giorni sostitu\u00ec il tradizionale \u00abL'Arena\u00bb.\nNei primi anni della ritrovata libert\u00e0 s'impegn\u00f2 attivamente nella vita politica veronese arrivando ad essere eletto Consigliere comunale.\nSuo principale interesse stava divenendo il teatro. Fu infatti nominato dal sindaco Aldo Fedeli Sovrintendente dell'Ente Lirico dell'Arena di Verona, dove organizz\u00f2 le prime rappresentazioni dopo l'interruzione del periodo bellico. Fu proprio in una di queste opere liriche Areniane che debutt\u00f2 l'allora giovane cantante Maria Callas.\nFu anche uno degli artefici della nascita dell'\u00abEstate Teatrale Veronese\u00bb e della riscoperta del Teatro Romano come luogo ideale per le rappresentazioni teatrali.\nTrasferimento a Milano.\nNei primi anni Cinquanta Emo Marconi si trasfer\u00ec a Milano, dove coniug\u00f2 la sua principale attivit\u00e0 d'insegnante con il suo interesse per il teatro.\nNel 1954 inizi\u00f2 il suo forte sodalizio con Mario Apollonio, intellettuale cattolico bresciano e docente all'Universit\u00e0 Cattolica, che fu con Grassi e Strehler tra i fondatori del Piccolo Teatro di Milano. In questo periodo ottenne, presso la sede della Cittadella di Assisi, il primo premio per una \"pi\u00e8ce\" teatrale di carattere religioso \u201cIuxta Crucem\"; premio che ricevette dalla mani dell'allora Patriarca di Venezia Angelo Roncalli.\nAd Emo Marconi ed Apollonio si deve inoltre la nascita della rivista \u201cDrammaturgia\u201d, edita dalla Morcelliana di Brescia, periodico teatrale che inizi\u00f2 lo studio e la discussione della possibile rottura della tradizionale divisione tra palcoscenico e platea.\nContribu\u00ec in seguito, a Venezia, alla creazione del Centro internazionale delle arti e del costume, organizzando a palazzo Grassi numerose mostre, convegni e rappresentazioni. Tra queste vi \u00e8 \u201cLa via della seta\u201d, opera di successo scritta e diretta da Marconi e rappresentata a Palazzo Grassi con il contributo di artisti, cantanti e danzatori indiani ed orientali.\nScrisse numerosi testi e sceneggiature teatrali che, a partire dagli anni Sessanta, vennero messe in scena a Milano ed in altre citt\u00e0 con discreto successo. Si ricordano tra le altre il dramma medievale \u201cLa Bocca Tonda\" e la commedia \u201cAdriano Zacarias\u201d.\nLa sua visione del teatrale lo spinse verso forme di spettacolo sperimentali che, attraverso una rivisitazione delle sacre rappresentazioni medioevali rompessero la barriera tra palcoscenico e pubblico. Fu cos\u00ec aperto il \u201cTeatro delle ore\u201d in cui furono messe in scena numerose opere sperimentali sempre basate sul coinvolgimento tra attori e pubblico.\nGrande risalto e concorso di pubblico ebbe una Sacra rappresentazione pasquale da lui organizzata che ebbe luogo a Milano al velodromo Vigorelli alla presenza del Cardinale Montini, futuro Papa Paolo VI.\nL'insegnamento universitario.\nIl suo profondo interesse per il teatro, il suo studio, i suoi scritti lo portarono a prestigiose docenze quali quella presso il Centro delle Comunicazioni Sociali di Bergamo e poi alla Scuola Superiore di Giornalismo della Cattolica di Milano.\nLa sua attivit\u00e0 di studioso e di scrittore culmin\u00f2 con la libera docenza in Storia del teatro e dello spettacolo presso l'Universit\u00e0 Cattolica di Milano.\nIn quegli anni pubblic\u00f2 numerosi libri di storia e dottrina teatrale, tra cui \u201cSpazio e Linguaggio\u201d, ed altri di Drammaturgia ed Animazione teatrale per le scuole medie e superiori. All'Animazione teatrale dedic\u00f2 molto interesse ed impegno organizzando e partecipando a numerosi convegni e lezioni in vari sedi ed universit\u00e0 italiane.\nInsegn\u00f2 poi per molti anni a Brescia alla facolt\u00e0 di magistero dell'Universit\u00e0 Cattolica, Storia del Teatro e Tecnica dell'informazione. In quest'ambito diede vita, con l'aiuto d\u00ec studenti e assistenti ad esperienze teatrali ed alla fondazione del Centro Universitario Teatrale (C.U.T.) \"La Stanza\" e di cui fu direttore artistico fino al 1988.\nQuesto gruppo di studenti /attori ottenne notoriet\u00e0 sotto la sua guida, tanto da essere invitato, tra l'altro, al Convegno Internazionale dei Teatri Universitari che si svolse nel 1983 a Lublino in Polonia.\nIl pi\u00f9 importante risultato di quella esperienza \u00e8 il gruppo teatrale \"Scena Sintetica\" costituito dai suoi allievi e amici, che ancora anima la vita culturale della citt\u00e0 di Brescia.\nQuesto gruppo di amici e discepoli ha costituito, alla sua morte, una Associazione denominata \u201cCentro studi Emo Marconi\u201d con sede a Brescia presso il Teatro di \u201cS.Desiderio\u201d.\nRitorno a Verona.\nAl termine della sua lunga carriera ritornato a Verona, ancora una volta si interess\u00f2 attivamente di teatro, facendo parte negli anni '90 della Commissione dell'\u201cEstate Teatrale Veronese\u201d.\nContinu\u00f2 fino alla fine a scrivere di teatro sia dal punto di vista della teoria che della rappresentazione scenica.\nEmo Marconi \u00e8 morto a Negrar di Verona il 10 marzo 1997."}
{"id": "3494991", "revid": "22475", "url": "https://it.wikipedia.org/wiki?curid=3494991", "title": "Moschea di Quba", "text": "La moschea di Qub\u0101\u02be (Qub\u0101\u02be Masjid o Masjid al-Qub\u0101\u02be, ), situata a Qub\u0101\u02be, alla periferia di Medina in Arabia Saudita, \u00e8 la pi\u00f9 antica moschea del mondo. La prima pietra venne posta dal profeta islamico Maometto nel corso della sua egira dalla Mecca a Medina. Essa venne poi completata dai suoi compagni. Maometto pass\u00f2 pi\u00f9 di venti notti in questa moschea (dopo la migrazione), recitando una breve preghiera chiamata \"qasr\") mentre attendeva \u02bfAl\u012b, la cui casa era di fronte alla moschea.\nSecondo la tradizione islamica, offrire due \"rak\u02bf\u0101t\" \"nafl\" nella moschea Qub\u0101\u02be equivale ad una \"\u02bfumra\". La moschea di Qub\u0101\u02be \u00e8 la prima moschea costruita nella storia dell'Islam e venne eretta appena Maometto giunse a Medina a seguito dell'egira (\"Hijra\").\nMaometto vi andava tutti i sabati, a cavallo o a piedi, a recitare due rak\u02bf\u0101t. Egli consigliava agli altri di fare altrettanto, dicendo: \"Chiunque faccia delle abluzioni a casa e vada poi a pregare nella moschea di Qub\u0101\u02be, avr\u00e0 una ricompensa come se avesse recitato una \u02bfumra'\". Questo \"\u02bea\u1e25\u0101d\u012bth\" viene riportato da Ahmad ibn Hanbal, al-Nasa'i, Ibn Majah e Hakim al-Nishaburi.\nArchitettura.\nQuando l'architetto Abdel-Wahed El-Wakil ricevette l'incarico, nel XX secolo, della costruzione di una moschea pi\u00f9 grande che sostituisse la vecchia, intendeva incorporare quest'ultima nel nuovo edificio religioso. Ma la vecchia moschea venne demolita e sostituita dalla nuova, come spesso gradiscono gli Wahhabiti dell'Arabia Saudita, estremamente ostili a ogni traccia di oggetti antichi che potrebbero diventare oggetti di blasfema venerazione,\nLa nuova moschea \u00e8 costituita da una sala delle preghiere di forma rettangolare sollevata su una piattaforma superiore. La sala delle preghiere, collegata al chiostro, comprende:\nSei ingressi aggiuntivi sono dislocati sulle facciate nord, est e ovest. Quattro minareti segnano gli angoli della sala delle preghiere. I minareti poggiano su basi quadrate, hanno sezione ottagonale che assume una forma cilindrica verso la cima.\nSala delle preghiere.\nLa sala delle preghiere \u00e8 organizzata attorno ad un cortile centrale, caratterizzato da sei grandi cupole poggianti su colonne affiancate. Un portico, a due campate in profondit\u00e0, costeggia il cortile a est e ovest, mentre un portico ad una campata si trova sul lato nord, e separa dalla zona di preghiera delle donne.\nQuest'ultima, che \u00e8 contornata da uno schermo, \u00e8 suddivisa in due parti da un passaggio che congiunge l'entrata nord con il cortile.\nQuando la moschea di Qub\u0101\u02be venne ricostruita nel 1986, \u00e8 stata mantenuta l'architettura classica di Medina - cupole bianche con nervature e facciata di basalto all'esterno - qualit\u00e0 che ricordano la semplicit\u00e0 di Medina. Il cortile, \u00e8 contrassegnato da marmo nero, rosso e bianco. Esso \u00e8 protetto da una tettoia che lo preserva dal caldo torrido del giorno. Tralicci arabescati filtrano la luce del palmeto esterno.\nMenzioni nella sunna.\nI meriti della Masjid al-Qub\u0101\u02be sono menzionati in 19 \"\u02bea\u1e25\u0101d\u012bth\" del \"Sahih al-Bukhari\"; tredici del \"Sahih Muslim\"; due del \"Sunan Abu Dawud\" di al-Sijistani e sei nella \"al-Muwa\u1e6d\u1e6da\u02be\" di Malik ibn Anas.\nMaometto frequent\u00f2 la moschea per pregarvi. Ci\u00f2 \u00e8 riferito in diversi \"\u02bea\u1e25\u0101d\u012bth\":\nMenzione nel Corano.\nIl Corano menziona come la moschea sia stata fondata sulla piet\u00e0 e la devozione (\"Masjid al-Taqwa\"):"}
{"id": "3494996", "revid": "599013", "url": "https://it.wikipedia.org/wiki?curid=3494996", "title": "Florimond Vanhalme", "text": "Carriera.\nVinse il campionato belga nel 1927 e nel 1930."}
{"id": "3494997", "revid": "226458", "url": "https://it.wikipedia.org/wiki?curid=3494997", "title": "Subbia", "text": "La subbia \u00e8 un particolare tipo di scalpello appuntito per la lavorazione del marmo o della pietra in generale.\nCaratteristiche.\nLa subbia \u00e8 costituita da una punta di acciaio temprato affilata e di sezione quadrata con cui si pu\u00f2 sbozzare la pietra con la tecnica dell'asporto di materiale. Le subbie possono essere di diverse misure.\nIn particolare, l'affilatura \u00e8 maggiormente accentuata quando si usa per pietre o marmi non troppo duri, mentre per materiali pi\u00f9 duri, come i graniti, si adopera la subbia con l'angolo di affilatura pi\u00f9 largo, in modo tale da resistere meglio e non rischiare di appiattirsi al primo colpo di mazzetta."}
{"id": "3494998", "revid": "621682", "url": "https://it.wikipedia.org/wiki?curid=3494998", "title": "Florimond Van Halme", "text": ""}
{"id": "3495000", "revid": "1124164", "url": "https://it.wikipedia.org/wiki?curid=3495000", "title": "Floriano Ferramola", "text": "Biografia.\nIn una polizza d'estimo redatta nel 1517 dal padre Lorenzo Ferramola, carpentiere e discreto incisore del legno, si ricava che Floriano nasce attorno al 1478 ed \u00e8 gi\u00e0 nominato come pittore in documenti del 1503, i quali lo segnalano attivo nell'area di Castenedolo, in provincia di Brescia. Al 1502 risale invece l'esecuzione del quadrante della primitiva torre dell'Orologio in piazza della Loggia a Brescia. Tra il 1507 e il 1508 \u00e8 collocabile la \"Nativit\u00e0\" firmata conservata nella Pinacoteca Malaspina di Pavia, dono nuziale con lo stemma della famiglia Belasi sul retro. Coevi e attribuibili al Ferramola sono inoltre alcuni affreschi scoperti nel 1937 nella chiesa di Santa Maria del Carmine a Brescia, che riportano pi\u00f9 volte la data \"1507\".\nA poco pi\u00f9 tardi, 1511-12, ma da parte della critica collocati fino al 1518, sono ascrivibili gli affreschi della corte di Palazzo Calini-Della Corte in vicolo Borgondio a Brescia, parzialmente staccati nel XIX secolo e oggi dispersi tra la Pinacoteca Tosio Martinengo, il Victoria and Albert Museum di Londra e una collezione privata italiana. Circa l'esecuzione di questi affreschi, lo storico Ottavio Rossi racconta un curioso aneddoto che ebbe come protagonista il Ferramola durante il terribile sacco di Brescia del 1512. Scrive dunque il Rossi:\nUn'altra versione del racconto, rammentata anche da Federico Odorici, pone lo svolgersi della vicenda proprio durante la stesura degli affreschi di palazzo Calini e, in particolare, racconta che al rifiuto del pittore di consegnare i propri averi (\"Se la intendessero con la donna mia\") i francesi, saliti sull'impalcatura, lo trascinarono a terra e stavano per ucciderlo, quando sopraggiunsero alcuni ufficiali che lo liberarono per ordine di Gaston de Foix-Nemours. Condotto il Ferramola alla sua presenza, il condottiero volle da lui il ritratto per il quale fu ricompensato con i duecento scudi. L'episodio ispir\u00f2 in seguito il primo concorso di pittura Brozzoni, tenutosi a Brescia nel 1869, che lo impose come tematica da riprodurre ai partecipanti. L'elaborato del pittore Modesto Faustini vinse il concorso e la tela \u00e8 ancora iconica dell'aneddoto.\nIl 27 novembre 1512 \u00e8 presente come testimone in un atto rogato a Castenedolo. Nel 1513, in un atto notarile, compare come orafo, mentre il 30 agosto dello stesso anno stipula un contratto per alcune decorazioni in una casa in citt\u00e0. Ancora nel 1513 firma e data la \"Madonna col Bambino tra i santi Alberto Carmelitano e Caterina d'Alessandria\" per la gi\u00e0 nominata chiesa di Santa Maria del Carmine a Brescia, nonch\u00e9 l'abside sinistra della chiesa di Santa Maria in Solario per le monache del monastero di Santa Giulia: quest'ultima rappresenta la prima di una vasta serie di opere che il pittore ricever\u00e0, nel successivo ventennio, dalle monache dell'importante cenobio, che evidentemente ne apprezzavano il lavoro.\nAl 1514 risalgono invece gli affreschi nella chiesa di Santa Maria Assunta in Valvendra a Lovere, primo grande ciclo pittorico da lui affrontato ed eseguito assieme a collaboratori. Il 15 agosto 1515 gli vengono commissionate, in collaborazione al giovanissimo Moretto, le ante dell'organo del Duomo vecchio, oggi anch'esse a Lovere, i cui pagamenti sono attestati fino al 1518, anno riportato anche sulle stesse tele. Affreschi di ex voto di sua impronta, spazianti dal 1510 al 1517, si trovano nella pieve della Mitria a Nave e nel santuario di Sant'Onofrio a Bovezzo, ma l'autografia \u00e8 dubbia ed \u00e8 pi\u00f9 conveniente porli nel pi\u00f9 generale panorama della pittura sacra \"popolare\" del periodo, comunque influenzata dal Ferramola ma anche, e non poco, dalla maniera di gusto tardo quattrocentesco dei Caylina, dei Bembo, di Vincenzo Civerchio e Bernardino Zenale.\nDalla polizza d'estimo del padre Lorenzo, datata 1517 e gi\u00e0 nominata in apertura, si desume che Floriano aveva una moglie di nome Clara, un figlio di 11 anni e una figlia di 3 mesi. Curioso lo scarso apprezzamento che il padre dimostra nei confronti dell'arte del figlio, quando scrive che \"Floriano depentor qual arte val pocho\", soprattutto se si tiene conto che Floriano stava vivendo il culmine della propria carriera artistica: a dettare un simile giudizio, probabilmente, fu una sorta di \"captatio benevolentiae\" del padre nei confronti delle autorit\u00e0 fiscali veneziane, da pochissimo rientrate a Brescia dopo il disastroso sacco del 1512 che aveva gettato nella povert\u00e0 l'intera popolazione.\nIl 19 aprile 1517 partecipa al Collegio cittadino dei pittori tenutosi nella chiesa di San Luca assieme, tra gli altri, al Moretto, Romanino, Francesco Prata da Caravaggio, Galeazzo Meloni e il fratello Giovan Giacomo, anch'egli pittore.\nAl 1518 circa sono datati i ritratti della famiglia Dalla Corte-Borgondio, oggi conservati nella Fondazione Ugo da Como di Lonato. Uno di questi ritratti, in particolare, ripete la tipologia di guerriero di un affresco di palazzo Orsini a Ghedi, attribuito al Romanino e datato 1517. Ancora collocabili al 1517-18 sono le lunette della sala capitolare della collegiata dei Santi Nazaro e Celso a Brescia, contenenti i ritratti dei prevosti contornate da ricchi festoni di fiori e frutta. La fattura dei dipinti, abbastanza spigliata, presenta forti influssi dall'arte del Romanino ma anche molte forzature per la resa dei caratteri e delle espressioni, non del tutto riuscita.\nTra il 1519 e il 1520 torna nel monastero di Santa Giulia per proseguire gli affreschi della chiesa di Santa Maria in Solario con le \"Storie di Santa Giulia\" lungo le pareti e altre figure di santi venerati nel cenobio lungo le pareti. Affreschi di epoca successiva si trovano nuovamente nella chiesa di Santa Maria del Carmine (cappella Parva) e in una pittura murale sulla facciata di una casa in via delle Battaglie, oggi perduta e nota solo tramite fotografie. Di poco successivo \u00e8 il \"Cristo Redentore tra i santi Faustino e Giovita\" nella chiesa parrocchiale di Quinzano d'Oglio, dai toni modesti con nuovamente influssi romaniniani. Dello stesso periodo sono le tavolette dei cassoni nuziali della famiglia Sangervasio e Monti-Della Corte, entrambe in collezioni private.\nNumerosissimi suoi affreschi coevi sono inoltre sparsi in chiese, pievi e santuari del bresciano, molti dei quali perduti o non attribuibili con certezza, allo stesso modo dei gi\u00e0 citati, ma precedenti, a Nave e Bovezzo: si ricordano, in particolare, quelli nella chiesa di San Giuseppe (cappella dei santi Giacomo, Ludovico e Gottardo), nella basilica di Santa Maria degli Angeli a Gardone Val Trompia e nel castello di Meano. Datata e firmata 1522 \u00e8 la \"Madonna col Bambino tra san Giovanni Battista e un santo Papa\" conservata nella pinacoteca Tosio Martinengo. Al 1524 si colloca l'ultimo intervento in Santa Maria in Solario con le \"Storie della vita di Cristo\" nei riquadri registro superiore.\nAttorno al 1526, secondo Gaetano Panazza, \u00e8 da collocare la sua presenza nel monastero di Santa Croce a Brescia, dove esegue numerosi affreschi di pregio in diverse zone del cenobio, quali la \"Madonna col Bambino tra i santi Cosma e Damiano\" per l'infermeria. Affreschi in questo monastero, datati 1507, sono comunque attribuiti al Ferramola, il che attesterebbe una frequentazione pi\u00f9 assidua dei locali di Santa Croce, non registrata in altri documenti.\nNel 1527 torna a lavorare con il Moretto nella cappella delle Sante Croci in Duomo vecchio, eseguendo un ciclo che sar\u00e0 cancellato dal rifacimento seicentesco dello spazio. Nello stesso anno \u00e8 registrata l'ultima presenza nel monastero di Santa Giulia per l'opera conclusiva della sua carriera artistica: gli affreschi del coro delle monache con \"Storie della vita e della Passione di Cristo\", che completa entro pochi mesi dalla morte. Floriano Ferramola muore di peste nel 1528, probabilmente il 30 luglio ma sicuramente entro settembre, lasciando la sua bottega nelle mani dei figli Giovan Giacomo e Giovanni Antonio, entrambi pittori.\nLa sua ultima opera, con probabile partecipazione della bottega, dovrebbe essere il \"San Michele Arcangelo\", datato 1528, affrescato a destra del portale della chiesa di San Salvatore, rappresentativo dello stile semplice e narrativo, di retaggio ancora marcatamente quattrocentesco, che il Ferramola ripropone fino all'ultimo, incontrando il pieno gradimento della committenza monacale."}
{"id": "3495016", "revid": "287204", "url": "https://it.wikipedia.org/wiki?curid=3495016", "title": "Zaza (film 1923)", "text": ""}
{"id": "3495018", "revid": "322321", "url": "https://it.wikipedia.org/wiki?curid=3495018", "title": "Luigi Negri (disambigua)", "text": ""}
{"id": "3495019", "revid": "767487", "url": "https://it.wikipedia.org/wiki?curid=3495019", "title": "Paul Vandenberg", "text": ""}
{"id": "3495020", "revid": "621682", "url": "https://it.wikipedia.org/wiki?curid=3495020", "title": "Paul Van Den Berg", "text": ""}
{"id": "3495022", "revid": "716642", "url": "https://it.wikipedia.org/wiki?curid=3495022", "title": "Yousef Naser Al-Sulaiman", "text": "Carriera.\nClub.\nDal 2008 al 2013 milita nel Kazma, nel 2013 si trasferisce negli Emirati Arabi Uniti nell'Ajman Club.\nNazionale.\nNel 2010 ha esordito con la nazionale maggiore, con cui ha partecipato a due edizioni della Coppa d'Asia."}
{"id": "3495025", "revid": "228587", "url": "https://it.wikipedia.org/wiki?curid=3495025", "title": "Stars - The Best of Videos 1992 - 2002", "text": "Stars - The Best of Videos 1992 - 2002 \u00e8 una raccolta di video musicali del gruppo musicale alternative rock irlandese Cranberries pubblicata nel 2002 dopo la raccolta \"Stars - The Best of 1992 - 2002\"."}
{"id": "3495043", "revid": "599013", "url": "https://it.wikipedia.org/wiki?curid=3495043", "title": "D\u00e9sir\u00e9 Bastin", "text": ""}
{"id": "3495045", "revid": "1452073", "url": "https://it.wikipedia.org/wiki?curid=3495045", "title": "Debra Morgan", "text": "Debra Morgan \u00e8 un personaggio del romanzo \"La mano sinistra di Dio\" e della serie televisiva \"Dexter\". \u00c8 interpretata, nella serie TV, da Jennifer Carpenter.\nStoria del personaggio.\nDebra ci viene presentata come un'agente della buoncostume sotto copertura, ed \u00e8 la sorella di Dexter Morgan. I due sono molto affiatati, nonostante Dexter sia stato adottato dal padre quando lei era piccola. Debra \u00e8 coinvolta in molte relazioni nel corso della serie, e aiuta il fratello ad occuparsi del figlio dopo la dipartita della moglie Rita.\nSin da piccola \u00e8 stata un tenace e sboccato maschiaccio, che agognava le attenzioni del padre e invidiava Dexter a causa del tempo che questi passava con Harry. A 16 anni sua madre muore di cancro e da allora decide di diventare una detective come suo padre. Fu distrutta quando suo padre mor\u00ec e, ispirata dalla leggendaria carriera di Harry, segu\u00ec i suoi passi e si arruol\u00f2 nella polizia di Miami, cercando disperatamente di diventare detective alla Omicidi.\nStagione 1.\nDebra \u00e8 un personaggio furbo e capace, ma ancora insicura di s\u00e9, e perci\u00f2 si affida alle illimitate competenze del fratello per risolvere i casi pi\u00f9 difficili. Inizialmente \u00e8 assegnata alla Buoncostume, ma disperatamente tenta di farsi trasferire alla Omicidi. In seguito il capitano Matthews la promuove, cos\u00ec inizia ad avere pi\u00f9 fiducia in se stessa, affidandosi di meno alle abilit\u00e0 di Dexter. Debra inizia a vedersi con Rudy Cooper, senza sapere che lui era il Killer del Camion frigo. Alla fine Rudy le propone di sposarla, Debra accetta, ma poi viene drogata e legata per avvicinare Dexter che avrebbe dovuto ucciderla col suo solito modus operandi. All'ultimo per\u00f2, Dexter le salva la vita.\nStagione 2.\nDebra \u00e8 particolarmente fragile a livello emotivo, e sta ancora cercando di riprendersi dalla disavventura con Rudy Cooper. Pensa di non essere un buon detective poich\u00e9 non si \u00e8 accorta che il fidanzato era un serial killer, ma l'agente dell'FBI Frank Lundy la rassicura e nel frattempo instaurano una relazione romantica, che termina quando lui deve lasciare Miami.&lt;br&gt;Debra \u00e8 sconcertata quando scopre che Dexter tradisce Rita col suo sponsor Lila Tournay, di cui \u00e8 estremamente sospettosa; alla fine viene a sapere che vive negli Stati Uniti illegalmente e scopre la sua vera identit\u00e0. Aiuta infine Dexter a salvare i figli di Rita da un incendio appiccato da Lila. La stagione si chiude con Debra che ha riguadagnato la fiducia in s\u00e9 ed \u00e8 molto determinata a migliorare la sua carriera e ad ottenere il distintivo di detective.\nStagione 3.\nNella terza serie Debra ha i capelli pi\u00f9 corti e ha giurato di smetterla con gli uomini, l'alcool e le sigarette. Ora lavora con un nuovo partner, Joey Quinn, ma viene spesso avvicinata da un ufficiale degli affari interni che le dice che Quinn \u00e8 sotto inchiesta per corruzione. Debra comunque si rifiuta di aiutarla. Inizialmente fa parte del team che investiga sulla morte del fratello di Miguel Prado, ma a causa della sua mancanza di tatto e del poco savoir faire con le persone viene sostituita da Angel Batista. Le viene assegnato un caso collegato al serial killer Lo Scorticatore e si avvale dell'aiuto di Anton Briggs, un informatore di Quinn col quale poi inizia una relazione, dopo avergli salvato la vita. Dopo il successo nel caso del killer, riceve il distintivo di detective.\nStagione 4.\nAll'inizio della stagione Dexter dice a Debra che il loro padre andava a letto con la sua informatrice. Lei investiga sui file delle informatrici di Harry, sperando di scoprire chi era l'amante. Una di queste cartelle conduce a Laura Moser. La sua relazione con Anton, intanto, ne soffre e quando Lundy ritorna per seguire il caso di Trinity Killer, va a letto con lui e ripristinano la loro relazione. Tuttavia un assalitore sconosciuto spara a entrambi - a Lundy mortalmente. Dopo averne discusso con Vince Masuka ne deduce che a spararle non \u00e8 stato colui di cui principalmente sospettava e, durante il giorno del ringraziamento a casa di Dexter, si ricorda di una conversazione avuta con Christine Hill rendendosi conto che non poteva sapere che Lundy era di fronte a lei quando le hanno sparato. In seguito la Hill confessa di aver ucciso Lundy, per poi suicidarsi. Alla fine scopre che Laura Moser era l'amante di Harry, nonch\u00e9 la madre biologica di Dexter e quando glielo dice afferma che lui \u00e8 una delle poche cose buone avute nella propria vita.\nStagione 5.\nDebra inizia una relazione con Quinn, mentre sono a casa di Rita per pulire il sangue. Lei e Quinn sono assegnati al caso delle \"ragazze nei barili\". Debra \u00e8 profondamente legata al caso, e si occupa dello studio del DVD concernente gli stupri. Lei intuisce che Jordan Chase \u00e8 coinvolto nel gruppo di criminali, ma non pu\u00f2 provarlo perch\u00e9 non appare nel DVD. Comunque riesce a pedinarlo e scovarlo nel momento in cui Dexter e Lumen Pierce stavano per ucciderlo. Lei li intravede attraverso uno spesso telo di plastica e dice loro di dover chiamare la scena del crimine, per\u00f2 gli d\u00e0 un'ora di vantaggio, poich\u00e9 simpatizza l'idea dei Vigilantes e della donna sopravvissuta.\nStagione 6.\nNella sesta stagione la situazione sentimentale con Quinn non \u00e8 delle pi\u00f9 rosee, complice il fatto che il collega ha intenzione di sposarla. Tuttavia grazie al suo intervento per sventare un'aggressione, finisce sul web come eroina di Miami e cos\u00ec il capitano Matthews decide di promuoverla da detective a tenente, scavalcando persino il suo diretto superiore Batista. Nell'episodio finale della stagione Debra si rende conto di amare il fratellastro e, mentre lo cerca per confessarglielo, lo coglie in flagrante mentre \u00e8 intento ad assassinare Travis Marshall.\nStagione 7.\nIn questa stagione Debra viene a conoscenza della reale indole del fratello. Dopo averlo aiutato a coprire l'assassinio del Killer dell'Apocalisse, dapprima tenta di reprimere gli istinti di Dexter, poi capisce che a volte il \"codice\" del fratello si pu\u00f2 applicare a chi davvero se lo merita. Inizia una relazione con lo scrittore Sal Price, che sta scrivendo un libro su Hannah McKay. Quando Price muore, per mano di Hannah, Debra tenta in tutti i modi di incastrarla, e perci\u00f2 viene presa di mira dall'assassina, rischiando di morire in un incidente stradale dopo essere stata avvelenata. Dopo aver arrestato Hannah, con l'aiuto di Dexter, Mar\u00eda LaGuerta scopre che lei \u00e8 stata complice del fratello nell'incendio della chiesa e quando Dexter inscena la morte del capitano di polizia, Debra sceglie di uccidere LaGuerta anzich\u00e9 il fratello.\nStagione 8.\nDopo sei mesi dall'omicidio di LaGuerta, si scopre che Debra ha lasciato il dipartimento di polizia di Miami e che lavora per l'ufficio investigativo Elway. Ha allontanato da s\u00e9 il fratello e si \u00e8 rifugiata nell'alcol e nella droga. Durante una missione sotto copertura viene malmenata da un sicario e si vendica uccidendolo, chiedendo poi aiuto a Dexter per manomettere le prove. Dopo alcune sedute di psicoanalisi con la dott.ssa Vogel, decide di suicidarsi e allo stesso tempo di uccidere Dexter, dirottando l'auto in un lago. Tuttavia ne fuoriesce e salva la vita al fratello.\nQuando finalmente il legame con Dexter si ricuce, e insieme fermano un pericoloso serial killer, c'\u00e8 il ritorno di Hannah McKay che destabilizza i due. Dapprima Debra tenta di darle la caccia, coinvolgendo Elway, poi decide di aiutarla a fuggire in Argentina col fratello. In accordo con Dexter decide di consegnare Oliver Saxon alla polizia, ma quando quest'ultimo fugge le spara e viene portata in ospedale. Durante l'intervento chirurgico avviene una complicazione e a causa di un coagulo viene colpita da un ictus. Dexter, durante i disordini causati dall'uragano Laura, stacca la spina del respiratore di Debra e getta il corpo privo di vita in mare.\nPersonalit\u00e0.\n\u00c8 nota per essere estremamente sboccata e per tutte le profanit\u00e0 che dice. Questo le causa diversi problemi poich\u00e9 si rivolge in questo modo ai suoi superiori, per poi accorgersene dopo e scusarsi. \u00c8 molto irascibile e frustrata quando ci sono dei sospetti, soprattutto se riguardano le persone a lei care. Spesso sembra incapace di controllare i propri impulsi ed \u00e8 sovente sull'orlo delle lacrime.\nRelazioni sentimentali.\nDebra ha avuto tante brutte relazioni con gli uomini. Il suo primo fidanzato era un meccanico di nome Sean che poi si \u00e8 scoperto essere gi\u00e0 sposato. Dopo ha iniziato a frequentarsi con Rudy Cooper, per poi finire rapita al fine di essere uccisa. Nella seconda stagione inizia ad uscire con Gabriel, un ragazzo della palestra, di cui sospettava che la stesse usando per sfruttare la notoriet\u00e0 del Killer del Camion frigo. Finita la loro storia, inizia a vedersi con Frank Lundy, un uomo che ha 20 anni pi\u00f9 di lei, e alla fine della stagione si lasciano per poi ripristinare il tutto nella quarta serie. Nella terza ha una relazione col proprio informatore Anton Briggs, mentre nella quinta va a letto col proprio partner Joey Quinn, la quale relazione sembra che vada sviluppandosi verso qualcosa che vada oltre il solo sesso. Nella sesta stagione Quinn chiede a Debra di sposarlo, tuttavia la risposta della donna \u00e8 negativa e la loro relazione finisce. Al termine della sesta Debra si rende conto di essere innamorata del fratellastro Dexter e che le sue scelte in fatto di uomini sono ricadute sempre su persone uguali a lui o completamente diverse. L'ultimo flirt di Debra \u00e8 quello con lo scrittore Sal Price, che per\u00f2 verr\u00e0 ucciso da Hannah McKay. Nell'ultima stagione ritorna per un breve periodo insieme al collega Quinn.\nDifferenze dal romanzo.\nNei libri il nome del personaggio \u00e8 \"Deborah\", ed \u00e8 descritta come voluttuosa, in contrasto con quel che appare in TV. Ne \"La mano sinistra di Dio\" Deborah scopre che suo fratello \u00e8 un serial killer e sembra che lo accetti, anche se a volte \u00e8 scissa tra il suo amore verso il fratello ed il suo senso di giustizia; nella serie, Debra non sa dell'attivit\u00e0 di Dexter e si suppone che non sia capace di gestire tale conoscenza. Tuttavia nell'ultimo episodio della sesta stagione \u00e8 testimone dell'omicidio di un serial killer da parte di Dexter.\nAl termine di \"Dexter il delicato\", Deborah \u00e8 incinta del suo fidanzato, Kyle Chutsky. In \"Doppio Dexter\" Deborah \u00e8 diversa rispetto ai romanzi precedenti; a causa della nascita del figlio Nicholas \u00e8 diventata meno sboccata e manesca, sorprendendo non poco suo fratello Dexter.\nCritica.\nJennifer Carpenter ha impressionato molto la critica per la sua interpretazione della sorella del protagonista. Il giornalista Jack Marx la descrive come \u00abforte e sgraziata\u00bb e \u00abcos\u00ec perfetta che molti spettatori scambiano le imperfezioni del personaggio per quelle dell'attrice\u00bb.\nPer la sua interpretazione \u00e8 stata nominata a tre Saturn Awards come miglior attrice non protagonista in televisione nel 2007, nel 2008 e nel 2010, e ha vinto l'Award nel 2009."}
{"id": "3495049", "revid": "1442080", "url": "https://it.wikipedia.org/wiki?curid=3495049", "title": "Nicolas Dewalque", "text": ""}
{"id": "3495050", "revid": "621682", "url": "https://it.wikipedia.org/wiki?curid=3495050", "title": "Nico Dewalque", "text": ""}
{"id": "3495061", "revid": "767487", "url": "https://it.wikipedia.org/wiki?curid=3495061", "title": "Martin Lippens", "text": ""}
{"id": "3495066", "revid": "1031941", "url": "https://it.wikipedia.org/wiki?curid=3495066", "title": "Backbreaker (videogioco)", "text": "Backbreaker \u00e8 un videogioco di football americano, sviluppato da British sviluppatore di tecnologia NaturalMotion, e pubblicato il 1\u00ba giugno 2010 in Nord America e il 25 giugno 2010 in Europa.\nUna delle sue caratteristiche principali \u00e8 l'utilizzo di \"Euphoria\", un motore di animazione gioco che determina le animazioni in modo dinamico. \"Backbreaker\" non utilizza le squadre della National Football League (NFL), perch\u00e9 Electronic Arts ha una licenza esclusiva per la produzione di giochi in NFL. NaturalMotion ha annunciato \"Backbreaker\" nell'agosto del 2007, con data di pubblicazione a fine 2008. Il gioco ha finito per essere rimandata fino a met\u00e0 2010.\n\"Backbreaker\" ha ricevuto recensioni contrastanti. Infatti \u00e8 stato lodato per il sistema di animazione \"Euphoria\", che ha reso pi\u00f9 realistico il gioco fisico, e l'editor logo, \u00e8 stato anche criticato per il gioco online, privo di passaggio. Dopo le recensioni, il gioco \u00e8 stato modificato con la patch Greathouse. La versione Xbox 360 del gioco ha ricevuto un punteggio complessivo del 54%, mentre la versione PlayStation 3 ha ricevuto un 58%. L'iPhone e alla versione Android \u00e8 stato dato un punteggio di 4,5 stelle su 5 da Touch Arcade."}
{"id": "3495067", "revid": "599013", "url": "https://it.wikipedia.org/wiki?curid=3495067", "title": "Henri Meert", "text": "Carriera.\nClub.\nHa giocato per diciotto stagioni con l'Anderlecht, con cui ha vinto per otto volte il campionato belga.\nNazionale.\nHa giocato complessivamente 33 partite con la maglia della Nazionale belga."}
{"id": "3495068", "revid": "1494169", "url": "https://it.wikipedia.org/wiki?curid=3495068", "title": "Jonas Eriksson", "text": ""}
{"id": "3495072", "revid": "599013", "url": "https://it.wikipedia.org/wiki?curid=3495072", "title": "Jean Plaskie", "text": ""}
{"id": "3495074", "revid": "2130303", "url": "https://it.wikipedia.org/wiki?curid=3495074", "title": "Chiesa di Santa Maria della Visitazione (Ferrara)", "text": "La chiesa della Visitazione di Maria Vergine, o della Madonna della porta di sotto, detta della Madonnina, \u00e8 una chiesa di Ferrara che sorge in angolo tra le vie Formignana e Carlo Mayr.\nStoria.\nEdificata nel 1526 per volont\u00e0 popolare al fine di custodire al suo interno la veneratissima immagine in affresco della Madonna della Porta di Sotto, rimasta integra sotto le macerie della struttura appartenente alle mura medievali, demolita per volont\u00e0 di Alfonso I d'Este nel 1510. Danneggiata dal terremoto del 1570 fu restaurata e ricostruita nel prospetto di facciata dall'architetto Alberto Schiatti. Dal 1615 al 1797 fu affidata ai chierici dell'Ordine di San Camillo de Lellis. Espropriata dal demanio nel 1810, venne riaperta al culto nel 1813. Nuovamente officiata dai Camilliani, poi dai Missionari del Preziosissimo Sangue, divenne parrocchia nel 1957.\nArchitettura.\nLa facciata tardorinascimentale, realizzata in cotto a vista, presenta un ordine inferiore scandito da lesene doriche su alto basamento che sorreggono il fregio ed un ordine superiore con lesene ioniche a sostegno del timpano, raccordato a due pinnacoli laterali tramite volute. Il portale e le finestre sono incorniciati da elementi verticali marmorei a sostegno di un architrave con cimasa spezzata. \nLa struttura absidale si articola in tre absidi dove quelle laterali sono di volume inferiore. \nL'interno, a croce greca con tre navate, si distingue per la presenza degli elementi portanti in cotto. Tra le opere conservate nella chiesa, si trovano l'immagine prodigiosa della Madonnina, attribuita ad un pittore ferrarese del XV secolo, il \"San Carlo Borromeo in estasi\" del Bononi (in deposito presso Musei Civici di Arte Antica), il \"San Gerolamo\" del Bastianino, due tele di Gaspare Venturini (XVI secolo) ed una tela dal soggetto figurativo raro, col \"Cristo che scende dalla Croce verso la Beata Lutgarda\"."}
{"id": "3495080", "revid": "640389", "url": "https://it.wikipedia.org/wiki?curid=3495080", "title": "Campionati mondiali di taekwondo 2011", "text": "I Campionati mondiali di taekwondo 2011 sono stati la 20\u00aa edizione dei campionati mondiali di taekwondo, organizzati dalla World Taekwondo Federation, e si sono svolti a Gyeongju, in Corea del Sud, dal 1\u00ba al 6 maggio 2011."}
{"id": "3495081", "revid": "599013", "url": "https://it.wikipedia.org/wiki?curid=3495081", "title": "Jacques Stockman", "text": "Carriera.\nGiocatore.\nFu capocannoniere del campionato belga nel 1962."}
{"id": "3495082", "revid": "621682", "url": "https://it.wikipedia.org/wiki?curid=3495082", "title": "Jacky Stockman", "text": ""}
{"id": "3495083", "revid": "438678", "url": "https://it.wikipedia.org/wiki?curid=3495083", "title": "The Heart of Maryland (film 1921)", "text": "The Heart of Maryland \u00e8 un film muto del 1921 diretto da Tom Terriss.\nIl soggetto \u00e8 tratto da \"The Heart of Maryland\", un'opera teatrale di David Belasco ambientata all'epoca della guerra di secessione americana da cui era gi\u00e0 stata tratta una versione cinematografica nel 1915, \"Barriera di sangue (The Heart of Maryland)\" di Herbert Brenon.\nIl testo teatrale verr\u00e0 poi ripreso nel 1927 da Lloyd Bacon per un altro remake, \"Barriera di sangue\" con Dolores Costello, famosa attrice teatrale e moglie di John Barrymore.\nTrama.\nAllo scoppio della guerra di Secessione, due fidanzati si trovano improvvisamente in campo avverso. Maryland Calvert appartiene al Sud, mentre il suo innamorato, Alan Kendrick, un ufficiale dell'esercito, anche se nato nel Sud, \u00e8 un unionista.\nDurante la guerra, Alan verr\u00e0 catturato dai confederati vicino alla casa di Maryland. Condannato alla fucilazione, l'ufficiale nordista riuscir\u00e0 a fuggire con l'aiuto di Maryland. La quale, dapprima, riesce a fermare l'esecuzione e poi impedisce alla campana di suonare per allertare i sudisti, bloccandone il batacchio.\nProduzione.\nIl film fu prodotto dalla Vitagraph Company of America.\nDistribuzione.\nIl copyright del film, richiesto dalla Vitagraph Co. of America, fu registrato il 16 marzo 1921 con il numero LP16289.\nDistribuito dalla Vitagraph, il film usc\u00ec nelle sale statunitensi nel maggio 1921.\nNon si conoscono copie ancora esistenti della pellicola che viene considerata presumibilmente perduta."}
{"id": "3495088", "revid": "1543377", "url": "https://it.wikipedia.org/wiki?curid=3495088", "title": "Crystal Harris", "text": "Biografia.\nDi origini italiane per parte materna, il 24 dicembre 2010 ha annunciato il suo fidanzamento con Hugh Hefner, fondatore dell'impero di Playboy, di 60 anni pi\u00f9 anziano di lei: il matrimonio, previsto per il 18 giugno 2011, \u00e8 stato annullato a soli 4 giorni dalla cerimonia.\nDopo alcune divergenze e quindi un nuovo ri-fidanzamento tra i due, il 31 dicembre 2012 Crystal e Hugh Hefner si sono finalmente sposati: la cerimonia si \u00e8 svolta in forma privata alla Playboy Mansion alla presenza di pochissimi invitati e quindi subito dopo la cerimonia Crystal ha cambiato legalmente il suo cognome da Harris a Hefner."}
{"id": "3495089", "revid": "1442080", "url": "https://it.wikipedia.org/wiki?curid=3495089", "title": "\u00c9mile Stijnen", "text": ""}
{"id": "3495090", "revid": "287204", "url": "https://it.wikipedia.org/wiki?curid=3495090", "title": "Emile Stijnen", "text": ""}
{"id": "3495091", "revid": "110157", "url": "https://it.wikipedia.org/wiki?curid=3495091", "title": "Marsala (esploratore)", "text": "Il Marsala \u00e8 stato un esploratore della Regia Marina.\nStoria.\nCostruita nell'Arsenale di Castellammare di Stabia su progetto del generale del Genio navale Giuseppe Rota, la nave fu sin dal principio afflitta da seri problemi all'apparato motore, dovuti anche alla sua complessit\u00e0. Durante le prove in mare svilupp\u00f2 una velocit\u00e0 massima di 27,66 nodi, leggermente superiore a quella del capoclasse \"Bixio\" ma comunque pi\u00f9 bassa rispetto ai 29 nodi previsti dal progetto.\nAll'inizio della prima guerra mondiale il \"Marsala\" aveva base a Brindisi, al comando del capitano di fregata Marchini. La nave faceva parte della IV Divisione navale (incrociatori corazzati \"San Giorgio\", \"San Marco\", \"Pisa\" ed \"Amalfi\").\nL'11 luglio 1915 il \"Marsala\" partecip\u00f2, in qualit\u00e0 di nave di bandiera dell'ammiraglio Millo, alle operazioni per lo sbarco e l'occupazione dell'isola di Pelagosa: in un primo momento l'esploratore, scortato dai cacciatorpediniere francesi \"Commandant Rivi\u00e8re\", \"Bouclier\", \"Bisson\" e \"Magon\", forn\u00ec supporto all'incrociatore ausiliario \"Citt\u00e0 di Palermo\", il cui compito era trasportare e sbarcare il contingente destinato all'occupazione dell'isola; poi il \"Marsala\" appoggi\u00f2 le unit\u00e0 francesi nel loro compito di ricognizione offensiva a Lissa e taglio del cavo telegrafico Lissa-Pelagosa.\nIl 17 luglio il \"Marsala\", insieme ai cacciatorpediniere francesi \"Rivi\u00e9re\", \"Lieutenant Bory\", \"Bouelie\", \"Protet\", \"Magon\" e \"Bisson\", effettu\u00f2 un'azione di bombardamento contro una batteria costiera a Loznica (Dalmazia) e delle installazioni militari (ferrovia costiera, rete telegrafica, rete telefonica ed altro) nei pressi di tale localit\u00e0. La missione, in concomitanza con un altro bombardamento effettuato dalla V Divisione navale, fu interrotta in seguito all'avvistamento \u2013 da parte delle navi della V Divisione \u2013 di sommergibili avversari (che ugualmente silurarono ed affondarono l'incrociatore corazzato \"Garibaldi\" sulla rotta di rientro).\nIntorno al 25-26 febbraio 1916 il \"Marsala\" (al comando del capitano di fregata Conz) incroci\u00f2 tra Cattaro, Valona e Brindisi insieme all'esploratore \"Quarto\", alle corazzate \"Regina Elena\" e \"Napoli\" ed agli incrociatori britannici \"Weymouth\" e \"Liverpool\" a difesa delle operazioni di sgombero delle truppe italiane e serbe da Durazzo.\nIl 25 giugno dello stesso anno la nave\u00a0\u2013 il cui comandante era ora il capitano di fregata Gino Ducci \u2013 fece parte del gruppo di protezione a distanza (composto anche dai cacciatorpediniere \"Impavido\", \"Insidioso\", \"Irrequieto\" ed \"Audace\") durante un attacco dei \"MAS 5\" e \"7\" contro Durazzo: il risultato fu il grave danneggiamento del piroscafo \"Sarajevo\" (1111 tsl).\nDurante il 1916 la nave sub\u00ec inoltre la conversione di 12 delle 14 caldaie alla propulsione a nafta.\nNella notte tra il 14 ed il 15 maggio 1917 il Canale d'Otranto fu oggetto di un duplice attacco austroungarico volto sia a distruggere i \"drifters\", pescherecci armati che pattugliavano lo sbarramento antisommergibile del Canale d'Otranto, sia, come azione diversiva, a distruggere un convoglio italiano diretto in Albania; alle 4.10 del 15 maggio, in seguito a notizie di tali attacchi, il \"Marsala\" fu fatto approntare insieme agli esploratori \"Aquila\" e \"Racchia\", all'incrociatore leggero britannico \"Liverpool\" ed ai cacciatorpediniere \"Insidioso\", \"Impavido\" ed \"Indomito\". Alle 5.30 la formazione lasci\u00f2 Brindisi insieme all'incrociatore leggero \"Dartmouth\" e ad altri due cacciatorpediniere, ed alle 7.45 furono avvistati i cacciatorpediniere austroungarici \"Csepel\" e Balaton. Alle 8.10, mentre i cacciatorpediniere e l'\"Aquila\" attaccavano le due navi avversarie, il \"Marsala\", insieme a \"Racchia\", \"Liverpool\" e \"Dartmouth\", fece rotta su Cattaro per impedirne la ritirata. In seguito ad uno scontro cui parteciparono anche altre unit\u00e0 italiane ed austroungariche la battaglia si concluse con alcune unit\u00e0 danneggiate da entrambe le parti, ma nessun affondamento.\nNel 1919 il \"Marsala\" oper\u00f2 in Libia.\nNel dicembre 1920 il \"Marsala\" fu coinvolto negli eventi conseguenti l'occupazione dannunziana di Fiume. Numerosi legionari fiumani avevano occupato anche Zara e, temendo che in tale citt\u00e0 si potessero ripetere gli eventi del Natale di sangue, pianificarono di catturare il \"Marsala\" (che era ormeggiato nel canale di Zara), usare le sue artiglierie come deterrente contro eventuali attacchi di truppe regolari italiane, imbarcare i legionari zaratini e trasferirli a Sebenico. Al piano avrebbero contribuito i sottocapi Maina, Rangone, Boni e Riccio, che avevano aderito alla causa fiumana. Nella notte tra il 25 ed il 26 dicembre 1920 il \"Marsala\" venne effettivamente catturato da 30 legionari capeggiati dal capitano Calavalle e dal tenente Grossi, ma l'esploratore si rivel\u00f2 pressoch\u00e9 inutilizzabile ai loro fini: i cannoni, privi di otturatori, non potevano essere usati, mentre i problemi alle macchine impedivano la partenza. Dopo che all'unit\u00e0 si furono affiancati due cacciatorpediniere, i legionari dovettero arrendersi ed il \"Marsala\" torn\u00f2 in mani italiane; l'equipaggio dell'esploratore cattur\u00f2 27 dei legionari, che vennero poi sbarcati ad Ancona.\nSuccessivamente il \"Marsala\" venne sottoposto a lavori di modifica in seguito ai quali imbarc\u00f2 due cannoni Vickers Terni da 40/39\u00a0mm.\nCausa il progressivo e grave deterioramento dell'apparato motore, l'esploratore venne nel 1927 e venduto per la demolizione."}
{"id": "3495092", "revid": "228587", "url": "https://it.wikipedia.org/wiki?curid=3495092", "title": "Risultati del motomondiale 1956", "text": "I risultati completi del motomondiale 1956 furono i seguenti\nSistema di punteggio e legenda.\n!width=5%|Pos.||width=6%| 1|| width=6%| 2|| width=6%| 3|| width=6%| 4|| width=6%| 5|| width=6%| 6||width=6%|7&gt;\n!width=5%|Punti"}
{"id": "3495104", "revid": "767487", "url": "https://it.wikipedia.org/wiki?curid=3495104", "title": "Metodo del percorso critico", "text": "Il metodo del percorso critico (in inglese \"critical path method\", CPM) \u00e8 un algoritmo per la pianificazione di una serie di attivit\u00e0 di progetto. Si tratta di un importante strumento per un'efficace gestione di esso, spesso utilizzato nell'ambito della ricerca operativa.\nStoria.\nIl metodo del percorso critico \u00e8 una tecnica di modellazione del progetto sviluppata alla fine del 1950 da parte di Morgan R. Walker di DuPont e James E. Kelley, Jr. di Remington Rand. Kelley e Walker collegarono i loro ricordi di sviluppo del CPM nel 1989. Kelley attribu\u00ec il termine \"percorso critico\" per gli sviluppatori del Program Evaluation e Review Technique il quale \u00e8 stato sviluppato all'incirca lo stesso tempo da Booz Allen Hamilton e dalla US Navy. I precursori di quello che \u00e8 venuto a conoscersi come percorso critico sono state sviluppati e messi in pratica da DuPont tra il 1940 e il 1943 e hanno contribuito al successo del Progetto Manhattan.\nIl CPM \u00e8 comunemente utilizzato con tutte le forme di progetti, tra cui l'edilizia, l'industria aerospaziale e della difesa, sviluppo software, progetti di ricerca, sviluppo prodotti, progettazione e manutenzione degli impianti, e anche altri. A qualsiasi progetto di attivit\u00e0 interdipendente \u00e8 possibile applicare questo metodo di analisi matematica. Anche se il programma originale CPM e l'approccio non \u00e8 pi\u00f9 utilizzato, il termine viene generalmente applicato a qualsiasi approccio utilizzato per analizzare una rete logica di schema di progetto.\nTecnica di base.\nLa tecnica fondamentale per l'utilizzo del CPM \u00e8 quello di costruire un modello del progetto che include quanto segue:\nUtilizzando questi valori, il CPM calcola il percorso pi\u00f9 lungo di attivit\u00e0 previste per la fine del progetto, e la data di al pi\u00f9 presto e al pi\u00f9 tardi in cui ogni attivit\u00e0 pu\u00f2 iniziare e finire senza comportare allungamenti temporali del progetto. Questo processo determina quali sono le attivit\u00e0 \"critiche\" (cio\u00e8, sul percorso pi\u00f9 lungo) e quelle che permettono un possibile slittamento (\"total float\"), che possono essere cio\u00e8 ritardate senza rendere il progetto pi\u00f9 lungo. Nella gestione dei progetti, un percorso critico \u00e8 la sequenza delle attivit\u00e0 concatenate che si sommano dando luogo alla pi\u00f9 lunga durata complessiva. Questa determina il pi\u00f9 breve tempo possibile per completare il progetto. Qualsiasi ritardo di un'attivit\u00e0 del percorso critico investe direttamente la prevista data di completamento del progetto. Un progetto pu\u00f2 avere diversi percorsi critici. Un percorso parallelo aggiuntivo attraverso la rete con una durata totale inferiore al percorso critico \u00e8 chiamato percorso sub-critico o non critico.\nQuesti risultati permettono ai manager di individuare le priorit\u00e0 per una gestione efficace del completamento del progetto, e per abbreviare il percorso previsto critico, da \"fast tracking\" (cio\u00e8, di eseguire pi\u00f9 attivit\u00e0 in parallelo), e / o da \"crashare il percorso critico\" (cio\u00e8, accorciare la durata delle attivit\u00e0 del percorso critico con l'aggiunta di risorse).\nSviluppo.\nOriginariamente, il metodo del percorso critico prendeva in considerazione solo le dipendenze logiche tra gli elementi terminali. Da allora, \u00e8 stata ampliato per consentire l'inserimento di risorse relative a ciascuna attivit\u00e0, attraverso processi chiamati assegnazioni di risorse per attivit\u00e0 e livellamento delle risorse. Un calendario delle risorse livellato pu\u00f2 comprendere i ritardi dovuti alla carenza di risorse (ad esempio, l'indisponibilit\u00e0 di una risorsa al tempo necessario), e pu\u00f2 causare un percorso in precedenza pi\u00f9 breve per diventare poi il pi\u00f9 lungo o richiedere pi\u00f9 \"risorse critiche\" del percorso. Un concetto correlato si chiama la catena critica, che cerca di tutelare l'attivit\u00e0 e la durata del progetto di ritardi imprevisti a causa di risorse limitate.\nDal momento che i programmi di progetto cambiano su base regolare, CPM consente il monitoraggio continuo del programma, e permette al project manager di monitorare le attivit\u00e0 critiche, e avvisa il responsabile del progetto alla possibilit\u00e0 che le attivit\u00e0 non critiche possano essere ritardate oltre il loro total float, creando cos\u00ec un nuovo percorso critico e ritardando il completamento del progetto. Inoltre, il metodo pu\u00f2 facilmente incorporare i concetti di previsioni stocastiche, utilizzando la Program Evaluation and Review Technique (PERT) e la catena metodologia evento.\nAttualmente, ci sono diverse soluzioni software disponibili nel settore industriale che utilizzano il metodo CPM di programmazione; si veda, per esempio, l'elenco di software di project management. Il metodo attualmente utilizzato da pi\u00f9 software di gestione dei progetti si basa su un approccio di calcolo manuale sviluppato da Fondahl della Stanford University.\nFlessibilit\u00e0.\nUn programma generato utilizzando tecniche del percorso critico spesso non si realizza precisamente, le stime sono utilizzate per calcolare i tempi: in errore, i risultati delle analisi possono cambiare. Ci\u00f2 potrebbe causare un risultato a sorpresa nella realizzazione del progetto se le stime sono ciecamente credute, e se le modifiche non vengono affrontate tempestivamente. Tuttavia, la struttura di analisi del percorso critico \u00e8 tale che la variazione rispetto al programma originale causata da qualsiasi cambiamento pu\u00f2 essere misurata, e il suo impatto sia migliorato o modificato. In effetti, un elemento importante di analisi del progetto post-mortem \u00e8 il percorso Costruito critici (ABCP), che analizza le cause specifiche e gli impatti dei cambiamenti tra il programma previsto e pianifica l'eventuale reale attuazione."}
{"id": "3495106", "revid": "268111", "url": "https://it.wikipedia.org/wiki?curid=3495106", "title": "Crowner", "text": "Crowner \u00e8 un pannello espositivo raffigurante il logo di un'azienda, il marchio o uno slogan pubblicitario. Esso pu\u00f2 essere stampato su carta e applicato successivamente al pannello (di cartone o altro materiale) oppure stampato direttamente sullo stesso (serigrafato). Il termine deriva dall'inglese \"crown\" che significa \"corona\", in quanto viene posto ad una certa altezza in modo che possa essere visibile anche a distanza."}
{"id": "3495109", "revid": "336956", "url": "https://it.wikipedia.org/wiki?curid=3495109", "title": "GLX 160", "text": ""}
{"id": "3495111", "revid": "729019", "url": "https://it.wikipedia.org/wiki?curid=3495111", "title": "Risultati del motomondiale 1957", "text": "I risultati completi del motomondiale 1957 furono i seguenti\nSistema di punteggio e legenda.\n!width=5%|Pos.||width=6%| 1|| width=6%| 2|| width=6%| 3|| width=6%| 4|| width=6%| 5|| width=6%| 6||width=6%|7&gt;\n!width=5%|Punti"}
{"id": "3495123", "revid": "1915706", "url": "https://it.wikipedia.org/wiki?curid=3495123", "title": "Cloruro di molibdeno(II)", "text": "Col nome di cloruro di molibdeno(II) o dicloruro di molibdeno si intendono pi\u00f9 composti chimici binari tra molibdeno e cloro con formula minima MoCl2. Si conoscono almeno due forme, che hanno attratto l'interesse dei ricercatori per la loro struttura inattesa e per il fatto che possono formare centinaia di derivati.\nStruttura.\nLe specie di formula MoCl2 non adottano la struttura a impacchettamento compatto che ci si potrebbe aspettare, simile a quella presente in composti come rutilo e ioduro di cadmio. Il molibdeno(II) \u00e8 un catione piuttosto grosso e preferisce formare composti con legami metallo-metallo, cio\u00e8 composti cluster. Questo \u00e8 il comportamento osservato anche per i metalli dei primi gruppi di transizione (gruppi del titanio, vanadio, cromo e manganese) nel formare alogenuri in stato di ossidazione minore di quattro (con rapporto alogenuro/metallo &lt; 4).\nUna forma di MoCl2 ha in realt\u00e0 formula Mo6Cl12, ed \u00e8 un solido giallo, insolubile in acqua, che si decompone per riscaldamento oltre 530\u00a0\u00b0C. Si tratta di una specie polimerica formata da cluster cubici Mo6Cl84+ con altri leganti a ponte cloruro che connettono i vari cluster. Questo materiale si trasforma facilmente in sali contenenti il dianione [Mo6Cl14]2\u2013. In questo anione i sei atomi di molibdeno formano un ottaedro contenuto in un cubo definito da otto atomi di cloro; l'intorno di coordinazione di ogni atomo di molibdeno consiste di quattro leganti cloruro a ponte triplo, quattro Mo vicini, pi\u00f9 un atomo di cloro terminale. Il cluster possiede un numero \"magico\" di elettroni pari a 24; ogni Mo(II) ne fornisce quattro.\nSintesi e reattivit\u00e0.\nMo6Cl12 si prepara per reazione del cloruro di molibdeno(V) con molibdeno metallico:\nQuesta reazione procede attraverso gli intermedi MoCl3 e MoCl4, anch'essi ridotti in presenza di un eccesso di molibdeno metallico. La reazione viene condotta in una fornace a tubo a 600\u2013650\u00a0\u00b0C.\nUna volta isolato, Mo6Cl12 pu\u00f2 dare molte reazioni mantenendo intatto il nucleo centrale Mo612+. Per riscaldamento in acido cloridrico concentrato forma (H3O)2[Mo6Cl14]. I cloruri terminali all'esterno possono essere scambiati facilmente:\nIn condizioni pi\u00f9 drastiche si possono scambiare tutti e 14 i leganti, ottenendo sali contenenti gli anioni [Mo6Br14]2\u2013 e [Mo6I14]2\u2013.\nCluster apparentati.\nEsistono vari cluster ci struttura simile a [Mo6Cl14]2\u2013. L'analogo di tungsteno \u00e8 noto. Tantalio e niobio formano cluster collegati dove gli alogenuri sono a ponte sugli spigoli dell'ottaedro anzich\u00e9 sulle facce; ne risulta la formula [Ta6Cl18]4\u2013.\nSono molto studiati anche derivati di zolfo e selenio. [Re6Se8Cl6]4\u2013 ha lo stesso numero di elettroni esterni di [Mo6Cl12]2\u2013.\nI cluster Mo6S8L6, analoghi delle \"fasi di Chevrel\", sono stati preparati per azione di fonti di solfuro con Mo6Cl14 in presenza di leganti donatori L."}
{"id": "3495124", "revid": "1305772", "url": "https://it.wikipedia.org/wiki?curid=3495124", "title": "La pioggia", "text": "Esistono pi\u00f9 brani con questo titolo:"}
{"id": "3495129", "revid": "354397", "url": "https://it.wikipedia.org/wiki?curid=3495129", "title": "Dicloruro di molibdeno", "text": ""}
{"id": "3495130", "revid": "488739", "url": "https://it.wikipedia.org/wiki?curid=3495130", "title": "MoCl2", "text": ""}
{"id": "3495135", "revid": "767487", "url": "https://it.wikipedia.org/wiki?curid=3495135", "title": "Tom Piotrowski", "text": ""}
{"id": "3495136", "revid": "729019", "url": "https://it.wikipedia.org/wiki?curid=3495136", "title": "Strada statale 710 Tangenziale Est di Campobasso", "text": "La strada statale 710 Tangenziale Est di Campobasso (SS 710), gi\u00e0 \"nuova strada ANAS 276 Tangenziale Est di Campobasso (NSA 276)\", \u00e8 una strada statale italiana, il cui percorso lambisce a est la citt\u00e0 di Campobasso.\nPercorso.\nLa strada ha origine dalla strada statale 87 Sannitica all'altezza del km 132,300 circa, a sud-ovest del centro abitato di Campobasso in localit\u00e0 San Vito. La strada taglia in due la parte meridionale della citt\u00e0 per mezzo di viadotti e della galleria \"Vazzieri - San Vito\" lunga pi\u00f9 di 500 metri.\nL'arteria al momento della sua costruzione fu pensata come variante alla strada statale 87 Sannitica che attraversa invece il centro abitato di Campobasso. Gran parte della segnaletica negli anni ha fatto riferimento difatti alla SS 87, mentre in tempi recenti \u00e8 possibile riscontrare la denominazione \"tangenziale Est\".\nLa classificazione attuale risale al 2019 col seguente itinerario: \"Innesto con la S.S. n. 87 a S. Vito (Campobasso) - Innesto con la S.S. n. 647 dir.B presso Ripalimosani\" ."}
{"id": "3495139", "revid": "1078002", "url": "https://it.wikipedia.org/wiki?curid=3495139", "title": "Valle del Piomba", "text": "La valle del Piomba \u00e8 una valle situata a meridione della provincia di Teramo che segna il confine tra le provincie di Teramo e Pescara; confina con i bacini idrografici del fiume Fino del fiume Saline e del fiume Vomano. Ha una lunghezza di 40\u00a0km e si presenta come un'importante corridoio ecologico che dal mare Adriatico risale verso l'interno. \nLa valle del Piomba \u00e8 un territorio dove l'impatto industriale a differenza delle altre valli \u00e8 poco significativo, infatti gli unici centri industriali della valle sono situati nella contrada Piomba Alta di Silvi e nella localit\u00e0 di Villa Bozza, il centro abitato pi\u00f9 popolato della valle, mentre il settore pi\u00f9 diffuso in questo comprensorio \u00e8 quello agricolo-zootecnico, che influensa anche la portata del fiume Piomba."}
{"id": "3495146", "revid": "120081688", "url": "https://it.wikipedia.org/wiki?curid=3495146", "title": "La pioggia (Zecchino d'Oro 1997)", "text": " \u00e8 un brano musicale del 1997 scritto da Yumiko Ashikawa, italianizzato da Sergio Menegale, composto da Yumiko Ashikawa e Minoru Kainuma nell'interpretazione dell'autrice Yumiko Ashikawa (8 anni, di Tokyo), in gara per il 40\u00ba Zecchino d'Oro.\nNel 1998, il brano \u00e8 stato cantato dal Piccolo Coro dell'Antoniano nel corso della trasmissione La Banda dello Zecchino.\nIn occasione del 65simo anno di attivit\u00e0 del coro Otowa Yurikago Kai (di cui Yumiko fa parte), il brano \u00e8 incluso nel CD , pubblicato il 19 settembre 1998 da Sony Records."}
{"id": "3495147", "revid": "253269", "url": "https://it.wikipedia.org/wiki?curid=3495147", "title": "Dabney Coleman", "text": "Attivo sul piccolo e grande schermo da mezzo secolo (l'esordio \u00e8 del 1961), Coleman \u00e8 un veterano soprattutto di serie televisive, avendo partecipato a decine di produzioni, molte volte come caratterista o co-protagonista di singoli episodi, ma spesso anche facendo parte del cast principale.\nDoppiatori italiani.\nNei prodotti in cui ha partecipato come doppiatore, in italiano \u00e8 stato sostituito da:"}
{"id": "3495154", "revid": "22475", "url": "https://it.wikipedia.org/wiki?curid=3495154", "title": "Pteropus caniceps", "text": "La volpe volante dalla testa cinerina (Pteropus caniceps ) \u00e8 un pipistrello appartenente alla famiglia degli Pteropodidi, endemico delle Isole Molucche.\nDescrizione.\nDimensioni.\nPipistrello di medie dimensioni, con la lunghezza della testa e del corpo fino a , la lunghezza dell'avambraccio tra 135 e , la lunghezza del piede tra 45,5 e , la lunghezza delle orecchie di e un peso fino a .\nAspetto.\nLa pelliccia \u00e8 corta e setosa. Le parti dorsali sono bruno-rossastre o marroni scure cosparse densamente di peli argentati, la testa e le spalle sono giallo-brunastre con la base dei peli marrone scura, mentre le parti ventrali sono brunastre. Il muso \u00e8 lungo e affusolato, gli occhi sono grandi. Le orecchie sono lunghe, strette e con l'estremit\u00e0 appuntita. La tibia \u00e8 priva di peli. Le membrane alari sono attaccate lungo i fianchi del corpo. \u00c8 privo di coda, mentre l'uropatagio \u00e8 ridotto ad una sottile membrana lungo la parte interna degli arti inferiori.\nBiologia.\nComportamento.\nSi rifugia in coppie nelle cavit\u00e0 degli alberi. Sembra non essere dipendente da fonti d'acqua.\nRiproduzione.\nSono state registrate nascite di piccoli durante il mese di novembre.\nDistribuzione e habitat.\nQuesta specie \u00e8 limitata alle isole di Halmahera, Ternate, Tidore, Kayoa e Bacan nell'arcipelago delle Isole Molucche settentrionali.\nVive in ambienti sia primari che disturbati fino a 1.630 metri di altitudine.\nTassonomia.\nIn accordo alla suddivisione del genere \"Pteropus\" effettuata da Andersen, \"P. caniceps\" appartiene come unica specie allo \"P. caniceps species Group\". Tale appartenenza si basa sulle caratteristiche di avere il cranio tipicamente pteropino, sulla presenza di un ripiano basale nei premolari e sulle orecchie allungate.\nAltre specie simpatriche dello stesso genere: \"P. conspicillatus\", \"P. hypomelanus\" e \"P. personatus\" .\nSinonimi.\n\"Pteropus dobsoni\" (), \u00e8 basato su un unico esemplare depositato presso il Natural History Museum di Londra ed acquistato nella met\u00e0 dell'800 da G.A.Frank, con associata un'etichetta che indica come presunta localit\u00e0 di provenienza \"Celebes\" (l'odierna isola di Sulawesi). Tuttavia nessun altro esemplare \u00e8 stato raccolto sull'isola indonesiana fino ad oggi, ed anche una serie proveniente dall'isola di Peleng risulta di dubbia assegnazione.\nStato di conservazione.\nLa IUCN Red List, considerata la ristrettezza del suo areale, la perdita progressiva del suo Habitat e la caccia, classifica \"P. caniceps\" come specie prossima alla minaccia (NT)."}
{"id": "3495156", "revid": "834", "url": "https://it.wikipedia.org/wiki?curid=3495156", "title": "Tribute to The Gods", "text": ""}
{"id": "3495164", "revid": "767487", "url": "https://it.wikipedia.org/wiki?curid=3495164", "title": "Logan Vander Velden", "text": ""}
{"id": "3495177", "revid": "1318658", "url": "https://it.wikipedia.org/wiki?curid=3495177", "title": "Publio Licinio Crasso (console 97 a.C.)", "text": "Famiglia.\nPublio Licinio Crasso era membro dell'importante ramo dei Crassi, appartenente alla plebea gens Licinia; la madre fu una certa Tertula e il padre Marco Licinio Crasso Agelasto, figlio a sua volta di Publio Licinio Crasso Dive Muciano, che ricopr\u00ec le cariche di console e di pontefice massimo. Il fratello, Marco Licinio Crasso, fu pretore nel 107 a.C.\nEbbe come moglie Venuleia, che gli diede Publio Licinio Crasso (morto nella guerra sociale), Lucio Licinio Crasso (assassinato nell'87 a.C.) ed il futuro triumviro Marco Licinio Crasso. Visse accanto alla famiglia vedendo il matrimonio di Publio e Licinio e la nascita del nipote.\nBiografia.\nCrasso inizi\u00f2 come finanziatore a Narbona, nell'omonima provincia romana, e prima del consolato (probabilmente quando era ancora edile) propose la \"lex Licinia\" che regolava il lusso, presto approvata ma annullata nel 98 a.C. Da edile propose anche una legge che limitasse il fasto dei giochi circensi. Nel 97 a.C. fu eletto console assieme a Gneo Cornelio Lentulo, e durante il consolato furono emanate leggi che proibivano le arti magiche ed il sacrificio umano. Tra il 97 a.C. ed il 93 a.C. fu governatore della Spagna Ulteriore, dove sconfisse i Lusitani in una battaglia, vittoria che gli fece meritare il trionfo.\nFu nominato legato da Lucio Giulio Cesare nel 90 a.C., durante la guerra sociale, e divenne censore assieme all'amico Cesare, facendo bandire vini ed unguenti non provenienti dall'Italia. Divise poi gli italici, che avevano ottenuto la cittadinanza romana dopo la guerra sociale, in nuove trib\u00f9.\nNonostante fosse molto ricco, Crasso non visse in una grande casa. Assistette neutrale allo scontro tra gli \"optimates\" di Silla ed i \"populares\" di Mario, ma, quando quest'ultimo prese Roma nell'87 a.C., mor\u00ec, forse suicida."}
{"id": "3495179", "revid": "599013", "url": "https://it.wikipedia.org/wiki?curid=3495179", "title": "Bubba Wilson", "text": ""}
{"id": "3495181", "revid": "448172", "url": "https://it.wikipedia.org/wiki?curid=3495181", "title": "Publio Licinio Crasso Dive", "text": ""}
{"id": "3495182", "revid": "411054", "url": "https://it.wikipedia.org/wiki?curid=3495182", "title": "Open field", "text": ""}
{"id": "3495184", "revid": "767487", "url": "https://it.wikipedia.org/wiki?curid=3495184", "title": "813 (film 1923)", "text": "813, indicato anche con il titolo Rupimono \"(\u30eb\u30d4\u30e2\u30ce)\" \u00e8 un film del 1923, diretto da Kenji Mizoguchi.\nSesta opera della filmografia del regista, \u00e8 basata sul personaggio Arsenio Lupin di Maurice Leblanc.\nDistribuzione.\nIl film \u00e8 stato distribuito esclusivamente in Giappone, essendo andato perduto."}
{"id": "3495189", "revid": "125924227", "url": "https://it.wikipedia.org/wiki?curid=3495189", "title": "Tunu\u00e9", "text": "Tunu\u00e9 \u00e8 una casa editrice italiana, alla quale dal 2010 fa capo la scuola di fumetto \"Tunu\u00e9Lab\".\nStoria.\nInizialmente i due soci fondatori della Tunu\u00e9, Massimiliano Clemente (attuale direttore editoriale) ed Emanuele Di Giorgi (amministratore della societ\u00e0) crearono una fanzine intitolata \"Smettila!\". Da questa iniziativa, nasce nel 2000 il portale Komix.it Fumetti @ 360\u00b0, che \u00e8 stato ai vertici dell'informazione tematica con pi\u00f9 di 200.000 iscritti ai Feed RSS.\nTunu\u00e9 \u00e8 un nome di fantasia, un suono, un semplice enunciato immaginario che non ha significato o riferimento simbolico, \u00e8 la perfetta identificazione di ci\u00f2 che la casa editrice vuole testimoniare all'esterno: non avere confini n\u00e9 delimitazioni di genere e connotarsi come una realt\u00e0 dinamica e innovativa.\nIn pochi anni dalla fondazione Tunu\u00e9 \u00e8 divenuta un punto di riferimento sia per i lettori che per i critici. La casa editrice \u00e8 specializzata nella saggistica dedicata al fumetto, all'animazione, ai videogiochi e ai fenomeni pop contemporanei e in graphic novel di talenti italiani e internazionali di cui un esempio \u00e8 l'iberico Paco Roca le cui opere in Italia sono pubblicate da Tunu\u00e9.\nL'esordio editoriale della Tunu\u00e9 \u00e8 avvenuto nel 2005 con due collane di saggistica: \"Le virgole\" e \"Lapilli\", curate dalla direzione scientifica di Marco Pellitteri, e con la collana di graphic novel \"Prospero's Books\".\nNel 2006 nasce il periodico \"Mono\" a cui hanno collaborato nel corso degli anni figure del calibro di Milo Manara, Vittorio Giardino, Silvia Ziche, Leo Ortolani, Ivo Milazzo, Piero Tonin, Luca Enoch e Massimo Giacon. Mentre nel 2008 viene lanciata \"Esprit\", una collana di studi su media e immaginario diretta da Sergio Brancato e Gino Frezza.\nNel 2009 Tunu\u00e9 presenta due nuove collane: \"Lapilli Giganti\", con la traduzione del meglio della saggistica mondiale e \"Album\", monografie sugli autori dei graphic novel Tunu\u00e9; sempre lo stesso anno la casa editrice fa partire un'iniziativa sperimentale: \"Burumballa\", un'antologia di racconti a fumetti che d\u00e0 spazio agli autori esordienti.\n\u00c8 del 2010, invece, la nascita di \"Tipitondi\", collana per giovani lettori, e \"FRIZZZ\" una nuova collana di saggistica dedicata alla cultura pop.\nNel 2012, con il saggio \"Storia dell'animazione giapponese. Autori, arte, industria, successo dal 1917 a oggi\" di Guido Tavassi, viene inaugurata la nuova collana \"Lapilli Extra\", dedicata a corposi saggi inediti, corredati di appendici iconografiche a colori e in formato pi\u00f9 grande rispetto ai \"Lapilli\", lo stesso dei \"Lapilli Giganti\".\nDal dicembre 2012 lo scrittore Vanni Santoni assume la dirigenza della narrativa di Tunu\u00e9, che in breve tempo si afferma come una delle principali fucine italiane di nuovi talenti letterari.\nDa dicembre 2015 \u00e8 partita la collana di \"picture book\" \u00abMirari\u00bb, casa italiana dell'autore premio Oscar\u00ae Shaun Tan.\nDal 2015 Tunu\u00e9 pubblica l'ex serie Disney \"Monster Allergy\", recuperando le vecchie storie in una lussuosa edizione deluxe e dando vita a nuove avventure sempre con lo stesso team creativo: Katja Centomo, Francesco Artibani, Alessandro Barbucci e Barbara Canepa.\nIl 9 marzo 2018, nel corso dell'incontro \u00abRivoluzione Graphic Novel\u00bb, tenutosi a Milano durante il festival Tempo di libri, \u00e8 stata data notizia dell'entrata nella compagine societaria della Tunu\u00e9 della casa editrice Il Castoro, che rileva la maggioranza delle quote.\nPubblicazioni.\nLe opere pubblicate da Tunu\u00e9 si dividono in due articolati filoni:\nA questi due filoni si aggiungono: nel 2006 pubblica la rivista Mono, per un totale di 10 numeri; dal 2014 la collana di narrativa italiana, \u00abRomanzi\u00bb, diretta dallo scrittore Vanni Santoni, che ha riscosso notevoli successivi di critica e pubblico (candidature al Premio Strega, vendita dei diritti di adattamento cinematografico, vendita diritti all'estero...); da dicembre 2015 si chiude il cerchio intorno alle storie con la collana di \"picture book\" \u00abMirari\u00bb.\nRiconoscimenti.\nNel corso degli anni Tunu\u00e9 ha vinto diversi premi, fra cui:"}
{"id": "3495190", "revid": "767487", "url": "https://it.wikipedia.org/wiki?curid=3495190", "title": "Michael Wilson (cestista)", "text": "Nel 2000 \u00e8 stato in grado di schiacciare a un canestro posto all'altezza record di 12 piedi, corrispondenti a 3,65 metri."}
{"id": "3495193", "revid": "300067", "url": "https://it.wikipedia.org/wiki?curid=3495193", "title": "Michael Wilson", "text": ""}
{"id": "3495195", "revid": "767487", "url": "https://it.wikipedia.org/wiki?curid=3495195", "title": "Polittico di sant'Orsola", "text": "Il polittico di sant'Orsola \u00e8 un dipinto a tempera su tavola di Antonio Vivarini, databile al 1440-1445 e conservato frammentario nel Museo diocesano di Brescia.\nL'opera proviene dalla chiesa di San Pietro in Oliveto, dalla quale fu trasferita durante l'Ottocento dopo l'acquisizione del monastero e dei suoi beni da parte del Seminario vescovile. Il polittico, del quale sopravvivono solo tre pannelli, il centrale e due laterali, \u00e8 stato smembrato in epoca imprecisabile e si trova privo della cornice originale, ancora rilevabile nelle tracce presenti sulle tavole.\nStoria.\nLe tre tavole facevano parte di un polittico che doveva comprendere almeno altri due pannelli, in modo da armonizzare in perfetta corrispondenza simmetrica la positura dei due santi superstiti e il relativo, diverso colore dei gradoni sui quali appoggiano. Considerando poi il modo consueto del Vivarini di assemblare i polittici, diventa verosimile supporre l'esistenza di una predella, anch'essa scomparsa. L'opera \u00e8 segnalata per la prima volta nella chiesa di San Pietro in Oliveto da Ottavio Rossi nel 1620 con l'ascrizione a Vincenzo Foppa, ma senza una descrizione particolareggiata dei pannelli.\nAltri studiosi, nel corso dei secoli, ne fanno simile accenno, fino ad Alessandro Sala che, nel 1834, lo segnala ormai in sacrestia e composto dai tre pannelli attuali: \"la Sant'Orsola con compagne martiri; come pure i Santi Pietro e Paolo, in tavole separate con fondo dorato\". Nel momento in cui il Sala scriveva, il monastero di San Pietro in Oliveto era gi\u00e0 passato nelle propriet\u00e0 del Seminario vescovile e, con esso, tutti i suoi beni, compreso il frammentario polittico. Le tre tavole seguiranno di conseguenza gli spostamenti del seminario, lasciando il monastero e arrivando infine nella collezione del Museo diocesano.\nDescrizione.\nI tre pannelli separati, unici superstiti noti del polittico, raffigurano san Pietro, san Paolo e, nella tavola centrale, sant'Orsola accompagnata dalle vergini. I due santi laterali recano i simboli legati alla loro consueta iconografia, mentre sant'Orsola \u00e8 raffigurata in un sontuoso abito, con una corona sul capo e due stendardi tra le mani, mentre tutt'attorno si affolla il gruppo delle vergini. Lo sfondo \u00e8 dorato per tutte e tre le tavole.\nAttorno alle figure si pu\u00f2 ancora scorgere la traccia degli archi a sesto acuto della cornice originale entro i quali erano posizionati i pannelli, tracce che lasciano pertanto supporre la conformazione primitiva dell'opera. Lungo le tracce, in particolare sul pannello di destra, si riconoscono ancora peducci e fioriture e l'arco della tavola centrale terminava con una leggera inflessione a cuspide.\nStile.\nL'assegnazione alla mano di Antonio Vivarini viene proposta per la prima volta da Giovanni Battista Cavalcaselle nel 1868, ipotesi poi universalmente accettata dalla critica successiva. La supposta collaborazione con Giovanni d'Alemagna viene pi\u00f9 volte avanzata nel corso del tempo, anche a causa della consueta collaborazione tra i due a partire dal 1441 fino alla morte di Giovanni, avvenuta nel 1450. La datazione avanzata per l'opera, 1440-1445, rientrerebbe in questo periodo e coinciderebbe anche con i lavori di rinnovamento promossi dai canonici di San Giorgio in Alga che avevano ottenuto la gestione del monastero nel 1427.\nAd esempio, Gaetano Panazza e Camillo Boselli, nel 1946, evidenziano una certa discrepanza stilistica tra la tavola centrale e i pannelli laterali: \"nella sant'Orsola, i raffinati ritmi decorativi delle figure allungate, le cadenze delle pieghe a cannelloni che si ingorgano sul pavimento marmoreo, quell'ondulato gioco di teste disossate, dalle carni avoriate con sfumature rosate e con gli aurati capelli, che si affollano, senza creare pesantezza attorno alla santa, il gioco delle sottili mani, sono ancora motivi del gotico internazionale che trova il suo coronamento nell'andamento sinuoso dei due pennoncelli, mentre le attonite e pensose figure femminili preannunciano gi\u00e0 vagamente il Rinascimento. Pi\u00f9 vigore plastico rivelano le due figure dei santi Pietro e Paolo, dove pi\u00f9 solido \u00e8 l'impianto delle figure severe, il modellato del viso pi\u00f9 largo, ottenuto con un forte gioco chiaroscurale e disegno pi\u00f9 fermo\".\nIl dipinto ha conosciuto, nei secoli, una grandissima fortuna iconografica, soprattutto grazie alla \"Sant'Orsola e le vergini compagne\" dipinta dal Moretto dopo il 1540, il quale gi\u00e0 a sua volta, per l'esecuzione, si era largamente ispirato alla tavola centrale del polittico. Dalla tela del Moretto proverranno poi numerosissime copie, eseguite soprattutto nel Seicento, che riprenderanno, spesso inconsapevolmente, quest'opera archetipa del Vivarini."}
{"id": "3495197", "revid": "22475", "url": "https://it.wikipedia.org/wiki?curid=3495197", "title": "Pteropus melanopogon", "text": "La volpe volante dalla barba nera (Pteropus melanopogon ) \u00e8 un pipistrello appartenente alla famiglia degli Pteropodidi, endemico delle Isole Molucche.\nDescrizione.\nDimensioni.\nPipistrello di grandi dimensioni, con la lunghezza dell'avambraccio tra 196 e e un peso fino a . Considerando la corporatura massiccia degli esemplari catturati, \u00e8 possibile che sia la specie di pipistrello pi\u00f9 pesante del mondo.\nAspetto.\nLa pelliccia \u00e8 molto corta. Le parti dorsali sono nerastre, la testa, il collo e le spalle sono castane, mentre le parti ventrali sono giallo-brunastre. Il mento e la gola sono nerastri. Il muso \u00e8 lungo ed affusolato, gli occhi sono grandi. Le orecchie sono relativamente corte e con l'estremit\u00e0 arrotondata. Le membrane alari sono attaccate sul dorso molto vicine tra loro, lasciando sulla schiena una sottile striscia di pelliccia. La tibia \u00e8 priva di peli. \u00c8 privo di coda, mentre l'uropatagio \u00e8 ridotto ad una sottile membrana lungo la parte interna degli arti inferiori.\nBiologia.\nComportamento.\nSi rifugia in gruppi fino a 200 individui nelle mangrovie sulle piccole isole costiere. Talvolta alcuni esemplari condividono i siti di riposo con la volpe volante delle Molucche.\nAlimentazione.\nSi nutre di frutta, particolarmente del durian.\nRiproduzione.\nUna femmina gravida \u00e8 stata catturata sull'isola di Buru nel mese di maggio.\nDistribuzione e habitat.\nL'areale di questa specie \u00e8 ristretto alle Isole Molucche: Ambon, Boano, Buru, Saparua, Seram, Gorong, Manawoka. Isole Banda. Isole Tanimbar: Yamdena, Selaru. Probabilmente \u00e8 presente anche sull'Isola di Bisa.\nVive nelle foreste tropicali di pianura.\nTassonomia.\nIn accordo alla suddivisione del genere \"Pteropus\" effettuata da Andersen, \"P. melanopogon\" \u00e8 stato inserito nello \"P. melanopogon species Group\", insieme a \"P. melanopogon\" stesso, \"P. aruensis\", \"P. keyensis\" e \"P. livingstonii\". Tale appartenenza si basa sulle caratteristiche di avere il cranio massiccio tipicamente pteropino, sulla presenza di un ripiano basale nei premolari e sulle grosse dimensioni.\nAltre specie simpatriche dello stesso genere: \"P. chrysoproctus\", \"P. ocularis\", \"P. griseus\" e \"P. temminckii\".\nStato di conservazione.\nLa popolazione si \u00e8 ridotta notevolmente negli ultimi anni causa la perdita del proprio habitat. La IUCN Red List, considerato il declino della popolazione dovuto alla deforestazione ed alla caccia, classifica \"P. melanopogon\" come specie in pericolo (EN). Alcuni individui sono stati catturati sull'isola di Seram dopo circa 30 anni."}
{"id": "3495199", "revid": "767487", "url": "https://it.wikipedia.org/wiki?curid=3495199", "title": "Mike Wilson", "text": ""}
{"id": "3495218", "revid": "729019", "url": "https://it.wikipedia.org/wiki?curid=3495218", "title": "Rivolta Pueblo", "text": "La Rivolta Pueblo del 1680 fu una insurrezione dei nativi americani Pueblo che abitavano la provincia del Nuovo Messico nella colonia della Nuova Spagna.\nLa rivolta, cui parteciparono molte trib\u00f9 Pueblo della regione ed alcune trib\u00f9 Apache, inizi\u00f2 il 10 agosto 1680 e si concluse il 21 agosto con la sconfitta degli Spagnoli, comandati dal governatore Antonio de Otermin, che furono costretti ad abbandonare la regione per 12 anni, fino al 1692, quando questa venne riconquistata dal governatore Diego de Vargas.\nAntefatto.\nL'esplorazione spagnola del territorio dell'attuale Nuovo Messico ebbe inizio nel 1540 quando Francisco V\u00e1zquez de Coronado si addentr\u00f2 nel territorio alla ricerca delle mitiche sette citt\u00e0 d'oro. In quella occasione si ebbero i primi contatti fra gli Spagnoli ed i Pueblo di diverse trib\u00f9 che abitavano la parte settentrionale del Nuovo Messico. Anche se vi fu qualche episodio cruento (di cui il pi\u00f9 importante \u00e8 noto come guerra del Tiguex), non furono stabiliti dagli spagnoli insediamenti permanenti e quindi di fatto lo stile di vita dei Pueblo non venne alterato.\nLe cose andarono diversamente nel 1598 quando Juan de O\u00f1ate, incaricato dal re di Spagna Filippo II di colonizzare la parte settentrionale del Vicereame di Nuova Spagna, si mise alla testa di una imponente spedizione che il 30 aprile 1598 guad\u00f2 il Rio Grande presso l'allora Paso del Norte (moderna Ciudad Ju\u00e1rez), annettendo alla corona spagnola una vasta area di territorio, che fu chiamato dagli Spagnoli Provincia di Santa F\u00e8. Della spedizione facevano parte anche avventurieri in cerca di ricchezze e numerosi frati francescani che avevano il compito di diffondere la fede cattolica fra gli indigeni della regione. Pertanto nel periodo successivo furono realizzati nuovi insediamenti, ovvero utilizzati insediamenti preesistenti che furono popolati da coloni e governanti spagnoli. Anche i religiosi fecero la loro parte ed in gran parte dei pueblo del Nuovo Messico centro-settentrionale furono erette chiese e stabilite missioni cattoliche.\nIl risultato di questa colonizzazione fu che nei confronti della popolazione pueblo si venne a creare nel tempo una doppia forma di vessazione: da un lato la persecuzione religiosa, dall'altro l'oppressione economica.\nL'evidenza della persecuzione religiosa \u00e8 innegabile. I francescani avevano il dichiarato obiettivo di convertire i nativi alla religione cattolica. Essi pertanto cercarono con ogni mezzo di far scomparire tutti i simboli e gli strumenti dell'antica religione, incendiando e distruggendo i kiva e tutti i simboli del complesso cerimoniale religioso dei Pueblo. Inoltre molti capi religiosi vennero imprigionati con l'accusa di stregoneria ed in alcuni casi uccisi. Uno degli episodi pi\u00f9 noti avvenne nel 1675, quando l'allora governatore Juan Francisco Trevi\u00f1o nel corso di una campagna contro l'idolatria fece arrestare 47 uomini della medicina, che gli Spagnoli chiamavano in modo dispregiativo \"stregoni\". Quattro di questi furono mandati al patibolo, mentre gli altri furono pubblicamente fustigati e condannati alla schiavit\u00f9. Fra questi vi era anche un leader religioso dei Pueblo di San Juan che successivamente, con il nome di Pop\u00e9, divenne uno dei capi della rivolta del 1680.\nIl secondo elemento della tirannia spagnola fu lo sfruttamento economico del popolo Pueblo. Essi, oltre a rendere obbedienza agli stranieri, furono costretti a pagare loro pesanti tributi sotto forma di prodotti agricoli e lavoro coatto. Il sistema era basato su due istituzioni giuridiche spagnole, la \"encomienda\" ed il \"repartimiento\". Attraverso questo meccanismo ai signorotti spagnoli locali (detti \"encomenderos\") venivano assegnati un determinato numero di nativi con la scusa di difenderli dalle trib\u00f9 guerriere limitrofe ed istruirli alla lingua spagnola ed alla religione cristiana. In cambio di questo i nativi dovevano rimborsare i signori delle spese sostenute sotto forma di lavoro e tributi pagati in natura. I tributi venivano pagati due volte l'anno: con tessuti di cotone e pelli nel mese di maggio e con mais dopo il raccolto di ottobre.\nLa rivolta pueblo.\nIl perdurare nel tempo di questa situazione di oppressione inizi\u00f2 a produrre nei primi decenni del 1600 dei tentativi di rivolta. Si tratt\u00f2 dapprima di tentativi isolati, condotti dagli abitanti di un singolo pueblo, che prendevano l'avvio da qualche specifico episodio. Tra il 1623 ed il 1639 vi furono delle ribellioni nei pueblo di Jemez, Zuni e Taos. Nel 1650, durante il governatorato di Hernando de Ugarte y la Concha (1649 - 1653) vi fu una rivolta che coinvolse simultaneamente i pueblo di Isleta, Alameda, San Felipe, Cochiti, Jemez e alcune trib\u00f9 Apache. Un secondo tentativo di rivolta simultanea, che coinvolse i pueblo Tompiro dell'area di Salinas, avvenne durante il governatorato di Fernando de Villanueva (1665 - 1668), ma fu scoperto ed il suo ispiratore, un nativo battezzato di nome Esteban Clemente, ucciso. In entrambi i casi l'obbiettivo era quello di dare luogo ad una sollevazione estesa a pi\u00f9 pueblo, in pratica le possiamo considerare come delle \"prove generali\" della successiva rivolta del 1680.\nNel 1675, come detto in precedenza, 47 uomini della medicina Pueblo furono imprigionati con l'accusa di stregoneria. Quattro furono impiccati e gli altri furono fustigati e vennero rilasciati solo dopo che una delegazione di 70 capi Pueblo si rec\u00f2 a Santa Fe dal governatore Trevi\u00f1o minacciando una rappresaglia. Fra gli uomini rilasciati vi era anche uno sciamano e guerriero Tewa di San Juan Pueblo, noto con il nome di Pop\u00e9. Questi, invece di ritornare a San Juan, si diresse a Taos, nella zona pi\u00f9 settentrionale e meno controllata della provincia spagnola, dove incontr\u00f2 altri capi Pueblo e con loro inizi\u00f2 a pianificare la rivolta contro gli Spagnoli. Fra i capi Pueblo incontrati c'erano quelli dei principali gruppi della regione: Francisco Ollita e Nicolas Jonva di San Ildefonso, Domingo Naranjo di Santa Clara, Domingo Romero di Tesuque e Alonzo Catiti di Santo Domingo.\nPer non insospettire gli Spagnoli gli incontri fra i vari capi Pueblo si svolgevano dopo mezzanotte nella casa del capo della comunit\u00e0, di solito il giorno della festa del santo patrono di un particolare villaggio. In tal modo i capi Puelo avevano una buona ragione per andare alla festa; il giorno si intrattenevano con gli Spagnoli, mentre la notte si riunivano fra loro, per lasciare la riunione prima del sorgere del sole, e tornare ai loro villaggi di origine.\nQuando il piano fu completato venne dato l'incarico a due giovani messaggeri di Tesuque di raggiungere tutti i villaggi che avevano aderito alla insurrezione affinch\u00e9 potessero agire simultaneamente lo stesso giorno. Il viaggio dei messaggeri venne interrotto dagli Spagnoli, probabilmente informati da alcuni pueblo dissidenti, che arrestarono i due giovani (9 agosto 1680). Questo evento fece precipitare la situazione e fu dato l'ordine di anticipare l'insurrezione di un giorno rispetto al piano prefissato.\nIl 10 agosto 1680 i Pueblo della provincia spagnola del Nuovo Messico insorsero contro i coloni spagnoli ed i missionari francescani dando luogo ad una delle pi\u00f9 significative rivolte della storia del Nuovo Mondo. Alla rivolta parteciparono anche alcune trib\u00f9 Apache e Navajo, tradizionali rivali dei Pueblo, ma che in questa circostanza si allearono con loro per contrastare gli Spagnoli. Gli unici Pueblo che non parteciparono all'insurrezione furono i Tiwa di Isleta e i Piro per motivi che tuttora non sono stati del tutto chiariti. Nella rivolta perirono circa 400 coloni spagnoli, 21 missionari francescani ed un numero imprecisato di Pueblo.\nLa rivolta divamp\u00f2 inizialmente nei pueblo della zona settentrionale della valle del Rio Grande, detta del Rio Arriba, dove vennero incendiate diverse chiese ed uccisi alcuni frati a Taos, Picuris e nei pueblo di lingua tewa. I coloni spagnoli superstiti si rifugiarono a Santa Fe, dove risiedeva il governatore spagnolo della provincia Antonio de Otermin.\nI coloni della zona meridionale della provincia, detta appunto Rio Abajo, si raccolsero ad Isleta, ove risiedeva il vicegovernatore Alonso Garcia, che era uno dei pochi pueblo a non aver partecipato alla rivolta, sperando di poter ricevere rinforzi da Santa Fe.\nNel frattempo, nell'area del Rio Arriba, i Pueblo, terminata l'opera di distruzione di tutti i simboli della dominazione spagnola, si diressero verso Santa Fe, che assediarono il 13 agosto. Conoscendo la potenza delle armi da fuoco spagnole, i Pueblo evitarono di prendere d'assalto in forze la citt\u00e0 limitandosi ad assalti a obiettivi parziali, ma soprattutto tagliando le forniture idriche alla citt\u00e0 che quindi rest\u00f2 presto senz'acqua. Per 5 giorni vi furono vari assalti contro gli Spagnoli che furono costretti a rifugiarsi nel Palazzo del Governatore mentre i Pueblo davano alle fiamme la chiesa di Nostra Signora e vari edifici limitrofi.\nIl 18 agosto il governatore Otermin guid\u00f2 un disperato contrattacco che riusc\u00ec a rompere l'assedio uccidendo circa 300 pueblo che si ritirarono sulle colline prospicienti la citt\u00e0. Nonostante questa parziale vittoria gli Spagnoli restavano in grave difficolt\u00e0 per la scarsit\u00e0 di viveri e di acqua, e con poca speranza di ricevere aiuti dall'esterno. Pertanto il governatore decise che l'unica possibilit\u00e0 di salvezza per i coloni era la fuga verso sud, ed il 21 agosto lascio Santa Fe dirigendosi verso Isleta ove sperava di riunirsi con le forze del vicegovernatore Garcia che l\u00ec risiedevano. Anche Garcia per\u00f2, non avendo notizie da Santa Fe, e pensando che i coloni del nord fossero stati uccisi, aveva lasciato Isleta dirigendosi verso Paso del Norte, lungo il percorso detto Camino Real de Tierra Adentro. I due gruppi di superstiti si riunirono in un poste detto Fray Cristobal, poco a nord della zona desertica della Jornada del Muerto, e da qui proseguirono fino a Paso del Norte, ove giunsero ai primi di settembre.\nIl periodo di indipendenza dal 1680 al 1692.\nDopo l'abbandono della regione da parte degli Spagnoli, i Pueblo tornarono pian piano al loro stile di vita tradizionale, ripristinando i loro costumi sociali e religiosi. Dal punto di vista politico tuttavia le cose non furono semplici e con il tempo i particolarismi locali, e la tradizione di grande autonomia dei singoli gruppi, prevalsero sullo spirito unitario che aveva reso possibile la sconfitta degli Spagnoli.\nNei primi anni Pope si diede molto da fare per ristabilire gli antichi usi e tradizioni, e per tenere uniti i Pueblo. Egli cerc\u00f2 anche di imporre la sua autorit\u00e0 centrale e di raccogliere una sorta di imposte per mantenere un governo forte. I suoi metodi tuttavia non furono apprezzati ed egli fu costretto a dimettersi (o fu ucciso) in una data fra il 1685 ed il 1688, in favore di Luis Tupatu, un leader di Picuris che aveva collaborato con lui alla preparazione della rivolta.\nNell'inverno fra il 1681 ed il 1682, il governatore Otermin guid\u00f2 un tentativo di riconquista del territorio perduto l'anno precedente. Il 7 novembre 1681 Otermin, con una forza di circa 150 soldati ed altrettanti pueblo rimasti fedeli agli Spagnoli, ed un seguito di religiosi, fra cui Francisco de Ayeta, superiore francescano della provincia, mosse verso nord lungo la valle del Rio Grande. Giunti nella zona di Socorro trovarono i villaggi in precedenza abitati dai Pueblo Piro abbandonati a le relative chiese incendiate o demolite. Ai primi di dicembre la spedizione giunse ad Isleta, che era abitata e che fu attaccata e conquistata dopo una breve resistenza. Dopo una formale cerimonia con cui Otermin ristabil\u00ec l'autorit\u00e0 spagnola sul pueblo, egli invio il veterano Juan Diego de Mendoza con 70 uomini armati di scorta, ad esplorare e raccogliere informazioni sulla situazione dei Pueblo del nord.\nMendoza raggiunse i pueblo di lingua keres nell'area di Bernalillo, ma li trov\u00f2 deserti in quanto questi erano stati avvertiti da messaggeri giunti da Isleta del ritorno degli spagnoli. Il 14 dicembre nei pressi di Cochiti, Mendoza incontr\u00f2 un folto gruppo di guerrieri Pueblo che accettarono di avviare colloqui di pace. Le trattative andarono avanti per qualche giorno con i Pueblo guidati dal loro leader Alonzo Catiti, uno di capi della rivolta del 1680. Quando Mendoza pensava che un accordo poteva essere a portata di mano, venne informato da alcuni pueblo fedeli agli Spagnoli che le trattative erano solo una manovra dilatoria studiata da Catiti per permettere ai Pueblo di raccogliere forze sufficienti per ucciderli. Valutata la situazione Mendoza decise che il rischio era troppo elevato e le sue forze troppo esigue, quindi decise, sia pure a malincuore essendo arrivato oramai a pochi chilometri da Santa Fe, di ritirarsi ed il 18 dicembre si ricongiunse al contingente principale accampato presso Sandia Pueblo. Qui Otermin tenne consiglio con i suoi luogotenenti ed i membri religiosi della spedizione e si convinse, anche complice l'incalzare dell'inverno, che non restava che tornare indietro ed ai primi di gennaio ripart\u00ec per Paso del Norte. Sulla via del ritorno gli Spagnoli bruciarono il Pueblo di Isleta e deportarono circa 400 dei suoi abitanti che furono insediati in quella che oggi \u00e8 nota come Isleta del Sur nell'attuale Texas vicino a El Paso.\nIn conclusione questo tentativo di riconquistare la valle del Rio Grande da parte di Otermin si concluse in un fallimento che diede agli Spagnoli la consapevolezza che non sarebbe stato n\u00e9 facile, n\u00e9 breve il riappropriarsi della regione. Tuttavia se l'insuccesso di Otermin aveva allontanato, almeno momentaneamente il ritorno dagli spagnoli, i pericoli per la neoritrovata libert\u00e0 dei pueblo erano tutt'altro che scongiurati. Infatti in breve tempo gli antichi nemici, costituiti dalle trib\u00f9 indiane nomadi che popolavano gli altopiani del sud-ovest, principalmente Apache e Navajo, compresero che i Pueblo, non pi\u00f9 protetti dagli Spagnoli, erano ridiventati vulnerabili, probabilmente pi\u00f9 di quanto lo fossero stati in passato.\nNei 90 anni di dominazione spagnola i Pueblo avevano perso l'abitudine a combattere ed avevano affidato la loro difesa unicamente alle armi ed agli equipaggiamenti spagnoli. Ora con partenza di questi, essi si venivano a trovare indifesi, privi di armi e quindi maggiormente esposti alle razzie dei loro bellicosi vicini. Inoltre i Pueblo non possedevano praticamente cavalli in quanto in precedenza la legge spagnola ne inibiva loro il possesso, e questo li metteva in forte inferiorit\u00e0 nel contrastare i loro nemici. Viceversa Apache e Navajo, nello loro razzie contro gli Spagnoli, ne erano venuti in possesso ed in breve tempo avevano sviluppato il loro allevamento utilizzandoli per velocizzare gli spostamenti e per rendere pi\u00f9 efficaci le incursioni nei territori nemici. Pertanto pochi mesi dopo la partenza degli Spagnoli, i Pueblo iniziarono a subire gli attacchi dei predoni Apache e Navajo che li derubavano del raccolto.\nNel 1683 Otermin fu avvicendato da Domingo Jironza Petriz de Cruzate, un veterano che si era distinto nella guerra contro il Portogallo. Egli doveva tentare la riconquista della provincia del Nuovo Messico e combattere gli Apache. Inizialmente Cruzate oper\u00f2 per rafforzare la posizione di El Paso costruendo un presidio presso l'attuale San Elizario, ma non ricevette dal vicer\u00e9 della Nuova Spagna l'assistenza adeguata per la riconquista che era stato promessa. Nel 1686 Cruzate fu sostituito da Pedro Reneros de Posada, tuttavia visto che anche quest'ultimo non giungeva a nessun risultato, fu riconfermato nel 1689.\nNel 1689 Cruzate condusse una spedizione nel nord, risalendo la valle del Rio Grande fino a Zia Pueblo dove attacc\u00f2 i Pueblo che vi risiedevano uccidendone circa 600 e prendendone prigionieri 60. Tuttavia, nonostante questa vittoria, Cruzate, come gi\u00e0 Otermin nel 1682, non pot\u00e9 mantenere la posizione per scarsit\u00e0 di uomini e rifornimenti, e fu pertanto costretto a fare ritorno alla base a Paso del Norte. Qui Cruzate seppe che era stato nominato governatore della provincia Diego de Vargas, un nobile spagnolo, la cui nomina sarebbe diventata effettiva nel 1691.\nLa riconquista spagnola del 1692.\nMemore degli insuccessi dei suoi predecessori, Vargas impieg\u00f2 il suo primo anno di governatorato a preparare una adeguata forza per la riconquista del Nuovo Messico. Nell'agosto del 1692 Vargas, con circa 200 soldati ed alcuni frati francescani, attravers\u00f2 il Rio Grande con l'obiettivo di riconquistare il Nuovo Messico. La sua strategia prevedeva una uso dissuasivo della forza militare che doveva servire a convincere i Pueblo ribelli a sottomettersi al regno di Spagna che in cambio offriva loro il perdono. La spedizione ripercorse a ritroso l'itinerario del El Camino Real, seguito 12 anni prima dai profughi spagnoli che fuggirono dalla rivolta. In questo percorso verso nord, che seguiva in gran parte il percorso del Rio Grande, incontrarono diversi Pueblo, nella zona meridionale del territorio, che risultavano disabitati in quanto gli abitanti ne erano fuggiti riparando sulle alture circostanti.\nA met\u00e0 settembre Vargas arriv\u00f2 a Santa Fe, l'antica capitale del territorio, dove si trovano circa 1000 Pueblo che avevano riadattato le antiche abitazioni spagnole alle loro esigenze. Vargas, dando prova di una buona capacit\u00e0 negoziale in cui dos\u00f2 abilmente la forza militare e le promesse, riusc\u00ec a convincere gli abitanti di Santa Fe a riconoscere la dominazione della Spagna. Il 14 settembre 1692 Vargas con i frati che lo accompagnavano e gli abitanti di Santa Fe eseguirono una cerimonia formale di sottomissione in cui accettavano la corona spagnola e venivano assolti dalle \"colpe\" commesse.\nNel mese successivo Vargas raggiunse la gran parte dei pueblos del nord del Nuovo Messico, ottenendone la sottomissione. Prima di ripartire per El Paso Vargas visit\u00f2 anche le popolazioni pueblo di Acoma e le comunit\u00e0 Zu\u00f1i e Hopi che vivevano a ovest del Rio Grande, cos\u00ec come i pueblo a sud lungo il Rio Grande che erano stati trovati disabitati nel viaggio di arrivo.\nPrima di Natale Vargas rientr\u00f2 a El Paso. I risultati che aveva ottenuto, come illustrati al Vicer\u00e9 della Nuova Spagna, Conte di Galve, erano notevoli: 23 pueblo riconquistati, 74 prigionieri spagnoli e indiani liberati e 2.214 indiani battezzati.\nNel settembre del 1693 Vargas torn\u00f2 nei territori riconquistati. Questa volta era accompagnato da circa 800 coloni, bestiame e rifornimenti. Quando arrivarono a Santa Fe la trovarono occupata dai pueblo Tewa che avevano approfittato dell'assenza degli Spagnoli per riappropriarsi della citt\u00e0. Anche questa volta Vargas cerc\u00f2 di negoziare con i Tewa, ma stante il loro rifiuto, e l'inverno incombente, alla fine li attacc\u00f2 e anche con l'aiuto dei pueblo di Pecos li sconfisse e il 29 dicembre entr\u00f2 nella citt\u00e0.\nPer punizione Vargas ordin\u00f2 l'esecuzione di 70 pueblo ribelli, mentre circa 400 vennero assegnati ai coloni in servit\u00f9 per dieci anni.\nDurante il 1694 e 1695 nuovi coloni arrivarono nei territori riconquistati, tanto che Vargas autorizz\u00f2 la creazione di un nuovo insediamento nella provincia, a Santa Cruz de la Ca\u00f1ada, a nord di Santa Fe lungo il fiume Santa Cruz.\nNel giugno del 1696 vi fu una ribellione organizzata che coinvolse numerosi Pueblo del nord: Tiwa, Tewa, Tano e alcuni gruppi Keres. In questa rivolta furono uccisi 5 frati ed una ventina fra coloni e soldati spagnoli. Vargas reag\u00ec a questa rivolta con la forza e, anche con l'aiuto dei Pueblo rimasti fedeli alla corona che fornirono soldati ausiliari, intraprese una serie di azioni, che durarono fino al mese novembre, con le quali riconquist\u00f2 ad uno ad uno i pueblos che si erano ribellati. Al termine della campagna i Pueblo sconfitti si sottomisero, mentre alcuni che non vollero accettare la dominazione spagnola fuggirono nei pueblos a occidente del Rio Grande o trovarono rifugio presso le popolazioni nomadi della zona.\nConseguenze.\nI 20 anni di turbolenze seguiti alla rivolta del 1680 determinarono profonde conseguenze, generalmente negative, sullo stile di vita dei Pueblo. In primo luogo la popolazione Pueblo sub\u00ec una brusca diminuzione rispetto a prima della rivolta, che viene stimata in circa 14.000 unit\u00e0, come conseguenza delle morti in battaglia, ma anche degli stenti e delle deportazioni cui furono sottoposti i nativi da parte degli Spagnoli. Inoltre la vastit\u00e0 e la durezza dello scontro provocarono una riduzione permanente degli insediamenti accompagnata da rilocazione di alcuni siti e lo spostamento delle popolazioni di alcuni insediamenti in altre aree.\nUn'altra conseguenza fu lo sviluppo all'interno di molti villaggi di fazioni pro e contro una alleanza con gli Spagnoli nel combattere contro altri villaggi che erano rimasti ostili. Molti casi di questo genere si svilupparono fra il 1692 ed il 1696 in cui guerrieri pueblo combatterono a fianco degli Spagnoli nella riconquista dei pueblo che si erano ribellati. Altro caso quello dei Pueblo Pecos che in generale aderirono alla causa spagnola, ma nel 1696 un certo numero di dissidenti fuggirono per rifugiarsi presso il pueblo di Acoma.\nFra le conseguenze positive per i Pueblo se ne possono citare due. La prima fu che il sistema di riscossione dei tributi basato sulla Encomienda non fu ristabilito. Quanto questo fatto fosse dovuto ad una presa d'atto di coscienza da parte degli Spagnoli, o piuttosto dal fatto che la base di reclutamento degli \"encomendados\" fosse drasticamente diminuita a causa della forte diminuzione della popolazione pueblo non \u00e8 del tutto appurato. Il secondo aspetto positivo fu che il sistema missionario, seppure reintrodotto, fu stemperato da una maggiore moderazione da parte dei Francescani il cui livello di importanza nella scala gerarchica spagnola era fortemente diminuito.\nIn conclusione si pu\u00f2 affermare che la Rivolta Pueblo forn\u00ec ai nativi un breve intermezzo di indipendenza pagato al costo di gravi perdite umane e territoriali e pesanti spaccature del tessuto sociale."}
{"id": "3495221", "revid": "300067", "url": "https://it.wikipedia.org/wiki?curid=3495221", "title": "Tommy Woods", "text": ""}
{"id": "3495222", "revid": "599013", "url": "https://it.wikipedia.org/wiki?curid=3495222", "title": "Joe Warbrick", "text": "Biografia.\nWarbrick inizi\u00f2 a praticare il rugby giocando nel 1877, all'et\u00e0 di 15 anni, nel Ponsonby ad Auckland e rappresentando cos\u00ec il pi\u00f9 giovane giocatore a comparire nel rugby di prima classe neozelandese. Dopo una stagione e terminati gli studi alla \"St. Stephen's Native School\", si trasfer\u00ec e cominci\u00f2 a girare diverse citt\u00e0. Nel 1884 venne selezionato per la prima selezione nazionale neozelandese appena costituita e che si accingeva ad affrontare un tour in Australia, arrivando a collezionare in totale 7 presenze e 12 punti realizzati grazie a 3 drop. Fu il capo organizzatore, selezionatore e capitano dei New Zealand Natives 1888-1889.\nWarbrick mor\u00ec il 31 agosto 1903 ucciso insieme ad altre 3 persone da una improvvisa eruzione del geyser Waimangu, presso l'area geotermica di Rotorua dove svolgeva l'attivit\u00e0 di guida turistica dopo il suo ritiro dal rugby.\nNel 2008 Joe Warbrick e i New Zealand Natives 1888-1889 sono stati inseriti nella IRB Hall of Fame."}
{"id": "3495224", "revid": "599013", "url": "https://it.wikipedia.org/wiki?curid=3495224", "title": "Bob Woollard", "text": "Carriera.\nVenne selezionato dai New York Knicks al settimo giro del Draft NBA 1963 (54\u00aa scelta assoluta), ma non gioc\u00f2 mai nella NBA."}
{"id": "3495225", "revid": "81195", "url": "https://it.wikipedia.org/wiki?curid=3495225", "title": "Joseph Warbrick", "text": ""}
{"id": "3495233", "revid": "599013", "url": "https://it.wikipedia.org/wiki?curid=3495233", "title": "Bill Smith (cestista 1949)", "text": ""}
{"id": "3495236", "revid": "1305772", "url": "https://it.wikipedia.org/wiki?curid=3495236", "title": "AS 91 Ottavia", "text": " \nL\u2019AS 91 Ottavia \u00e8 stato un cacciasommergibili e nave civetta (gi\u00e0 vedetta foranea) della Regia Marina.\nStoria.\nCostruita nel 1921 a Chiavari e di propriet\u00e0 degli armatori viareggini Luigi Tomei e Duilio &amp; Giuseppe Partiti, l'unit\u00e0 era in origine un veliero (brigantino-goletta) da carico, immatricolato presso il Compartimento Marittimo di Viareggio con il numero 535. Nel 1936-1937 il veliero aveva subito l'installazione del motore.\nIl 24 giugno 1940, poco dopo l'ingresso dell'Italia nella seconda guerra mondiale, l\u2019\"Ottavia\" venne requisito a Napoli dalla Regia Marina e quindi iscritto nei ruoli del naviglio ausiliario dello Stato con la sigla \"V 4\", ossia come unit\u00e0 per la vigilanza foranea (i compiti di queste imbarcazioni consistevano principalmente nella vigilanza costiera e nell'avvistamento di aerei nemici provenienti dal mare, ma contemplavano anche altre funzioni, quali la scorta costiera, il pilotaggio ed i collegamenti costieri o con isole minori).\nSuccessivamente il motoveliero, riclassificato come cacciasommergibili, ricevette la denominazione di AS 91, venne equipaggiato con degli idrofoni e armato con alcuni cannoni da 102\u00a0mm, mitragliere contraeree da 13,2\u00a0mm e tramogge per bombe di profondit\u00e0. Oltre che come semplice unit\u00e0 antisommergibili, l\u2019\"Ottavia\", a partire dal settembre 1941, oper\u00f2 anche come \u00abnave civetta\u00bb: l'armamento venne camuffato e l'unit\u00e0, apparendo un inoffensivo motoveliero, sarebbe stata attaccata col cannone dai sommergibili nemici, potendo cos\u00ec ingaggiare uno scontro in superficie.\nInizialmente (1941) la nave oper\u00f2 con base a La Spezia, svolgendo frequenti e prolungate missioni di caccia antisommergibile. Tra il 1941 ed l'inizio del 1942 fu comandante dell'unit\u00e0 il guardiamarina Catello Amendola.\nSuccessivamente, mentre il guardiamarina Giovanni Fioretti sostituiva il precedente comandante, ricoverato per malattia, l\u2019\"Ottavia\" venne trasferito nel Mar Ionio.\nL'affondamento.\nIl 5 marzo 1942 il motoveliero lasci\u00f2 il porto di Argostoli, sull'isola di Cefalonia, per una missione di ricerca e caccia a sommergibili, ma alle tre del pomeriggio venne attaccato con cannoni e mitragliere dal sommergibile britannico \"Thorn\", lo stesso che un mese prima aveva affondato il sommergibile Medusa: la nave italiana reag\u00ec ma, dopo un'ora di violento combattimento, l\u2019\"Ottavia\", ripetutamente colpito ed in fiamme, affond\u00f2 con tutto l'equipaggio ad un miglio da Ortholithia.\nScomparvero con la nave il comandante Fioretti (decorato con Medaglia d'argento al valor militare alla memoria) e 54 tra ufficiali, sottufficiali e marinai."}
{"id": "3495238", "revid": "599013", "url": "https://it.wikipedia.org/wiki?curid=3495238", "title": "Don Savage", "text": ""}
{"id": "3495246", "revid": "1442080", "url": "https://it.wikipedia.org/wiki?curid=3495246", "title": "Moadon Kaduregel Hapoel Nir Ramat HaSharon", "text": "Il Moadon Kaduregel Hapoel Nir Ramat HaSharon (), meglio noto semplicemente come Hapoel Ramat HaSharon, \u00e8 una societ\u00e0 calcistica israeliana con sede nella citt\u00e0 di Ramat HaSharon. Dopo aver vinto la Liga Leumit 2010-2011, ha disputato la \"Ligat ha'Al\", la massima serie del campionato di calcio israeliano, nella stagione 2011-2012, salvandosi ai play-out."}
{"id": "3495247", "revid": "834", "url": "https://it.wikipedia.org/wiki?curid=3495247", "title": "Petru Rocca", "text": "Studi\u00f2 ad Ajaccio, dove lavor\u00f2 per una tipografia e collabor\u00f2 alla rivista \"Tramuntana\" di Santu Casanova nel 1913. \nCombatt\u00e9 nella prima guerra mondiale, dove fu ferito e insignito della Legione d'Onore.\nQuando torn\u00f2 dal fronte si diede alla causa dell'autonomia della Corsica e fond\u00f2 la rivista \"A Muvra\" (1920), che era l'organo del Partitu Corsu d'Azzione (PCDA), ispirato dal Partito Sardo d'Azione, anch'esso fondato da veterani e collegato con il Partito Autonomista Bretone e l'Heimatbund alsaziano di Relates Mordrel Olier, Jean-Marie Abate Gantois e Hermann Bickler con i quali collabor\u00f2 nel giornale Peuples et Fronti\u00e8res.\nNel 1927 il partito fu ribattezzato Partitu Corsu Autonomistu e nel 1934 propose la stesura di una costituzione e la proclamazione di una \"resistenza corsa verso la Francia\".\nIl partito sar\u00e0 bandito nel 1939 con l'accusa di collaborazionismo con Benito Mussolini. Infatti negli ultimi anni trenta Rocca ader\u00ec attivamente all'irredentismo italiano in Corsica, propagandando la possibile unione della Corsica all'Italia con la sua \"a Muvra\".\nNel 1945 fu condannato a 15 anni di carcere con l'accusa di collaborazionismo. Liberato, mor\u00ec nel 1966 in modo oscuro nel suo villaggio.\nInoltre nei primi anni cinquanta ader\u00ec nuovamente al Movimento autonomista per la Corsica, del quale attualmente viene considerato uno dei padri fondatori. Nel 1953 chiese per primo alla Francia la ricreazione dell'Universit\u00e1 corsa creata da Paoli nel Settecento."}
{"id": "3495250", "revid": "30445", "url": "https://it.wikipedia.org/wiki?curid=3495250", "title": "Rivolta dei Pueblo", "text": ""}
{"id": "3495251", "revid": "287204", "url": "https://it.wikipedia.org/wiki?curid=3495251", "title": "Schulhof", "text": ""}
{"id": "3495252", "revid": "287204", "url": "https://it.wikipedia.org/wiki?curid=3495252", "title": "Never Say Die (video)", "text": ""}
{"id": "3495274", "revid": "363629", "url": "https://it.wikipedia.org/wiki?curid=3495274", "title": "Sindrome emolitico-uremica", "text": "La sindrome emolitico-uremica, abbreviata in SEU o HUS (dall'inglese \"Hemolytic-Uremic Syndrome\") \u00e8 una sindrome caratterizzata dall'associazione di manifestazioni patologiche a carico del sangue e dei reni, quali l'anemia emolitica, la trombocitopenia (anche detta \"piastrinopenia\") e l'insufficienza renale acuta (la quale determina un accumulo di urea nel sangue, \u201c\"uremica\"\u201d). Insieme alla porpora trombotica trombocitopenica, patologia con la quale condivide molte caratteristiche patogenetiche e le stesse lesioni microscopiche, rientra nel gruppo delle microangiopatie trombotiche.\nLa cosiddetta \"forma tipica\" della malattia, che costituisce circa il 90% dei casi, \u00e8 associata a infezioni gastrointestinali. Tra i microorganismi pi\u00f9 frequentemente coinvolti vi sono batteri come Escherichia coli e Shigella dysenteriae, accomunati dalla capacit\u00e0 di provocare, tramite particolari tossine, un danno endoteliale (principalmente a livello del glomerulo) e un'attivazione piastrinica (con successivo consumo). In una minor parte dei casi (\"forme atipiche\") questi effetti possono essere provocati da alterazioni congenite del complemento. Colpisce prevalentemente, ma non esclusivamente, i bambini. Nella maggior parte dei casi \u00e8 preceduta da episodi di diarrea causati da un ceppo di \"Escherichia coli\", l', considerati come disturbi alimentari.\nLa mortalit\u00e0 della sindrome si aggira tra il 5 e il 10% dei casi. Chi sopravvive si ristabilisce senza conseguenze; solo una piccola parte dei malati pu\u00f2 sviluppare una malattia renale cronica.\nLa SEU \u00e8 stata definita per la prima volta come sindrome nel 1955.\nEpidemiologia.\nL'et\u00e0 di esordio \u00e8 di solito tra due anni e l'adolescenza. Presenta un'incidenza complessiva di 2,1/100.000/anno casi mentre in et\u00e0 pediatrica l'incidenza \u00e8 del 6,1/100.000/anno.\nLa SEU si presenta nel 2-7% di tutte le infezioni di \"\", dopo circa una settimana dall'inizio della diarrea (2-14 giorni).\nIn Europa, fino al 2009, si sono registrati 3.573 casi provocati dal sierotipo STEC O157:H7; mentre in Italia sono stati registrati, fino al 2010, 710 casi di SUE, con 0,35/100.000/anno in et\u00e0 pediatrica. Una maggiore incidenza si ha nelle regioni del Nord rispetto a quelle del Sud.\nFocolai epidemici.\nLa patologia si presenta in modo epidemico in corso di focolai di tossinfezione alimentare, dovuti a contaminazione con feci di ruminanti (bovini) in alimenti mangiati crudi o poco cotti. Il primo focolaio noto \u00e8 stato segnalato nel 1982 negli Stati Uniti a seguito di consumo di carne poco cotta di hamburger di una catena di fast food; l'epidemia coinvolse 732 persone, vi furono 200 ricoveri in ospedale in quattro stati e quattro persone morirono.\nSi stima che successivamente a quell'episodio siano stati intossicati negli Stati Uniti circa mezzo milione di persone con migliaia di ricoveri e diversi morti specie tra bambini.\nUn altro focolaio epidemico fu segnalato nel 2007 a Filadelfia sempre negli Stati Uniti.\nNel 2009 in Canada nella cittadina di Walkerton vi fu una epidemia con 22 bambini che svilupparono la SEU.\nSuccessivamente molti episodi di focolai epidemici sono segnalati in tutto il mondo, indicando l'infezione da \"E. coli\" e la conseguente SEU come una vera emergenza medica planetaria.\nA maggio del 2011 \u00e8 stata registrata un'epidemia di SEU con decine di malati e alcuni casi mortali in Germania (dieci casi al 29 maggio 2011), la cui causa \u00e8 stata attribuita a una tossinfezione alimentare provocata da germogli biologici contaminati di alcune verdure, pur mancando la certezza di dove sia avvenuta la contaminazione degli stessi. Secondo il Centro europeo per la prevenzione e il controllo delle malattie (ECDC), vi sono stati 25 casi di contagio in Svezia, 7 in Danimarca, 3 in Francia e GB, 2 in Austria e 1 in Olanda.\nSecondo la Reuters questa epidemia sviluppatasi in Germania potrebbe essere stata la pi\u00f9 importante mai accaduta al mondo; al 21 luglio 2011, sono stati infatti 48 i morti accertati in Germania e 50 in Europa, con 857 i casi certi di SEU e 3078 i casi non confermati di SEU.\nIn questa circostanza \u00e8 stato sperimentato estensivamente l'anticorpo monoclonale eculizumab, presso il Policlinico Universitario di Amburgo-Eppendorf.\nPatogenesi.\nNella forma classica (90% dei casi), la tossina Shiga-like entra nel sangue e provoca danni all'endotelio vascolare.\nCi\u00f2 \u00e8 particolarmente dannoso per il rene, dove la tossina si lega all'endotelio glomerulare provocando una reazione infiammatoria che porta a insufficienza renale acuta. Inoltre il danno endoteliale generalizzato porta all'attivazione delle piastrine.\nLa fisiopatologia tipica della sindrome coinvolge la tossina di Shiga con un legame alle proteine sulla superficie dell'endotelio glomerulare. Questa tossina inattiva una metalloproteina zinco dipendente (ADAMTS13 che \u00e8 l'enzima di clivaggio del fattore di von Willebrand). Questa inattivazione enzimatica \u00e8 anche coinvolta nella porpora trombotica trombocitopenica (TTP). Una volta che l'ADAMTS13 viene inattivata dalla tossina, ha inizio l'attivazione piastrinica che \u00e8 causa della formazione di microtrombi. Le arteriole e i capillari del corpo vengono occlusi a causa dei complessi delle piastrine attivati (microtrombi) che aderiscono agli endoteli. I trombi via via crescenti sono in grado di danneggiare e distruggere i globuli rossi (RBC) provocandone la compressione nei vasi sanguigni di piccolo calibro, formando cos\u00ec schistociti o frammenti di globuli rossi. Questo meccanismo \u00e8 noto come emolisi microangiopatica, la presenza di schistociti \u00e8 il reperto chiave per la diagnosi di SEU.\nIl consumo di piastrine che partecipano alla formazione dei trombi nei piccoli vasi pu\u00f2 portare a grave trombocitopenia.\nNella condizione correlata TTP, il ridotto flusso di sangue attraverso i vasi sanguigni del microcircolo porta alla riduzione del flusso sanguigno agli organi vitali, con conseguente ischemia secondaria. I reni e il sistema nervoso centrale (cervello e midollo spinale) sono le strutture anatomiche dell'organismo pi\u00f9 criticamente dipendenti dal flusso del sangue, quindi sono i pi\u00f9 sensibili alla ischemia conseguente in queste sindromi da iper-coagulazione del sangue. Tuttavia, rispetto alla TTP, nella SEU, i reni tendono a essere pi\u00f9 gravemente colpiti mentre il sistema nervoso centrale \u00e8 meno coinvolto comunemente.\nAl contrario della tipica coagulazione intravascolare disseminata (CID) che \u00e8 conseguente solitamente alla sepsi e anche occasionalmente ai tumori in fase avanzata, i fattori della coagulazione non sono immessi in circolo nella SEU (o TTP). Infatti il fibrinogeno e tutti gli altri fattori della coagulazione sono generalmente normali nonostante il basso numero di piastrine (trombocitopenia).\nEsiste anche una forma familiare molto rara di SEU.\nAnatomia patologica.\nDa un punto di vista macroscopico i reni mostrano necrosi corticale a chiazze o diffusa. Istologicamente si nota un ispessimento parietale o talora delle soluzioni di continuit\u00e0 dei capillari glomerulari, soprattutto a causa dell'edema endoteliale; presentano inoltre grandi depositi di materiale di tipo fibrinoso nel lume capillare, in localizzazione subendoteliale e nel mesangio. I vasi interlobulari e le arteriole afferenti mostrano necrosi fibrinoide e iperplasia intimale e sono spesso occlusi da trombi.\nClinica.\nL'infezione da \"Escherichia coli O157: H7\" causa severa diarrea emorragica con crampi addominali e febbre poco elevata. Solitamente la sintomatologia si risolve in 5-10 giorni. Nei bambini di et\u00e0 inferiore ai 5 anni pu\u00f2 scatenarsi una SEU, con distruzione delle emazie e danno renale. Circa il 2-7% dei bambini colpiti dall'infezione sviluppa questa sindrome, specie quando le feci sono ematiche e la diarrea severa.\nNegli USA l'infezione da \"\" \u00e8 la principale causa nei bambini di insufficienza renale acuta che spesso richiede la dialisi.\nLa mortalit\u00e0 della SEU \u00e8 stimata intorno al 5\u201310%.\nI sintomi prodromici della SEU sono manifestazioni di sanguinamento gastrointestinale (soprattutto ematemesi e melena), oliguria grave, ematuria, una anemia emolitica microangiopatica e, in alcuni pazienti, segni neurologici importanti.\nLa SEU fa parte delle microangiopatie trombotiche, una categoria di disturbi che comprende la porpora trombotica trombocitopenica (TTP).\nClassificazione.\nLa sindrome uremico-emolitica ha molte affinit\u00e0 con la porpora trombotica trombocitopenica o PTT, che mostrerebbe un quadro pressoch\u00e9 sovrapponibile; secondo alcuni autori, invece, nella SEU prevarrebbe la insufficienza renale, mentre nella PTT prevarrebbero i sintomi neurologici.\nAllo stato attuale non \u00e8 definito se si tratta di patologie identiche (a parte l'et\u00e0 di insorgenza pi\u00f9 tardiva della PTT) oppure di due aspetti della stessa patologia. In entrambe il momento patogenetico fondamentale sarebbe la formazione di microtrombi con danno microvascolare a tutti gli organi.\nComunque la classica sindrome uremico-emolitica si osserva generalmente in et\u00e0 pediatrica e se ne distinguono tre forme:\nDiagnosi.\nLa SEU \u00e8 preceduta da diarrea afebbrile ed \u00e8 caratterizzata dalla triade:\nPrognosi.\nUn trattamento aggressivo consente a pi\u00f9 del 90% dei pazienti di sopravvivere alla fase acuta, mentre circa il 9% pu\u00f2 sviluppare uno stadio terminale della malattia renale.\nInoltre, circa un terzo delle persone con SEU ha alterazioni della funzione renale a distanza di molti anni, e alcuni richiedono dialisi a lungo termine. Un altro 8% delle persone con SEU hanno altre complicazioni per tutta la vita, come ipertensione arteriosa, convulsioni, cecit\u00e0, paralisi.\nLa mortalit\u00e0 complessiva della SEU \u00e8 di 5-15%. I bambini e gli anziani hanno una prognosi peggiore.\nNegli adulti la SEU ha sintomi e patologia simili, ma \u00e8 pi\u00f9 rara e pu\u00f2 essere associata a infezione da HIV, sindrome da anticorpi antifosfolipidi (associata a lupus eritematoso e ipercoagulabilit\u00e0 generalizzata); insufficienza renale postpartum; ipertensione maligna, sclerodermia, alcuni farmaci, tra cui alcuni chemioterapici e altri agenti immunosoppressivi (mitomicina, ciclosporina, cisplatino e bleomicina).\nTerapia.\nFarmaci.\nIn questa sindrome non sono generalmente utili gli steroidi, gli antibiotici, la loperamide, gli antiaggreganti (tipo aspirina o dipiridamolo) e i fibrinolitici. Mentre sono usati la vincristina o la ciclosporina A.\nIn via sperimentale \u00e8 studiato l'anticorpo monoclonale eculizumab.\nLa letteratura suggerisce che il trattamento con antibiotici non migliora l'esito della infezione, e pu\u00f2 di fatto aumentare notevolmente le probabilit\u00e0 di sviluppare la SEU.\nCi\u00f2 probabilmente perch\u00e9 l'antibiotico favorisce il rilascio da parte del batterio danneggiato dall'antibiotico della Shiga-like tossina.\nEmodialisi.\nNei casi pi\u00f9 gravi, caratterizzati da grave insufficienza renale \u00e8 necessaria l'emodialisi.\nPlasmaferesi.\nLa plasmaferesi \u00e8 il trattamento di scelta per garantire la remissione della patologia, insieme alle terapie antipertensiva e idratante, e all'eventuale trattamento dell'iperkaliemia.\nProbiotici.\nMolti dati recenti suggeriscono l'utilit\u00e0 dell'uso, a scopo profilattico nella SEU, dei probiotici in particolare quelli del genere \"Lactobacillus\".\nInfatti, il batterio enteroemorragico (EHEC) \"\" inibisce la produzione di interferone gamma (IFN-\u03b3) che stimola la fosforilazione dei trasduttori di segnale della tirosina e l'attivatore della trascrizione (STAT)-1 nelle cellule epiteliali. La preincubazione nel modello sperimentale in vitro scelto di ceppi di lactobacilli provoca una soppressione dei segnali di trasduzione delle risposte cellulari dell'epitelio provocate dal batterio EHEC O157:H7.\nUno studio coreano del 2008 mostra come l'intestino sfrutti meccanismi di protezione chimico-fisici e insieme alla produzione di mucina che ha la funzione di impedire l'adesione dell'\"Escherichia coli O157: H7\". I lactobacilli hanno mostrato, secondo questo studio, la capacit\u00e0 di stimolare la produzione di questa sostanza, insieme ad alcune citochine come l'IL-8, l'IL-1-beta e TNF-alfa in una linea cellulare in coltura (cellule HT-29), confermando cos\u00ec, in vitro, la capacit\u00e0 dei lattobacilli di indurre l'up-regulation (iper-espressione) di mucina MUC2 e di specifiche citochine e inibire cos\u00ec l'adesione agli epiteli intestinali dell\"'E. coli O157: H7\".\nUno studio canadese mostra come il \"Lactobacillus acidophilus\" secerne una molecola, La-5, che agisce come un inibitore del segnale di QS quorum sensing (adesivit\u00e0 grazie alla produzione di biofilm) interagendo con i batteri regolatori trascrizionali, che controllano i geni coinvolti nella produzione dei fattori di trascrizione necessari per la colonizzazione del patogeno \"E. coli EHEC O157\".\nViene suggerito che i lactobacilli riducono i fattori di virulenza del patogeno \"\" grazie alla capacit\u00e0 di modificare il potenziale di membrana delle cellule epiteliali dell'intestino, cosa che provoca una riduzione della capacit\u00e0 di adesione dell'\"Escherichia coli\"; ci\u00f2, inoltre, riduce le modifiche del citoscheletro delle cellule dell'epitelio indotte dallo stesso patogeno.\nCeppi di probiotici \"Bifidobacterium\" mostrano la capacit\u00e0 di aumentare le capacit\u00e0 di barriera dell'intestino nei confronti di ceppi enterotossigeni di \"E. coli\", per un aumento della produzione di acido acetico e il conseguente abbassamento del pH intestinale.\nInoltre, nei bovini allevati e pretrattati con probiotici si riduce la capacit\u00e0 di diffondere ceppi patogeni di \"Escherichia coli\"."}
{"id": "3495280", "revid": "287204", "url": "https://it.wikipedia.org/wiki?curid=3495280", "title": "Vena superficiale", "text": "Vena superficiale \u00e8 un termine utilizzato per descrivere una vena che si trova vicina alla superficie del corpo, esso viene usato per distinguere queste vene da quelle che invece si trovano in profondit\u00e0, conosciute anche come vene profonde.\nLe vene superficiali non sono accoppiate a delle arterie, al contrario delle vene profonde che solitamente hanno un'arteria con lo stesso nome l\u00ec vicino.\nLe vene superficiali sono importanti a livello fisiologico in quanto raffreddano il corpo, infatti, quando il corpo \u00e8 troppo caldo smista il sangue dalle vene profonde alle vene superficiali per facilitare la dispersione del calore. Le vene superficiali inoltre sono visibili sotto la pelle; oltretutto quelle al di sotto del livello del cuore tendono a gonfiarsi. Per avere conferma di questo basta guardare la propria mano: portandola al di sopra del cuore il sangue dovrebbe defluire - abbassandola sotto il cuore si riempir\u00e0 nuovamente di sangue. Le vene diventano pi\u00f9 evidenti quando si sollevano grandi pesi, specialmente dopo un periodo di allenamento di potenza.\nFisiologicamente, le vene superficiali non sono importanti tanto quando le vene profonde (in quanto trasportano meno sangue) e alcune volte vengono anche rimosse tramite una procedura chiamata asportazione della vena, la quale viene usata per curare le vene varicose."}
{"id": "3495282", "revid": "1718925", "url": "https://it.wikipedia.org/wiki?curid=3495282", "title": "Ramat HaSharon", "text": "Ramat HaSharon (, \"l'altura di Sharon\") \u00e8 una citt\u00e0 israeliana della pianura di Sharon, nel Distretto di Tel Aviv.\nSorge poco pi\u00f9 a nord di Tel Aviv e a sud di Herzliya e del kibbutz di Glil Yam.\nFondata nel 1923 come moshava (cio\u00e8 come insediamento agricolo) da un gruppo di ebrei emigrati dalla Polonia, ebbe inizialmente il nome di \"Ir Shalom\" (\"citt\u00e0 della pace\"), venendo poi ribattezzata nel 1932 come Kfar Ramat HaSharon (\"villaggio dell'altura di Sharon\"), prima di perdere il prefisso \"Kfar\".\nA Ramat HaSharon hanno sede importanti stabilimenti delle industrie militari delle Forze di Difesa israeliane.\nSport.\nCalcio.\nLa squadra principale della citt\u00e0 \u00e8 l'Hapoel Ramat HaSharon."}
{"id": "3495284", "revid": "10473", "url": "https://it.wikipedia.org/wiki?curid=3495284", "title": "Legge 300/1970", "text": ""}
{"id": "3495298", "revid": "120809065", "url": "https://it.wikipedia.org/wiki?curid=3495298", "title": "Defying Gravity (Wicked)", "text": "Defying Gravity (\"Sfidando la gravit\u00e0\") \u00e8 una canzone del musical di Stephen Schwartz \"Wicked\", incisa originariamente da Idina Menzel e Kristin Chenoweth nel cast originale di Broadway.\nLa canzone \u00e8 il grande assolo di Elphaba (la malvagia Strega dell'Ovest) che conclude il primo atto; nella canzone ci sono anche due duetti con Glinda, miglior amica di Elphaba, all'inizio e verso la met\u00e0 del brano, e di un intervento del coro dei cittadini di Oz sul finale.\nLa canzone \u00e8 la pi\u00f9 famosa del musical, ed \u00e8 stata trasmessa dalla BBC nel programma \"I'd Do Anything\"; il brano \u00e8 al sessantesimo posto delle maggiori hit-parade del Regno Unito.\nContesto e analisi.\nNel musical, la canzone \u00e8 situata sul finale del primo atto, quando Elphaba scopre che il Mago di Oz altri non \u00e8 che un meschino imbroglione, e non la figura eroica che lei si aspettava che fosse.\nRendendosi conto di ci\u00f2, nonostante i tentativi di Glinda di dissuaderla, la ragazza giura solennemente che combatter\u00e0 il Mago con tutte le sue forze per liberare il regno di Oz dalla sua tirannide e sventare i crudeli piani del truffatore ai danni degli Animali.\nDurante la canzone, Elphaba esprime il proprio desiderio di libert\u00e0 e di andare contro a delle regole impostole da altri.\nElphaba strega un manico di scopa rendendolo capace di volare e, al termine della canzone, la strega levita sopra il palco sfuggendo all'arresto delle guardie del Mago e ai loro tentavi di riportarla a terra.\nIl brano \u00e8 estremamente cinematografico e, per la parte finale della canzone, sono necessari numerosi effetti scenici per rappresentare la fuga di Elphaba. Si ricorre infatti a pi\u00f9 di 60 luci in movimento, fumi colorati ed effetti speciali vari per simulare la presenza del vento. Inoltre, l'attrice che interpreta Elphaba vola sul palco grazie ad un sistema di lancio idraulico.\nIl singolo.\nIdina Menzel, dopo aver ripreso il ruolo di Elphaba nel 2006 a Londra, ha inciso una propria versione del brano, rimasterizzata in chiave pop e lanciata il 1\u00ba marzo 2007. In seguito questo singolo entr\u00f2 a far parte del suo disco \u201cI Stand\u201d.\nLa canzone ottenne un successo straordinario e divenne parte della colonna sonora del Gay Pride del 2007 e del festival di Los Angeles dello stesso anno, apparendo anche nel CD dell'evento.\nAltre versioni.\nEsiste anche una versione in lingua tedesca della canzone, intitolata \u201cFrei und schwerelos\u201d (\u201cLibero e senza peso\u201d) incisa il 21 novembre del 2007 dal cast originale di Stoccarda della produzione tedesca del musical, con Willemijn Verkaik nei panni di Elphaba e Lucy Scherer in quelli di Glinda.\nAnche il cast di Tokyo ha tradotto ed inciso una nuova versione della canzone, con un titolo traducibile con \u201cAlla ricerca della libert\u00e0\u201d; il cast originale comprendeva Megumi Hamada (Elphaba) e Miyuki Numao (Glinda).\nKerry Ellis, che interpret\u00f2 il ruolo di Elphaba sia a Broadway che nel West End, ha inciso una versione rock della canzone con Brian May nel suo album, pubblicato nel 2008, \u201cWicked in Rock\u201d. La cantante ha pubblicato un'ulteriore versione del singolo il 20 marzo 2011.\nLa canzone \u00e8 stata anche cantata da Lea Michele e Chris Colfer nell'episodio \"Wheels\" (in italiano \"Musica su 2 ruote\") della serie televisiva \u201cGlee\u201d. In questa puntata, Rachel e Kurt si contendono il ruolo da solista per cantare il brano, dove alla fine vince Rachel, poich\u00e9 Kurt, non volendo umiliare suo padre interpretando davanti a un ampio pubblico una canzone femminile, decide di steccare su un FA naturale.\nLa stessa serie televisiva ripresenta la canzone nell'episodio \"100\" (in italiano \"Una settimana d'addio\") della quinta stagione (in cui, per celebrare il raggiungimento dei 100 episodi, vengono riproposti grandi successi precedentemente cantanti, in chiave diversa). Questa volta la canzone viene interpretata da Kurt Hummel (Chris Colfer), Rachel Berry (Lea Michele) e Mercedes Jones (Amber Riley).\nLa canzone \u00e8 stata usata per svegliare gli astronauti a bordo della navetta STS-131 nell'aprile 2010 per l'astronauta Dorothy Metcalf-Lindenburger in previsione dell'attivit\u00e0 extraveicolare"}
{"id": "3495299", "revid": "287204", "url": "https://it.wikipedia.org/wiki?curid=3495299", "title": "Nazionale Under-17 di calcio della Repubblica Ceca", "text": "La Nazionale di calcio della Repubblica Ceca Under-17 \u00e8 la rappresentativa Under-17 della Repubblica Ceca ed \u00e8 controllata dalla \u010cMFS. La squadra partecipa ogni anno al Campionato europeo di calcio Under-17."}
{"id": "3495308", "revid": "287204", "url": "https://it.wikipedia.org/wiki?curid=3495308", "title": "Medvedov", "text": ""}
{"id": "3495317", "revid": "40767224", "url": "https://it.wikipedia.org/wiki?curid=3495317", "title": "L\u00e5g", "text": ""}
{"id": "3495321", "revid": "1442080", "url": "https://it.wikipedia.org/wiki?curid=3495321", "title": "ATP Nizza 1995 - Doppio", "text": "Il doppio del torneo di tennis ATP Nizza 1995, facente parte dell'ATP Tour, ha avuto come vincitori Cyril Suk e Daniel Vacek che hanno battuto in finale Luke Jensen e David Wheaton 3-6, 7-6, 7-6."}
{"id": "3495322", "revid": "104458", "url": "https://it.wikipedia.org/wiki?curid=3495322", "title": "Olena Subrylowa", "text": ""}
{"id": "3495327", "revid": "36426", "url": "https://it.wikipedia.org/wiki?curid=3495327", "title": "Villa Imperiale di Pesaro", "text": ""}
{"id": "3495338", "revid": "22475", "url": "https://it.wikipedia.org/wiki?curid=3495338", "title": "Kick box", "text": ""}
{"id": "3495339", "revid": "22475", "url": "https://it.wikipedia.org/wiki?curid=3495339", "title": "Kick boxe", "text": ""}
{"id": "3495341", "revid": "73843", "url": "https://it.wikipedia.org/wiki?curid=3495341", "title": "Tiropratico", "text": ""}
{"id": "3495347", "revid": "599013", "url": "https://it.wikipedia.org/wiki?curid=3495347", "title": "Johan Devrindt", "text": ""}
{"id": "3495348", "revid": "767487", "url": "https://it.wikipedia.org/wiki?curid=3495348", "title": "Il tempo della cometa", "text": "Il tempo della cometa (\"Koha e komet\u00ebs\") \u00e8 un film del 2008 diretto da Fatmir Ko\u00e7i, basato sul romanzo storico \u2018\u2019Viti i mbrapsht\u00eb\u2019\u2019 (1985) scritto da Ismail Kadare.\nTrama.\nAmbientato in Albania nel 1912, immediatamente dopo l\u2019Indipendenza del Paese dal lungo dominio Ottomano, in un clima di anarchia e di incertezza, il protagonista Shestan (Blerim Destani) parte alla ricerca della guerra per liberare l'Albania dall'occupazione delle potenze straniere. Con l\u2019intenzione di appoggiare la causa europeista e di proteggere il neo-re d\u2019Albania, armato e con i suoi pi\u00f9 fedeli amici partono per una guerra inesistente.\nInvece della guerra trova l'amore della sua vita."}
{"id": "3495350", "revid": "1442080", "url": "https://it.wikipedia.org/wiki?curid=3495350", "title": "Bermuda Open 1995 - Doppio", "text": "Il doppio del torneo di tennis Bermuda Open 1995, facente parte dell'ATP Tour, ha avuto come vincitori Grant Connell e Todd Martin che hanno battuto in finale Brett Steven e Jason Stoltenberg 7-6, 2-6, 7-5."}
{"id": "3495355", "revid": "599013", "url": "https://it.wikipedia.org/wiki?curid=3495355", "title": "Henri Larnoe", "text": ""}
{"id": "3495361", "revid": "106908", "url": "https://it.wikipedia.org/wiki?curid=3495361", "title": "Ordine di Sant'Alessandro Nevski", "text": ""}
{"id": "3495374", "revid": "438678", "url": "https://it.wikipedia.org/wiki?curid=3495374", "title": "Indie electronic", "text": ""}
{"id": "3495378", "revid": "371529", "url": "https://it.wikipedia.org/wiki?curid=3495378", "title": "Iron Man (singolo)", "text": ""}
{"id": "3495380", "revid": "380654", "url": "https://it.wikipedia.org/wiki?curid=3495380", "title": "Life on Display", "text": "Life on Display \u00e8 il terzo album studio del gruppo statunitense post-grunge Puddle of Mudd. L'album \u00e8 stato prodotto da John Kurzweg, che aveva precedentemente lavorato con nomi quali Creed, Socialburn e No Address. Nonostante le recensioni generalmente negative, l'album ha raggiunto la posizione numero 20 della classifica Billboard Top 200 Albums ed ha sfornato un singolo hit, \"Away from Me\", che \u00e8 arrivato sulla vetta della classifica Mainstream Rock Tracks. Dall'album sono stati tratti altri due singoli, \"Spin You Around\" e \"Heel Over Head\"; per tutti \u00e8 tre i singoli \u00e8 stato girato un video musicale.\n\"Life on Display\" ha venduto copie negli Stati Uniti, molte meno rispetto alla precedente opera dei Puddle of Mudd, \"Come Clean\", che ha venduto pi\u00f9 di tre milioni di copie solo in patria ed ha ottenuto tre dischi di platino.\nStoria.\nI Puddle of Mudd hanno iniziato a scrivere il materiale per questo album mentre erano in tour nel 2002, arrivando a registrare 18 canzoni. Dopo aver passato pi\u00f9 di otto mesi in diversi studio per registrare il materiale, alcune canzoni sono state escluse: \"Bleed\", poi diventata un B-side, \u00e8 stata inserita nella colonna sonora del film \"The Punisher\". Una canzone non pubblicata, \"Galvanic\", ha ottenuto una discreta attenzione a causa del fatto che Scantlin ha pianto mentre ne registrava il playback.\nPromozioni.\nIl video di \"Away from Me\" \u00e8 stato inserito nella decima stagione del programma televisivo \"Making the Video\", di MTV. I Puddle of Mudd hanno suonato quattro canzoni dell'album durante l'episodio di debutto di \"7th Avenue Drop\", un programma di Fuse TV, il 25 novembre. Inoltre, \"Nothing Left to Lose\" \u00e8 stata la sigla principale della WWE \"Royal Rumble 2004\".\nResponso della critica.\nIl responso iniziale della critica per \"Life on Display\" \u00e8 stato generalmente poco favorevole. Su Metacritic, che assegna un punteggio da 1 a 100 per la critica di materiale mainstream, in una media su sette recensioni l'album ha ricevuto un mediocre 37. \"Life on Display\" ha ricevuto recensioni tendenti dalla mediocrit\u00e0 alla scarsezza su \"Entertainment Weekly\", \"E Online\" ed AllMusic. Christian Hoard di \"Rolling Stone\" ha dato all'album una mera stella su 5.\nCrediti.\nCrediti ulteriori:"}
{"id": "3495383", "revid": "287204", "url": "https://it.wikipedia.org/wiki?curid=3495383", "title": "Oldza", "text": ""}
