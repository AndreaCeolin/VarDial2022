{"id": "3539446", "revid": "767487", "url": "https://it.wikipedia.org/wiki?curid=3539446", "title": "Maybach Typ 12", "text": "La Maybach Typ 12, o pi\u00f9 semplicemente Maybach 12, era un'autovettura di lusso prodotta dal 1929 al 1931 dalla casa automobilistica tedesca Maybach-Motorenbau.\nStoria e profilo.\nQuesto modello \u00e8 stato fortemente voluto da Karl Maybach, patron della Maybach-Motorenbau, nonch\u00e9 figlio di quel Wilhelm Maybach che diversi decenni prima aveva contribuito enormemente alla nascita dell'automobile. Karl Maybach volle creare una vettura all'insegna dell'opulenza, dotata di un propulsore senza precedenti per l'epoca, una vettura che nella sua imponenza avesse saputo rendere onore al padre Wilhelm ormai stanco e logorato da decenni di instancabile attivit\u00e0.\nDato il telaio strettamente imparentato con quello dei precedenti modelli W3 e W5, Karl Maybach fece costruire dai suoi collaboratori un V12, il primo nella storia dell'automobile, un motore dall'allora imponente ed inconsueta architettura, che vantava raffinatezze come l'intera struttura realizzata in lega di alluminio, con canne in ghisa riportate a secco. Il risultato fu un propulsore pesante solo 510\u00a0kg, della cilindrata di 6967 cm\u00b3 (alesaggio e corsa: 86x100 mm) e della potenza massima di 150 CV a 2800 giri/min. La trasmissione seguiva quanto gi\u00e0 visto nella precedente \"W5 SG\": veniva quindi montato un cambio semiautomatico a 3 rapporti pi\u00f9 una sorta di marcia overdrive \"ante litteram\". Con queste caratteristiche, la \"Typ 12\" si fregi\u00f2, alla fine degli anni venti del Novecento, del titolo di vettura tedesca pi\u00f9 grande, intendendo per grande tutto l'insieme rappresentato dal motore e dalla carrozzeria. Solo la Mercedes-Benz 770 poteva realmente tenergli testa, ma non montava un V12 bens\u00ec un 8 cilindri in linea, per cui anche questo contribu\u00ec al primato della \"Typ 12\".\nL'imponenza della vettura \u00e8 testimoniata dal peso del solo autotelaio che arrivava a 1.850 kg e costava da solo 23\u00a0000 marchi. Come spesso succedeva nelle vetture di lusso di quell'epoca, la costruzione della carrozzeria era affidata al carrozziere preferito dal cliente. A quel punto, terminata la carrozzeria, il prezzo saliva addirittura a 34.000 marchi.\nLa \"Typ 12\" raggiungeva i 140\u00a0km/h di velocit\u00e0 massima ed arrivava a consumare 27 litri di benzina ogni 100\u00a0km.\nKarl Maybach la present\u00f2 davanti al suo anziano padre all'inizio del 1929: alla fine dello stesso anno, Wilhelm Maybach si spense per sempre ponendo fine alla grande era pionieristica dell'automobile.\nLa \"Typ 12\" fu in ogni caso un modello di transizione, prodotto per un breve periodo, tra il 1929 ed il 1930, giusto per dare il tempo di sviluppare quella che fu, nei piani della Casa tedesca, la vera ammiraglia di lusso dell'epoca, la \"DS7\", poi evolutasi nella \"DS8\". Entrambi i modelli sarebbero divenuti noti con il nome di Zeppelin."}
{"id": "3539447", "revid": "287204", "url": "https://it.wikipedia.org/wiki?curid=3539447", "title": "Accettatore di officina", "text": "L'accettatore di officina \u00e8 una persona impiegata nel settore terziario che, presente nelle officine ufficiali dei vari produttori di automobili, si occupa dell'organizzazione del lavoro dell'officina, fissando gli appuntamenti, accogliendo i clienti, mostrando un preventivo scritto prima di cominciare i lavori, e riconsegnando l'auto ai proprietari a lavoro eseguito. Questa figura professionale \u00e8 molto importante per la concessionaria, perch\u00e9 \u00e8 a contatto con vecchi e nuovi clienti, ed \u00e8 il volto della concessionaria per quanto riguarda il post vendita.\nNegli anni passati solitamente erano ex meccanici ad essere \"promossi\" accettatori, ma negli ultimi anni, diminuendo il ricavo dalla vendita delle auto ed aumentando l'importanza del post vendita nei bilanci, si preferiscono figure dinamiche, con spiccate doti commerciali, dinamismo e pazienza per poter trattare con clienti molto diversi tra loro. Una conoscenza tecnica e meccanica \u00e8 preferita ma non essenziale, il saper trattare con le persone invece \u00e8 la dote pi\u00f9 ricercata.\nToyota \u00e8 stata tra i primi grandi marchi a puntare attenzione ed aspettative su questa figura professionale, capace di garantire, se ben gestita, un alto grado di fidelizzazione del cliente."}
{"id": "3539455", "revid": "2039709", "url": "https://it.wikipedia.org/wiki?curid=3539455", "title": "Lys\u00e1 hora", "text": "Lys\u00e1 hora (; in polacco: \"\u0141ysa G\u00f3ra\", in tedesco: \"Lysa-berg\", \"Kahlberg\", in slesiano: \"Gigula\") \u00e8 la montagna pi\u00f9 alta della catena montuosa dei Beschidi Moravo-Slesiani, che sorge in Repubblica Ceca e nella Slesia di Cieszyn. \u00c8 considerato il luogo pi\u00f9 piovoso della nazione, con precipitazioni annue oltre i 1.500 mm.\nEtimologia.\nIl nome Lys\u00e1 hora pu\u00f2 essere tradotto come \"monte calvo\"; il nome viene dal fatto che su Lys\u00e1 hora non crescono alberi. Il luogo \u00e8 stato menzionato per la prima volta in un documento scritto nel 1261 come \"Lissa huera\".\nTurismo.\nOggi, la montagna possiede anche una piccola stazione sciistica ed \u00e8 una destinazione popolare per le gite in estate."}
{"id": "3539456", "revid": "28592", "url": "https://it.wikipedia.org/wiki?curid=3539456", "title": "Regno di Trebisonda", "text": ""}
{"id": "3539460", "revid": "1404944", "url": "https://it.wikipedia.org/wiki?curid=3539460", "title": "Sam Childers", "text": "Ex tossicodipendente ed ex membro degli Outlaws MC, Childers si \u00e8 convertito al cristianesimo e si \u00e8 dedicato a salvare i bambini nelle zone di guerra del Sudan del Sud.\nBiografia.\nCresciuto tra alcol e marijuana, Childers entra nel gruppo motociclistico degli Outlaws MC. Negli anni novanta si converte al cristianesimo e decide di viaggiare per l'Africa, dove \u00e8 testimone degli orrori perpetrati dall'Esercito di Resistenza del Signore. Aiutato dalla moglie Lynn, Childers fonda l'associazione umanitaria Angels of East Africa, con la quale trae in salvo centinaia di bambini tra Sudan e Uganda. \nLa vita di Childers \u00e8 stata raccontata nel libro \"Another Man's War: The True Story Of One Man's Battle To Save Children In The Sudan\", pubblicato da Thomas Nelson nel 2009. I diritti del volume sono stati acquisiti da Lions Gate Entertainment per la realizzazione del film \"Machine Gun Preacher\", diretto da Marc Forster con sceneggiatura di Jason Keller e con Gerard Butler nel ruolo di Childers."}
{"id": "3539467", "revid": "33689", "url": "https://it.wikipedia.org/wiki?curid=3539467", "title": "Euprassio", "text": "Biografia.\nEuprassio era mauro e proveniva dalla Mauretania Cesariense; secondo Ammiano Marcellino, fu un uomo sempre retto e incorruttibile, anche di fronte alle pressioni dell'imperatore.\nNel 367 era \"magister memoriae\"; quando Valentiniano I elev\u00f2 il figlio al rango di Augusto, Euprassio fu il primo ad acclamare ad alta voce \u00abla famiglia di Graziano merita ci\u00f2\u00bb, e per questo fu immediatamente nominato \"quaestor sacri palatii\", carica che resse fino al 370. Una volta che Valentiniano I fece uccidere dei magistrati cittadini, Euprassio lo ammon\u00ec, affermando che sarebbero stati considerati martiri cristiani. In un'altra occasione, in cui una commissione del Senato (composta da Pretestato, Venusto e Minervio) aveva chiesto a Valentiniano di non permettere al prefetto Massimino di sottoporre i senatori a torture e in cui l'imperatore aveva negato l'addebito, accusando i messi, Euprassio intervenne a difesa degli ambasciatori, risolvendo la situazione.\nIl 14 febbraio del 374 \u00e8 attestato in carica come \"praefectus urbi\" di Roma; si occup\u00f2 anche di costruire un nuovo foro. Probabilmente era ancora in vita nel 384.\nRicevette alcune lettere da Quinto Aurelio Simmaco."}
{"id": "3539472", "revid": "119852935", "url": "https://it.wikipedia.org/wiki?curid=3539472", "title": "Novik (cacciatorpediniere)", "text": "Il Novik \u00e8 stato un cacciatorpediniere appartenente alla Voenno Morskoj Flot Rossijskoj Imperii, la marina militare russa, entrato in servizio alla vigilia della prima guerra mondiale. Basato su un progetto tedesco costruito in Russia dalle officine Putilov, da esso sono state derivate 4 successive serie per complessive 54 unit\u00e0. Nel 1917 il suo equipaggio ader\u00ec alla rivoluzione bolscevica e la nave prese servizio col nome di Jakov Sverdlov nella Voenno Morskoj Flot SSSR."}
{"id": "3539474", "revid": "85053", "url": "https://it.wikipedia.org/wiki?curid=3539474", "title": "Classe Novik (cacciatorpediniere)", "text": ""}
{"id": "3539475", "revid": "110157", "url": "https://it.wikipedia.org/wiki?curid=3539475", "title": "Spooky Two", "text": "Spooky Two \u00e8 il secondo album degli Spooky Tooth. Il titolo dell'album \u00e8 giocato sul suono simile tra \"tooth\" e \"two\". L'album contiene la celebre canzone \"Better By You, Better Than Me\", poi reinterpretata dai Judas Priest"}
{"id": "3539476", "revid": "2112505", "url": "https://it.wikipedia.org/wiki?curid=3539476", "title": "Gherardo da Camposampiero", "text": "Biografia.\nFiglio di Tisolino da Camposampiero e di Cunizza da Romano, apparteneva a una famiglia feudale pienamente coinvolta nella politica del comuni di Padova e di Treviso, nei cui territori si distribuivano i suoi possedimenti.\nLe prime notizie documentarie risalgono al 1190, quando presenzi\u00f2 a una permuta di beni tra Gabriele da Prata e Federico e Olderico da Caporiacco. Nel 1194, con il fratello Tiso, restitu\u00ec alcune propriet\u00e0 al vescovo di Treviso, di cui era vassallo e dal quale ricevette un altro feudo nel 1195.\nLe cronache, tuttavia, ricordano anche un importante episodio della sua vita, avvenuto negli anni 1180 o all'inizio dei 1190 e inquadrabile nell'ambito delle aspre ostilit\u00e0 che opposero i Camposampiero ai da Romano.\nA Gherardo era stata promessa in moglie Cecilia, orfana di Manfredo d'Abano ed erede di vasti possedimenti nel Padovano. Venuto a conoscenza del progetto, Ezzelino da Romano \"il Balbo\" si accord\u00f2 in segreto con il tutore della fanciulla, Spinabello da Xenderico, e concluse il matrimonio con il figlio Ezzelino \"il Monaco\". Agendo per vendetta, Gherardo stupr\u00f2 Cecilia.\nEzzelino, dopo averla ripudiata, si rivolse al comune di Padova per avere giustizia, ma il governo non volle agire contro i Camposampiero, famiglia di primo piano nella vita pubblica locale. In cambio, ottenne il sostegno della citt\u00e0 nella guerra per il dominio di Vicenza, culminata con la vittoriosa battaglia di Carmignano (1198). Secondo quanto riferisce, con scarsa chiarezza, l'Anonimo Foscariniano, i Camposampiero sarebbero comunque stati danneggiati dall'alleanza tra Padova e gli Ezzelini. Oltre ad aver perso alcuni castelli, avrebbero sostenuto un'alleanza tra Vicentini e Veronesi, preavvisandoli dell'attacco di Carmignano.\nLa stessa fonte ricorda come Gherardo e il fratello Tiso VI, appoggiati dal vescovo di Treviso, favorirono l'entrata di Biaquino I da Camino a Treviso nel corso della guerra contro il vescovo di Belluno cui partecipavano, sullo schieramento nemico, altri Caminesi ribelli. \u00c8 invece attestata la sua presenza ai numerosi accordi che conclusero il conflitto, sino alla concordia tra il comune e il vescovo di Belluno e Feltre (2 febbraio 1200).\nSempre secondo l'Anonimo, in questa occasione Gherardo si sarebbe riappacificato con Ezzelino il Monaco. Certo \u00e8 che nel 1204, assieme al fratello, il Camposampiero dovette chiedere l'aiuto di Azzo VI d'Este per scacciare il da Romano dal castello di Campreto. Ezzelino, infatti, rivendicava i diritti sulla fortezza per conto della figlia Adelasia, avuta seducendo Maria da Camposampiero, cugina di Gherardo, per vendicarsi della violenza su Cecilia. Lo scontro diretto venne evitato grazie alla mediazione del vescovo di Padova Gerardo e, in ultima, il castello era tornato ai Camposampiero.\nAltre fonti lo vedono pi\u00f9 tardi a Verona impegnato con i San Bonifacio nelle lotte che li opposero ai Montecchi, quindi a Venezia come attentatore alla vita di Ezzelino.\nDiscendenza.\nDal primo matrimonio con Ortensia de Bosio, figlia di Uguccione, ebbe:\nDal secondo matrimonio con Daria da Baone ebbe: "}
{"id": "3539477", "revid": "729019", "url": "https://it.wikipedia.org/wiki?curid=3539477", "title": "The Patriot (wrestler)", "text": "Carriera nel wrestling.\nAmerican Wrestling Association (1988\u20131991).\nDel Wilkes, giocatore di football americano al college nel periodo 1980\u201384 nella Carolina del Sud, cominci\u00f2 la propria carriera da wrestler nella American Wrestling Association nel 1988, dapprima lottando con il suo vero nome e poi adottando il ring name \"The Trooper\". In linea con la sua gimmick di poliziotto della stradale, dopo aver sconfitto gli avversari, li multava. L'11 agosto 1990 The Trooper vinse l'AWA World Tag Team Championship insieme a D.J. Peterson, nell'ultima trasmissione televisiva della AWA. Peterson &amp; Trooper sarebbero stati gli ultimi campioni AWA World Tag Team. Nel gennaio 1991, \"Pro Wrestling Illustrated\" non riconobbe pi\u00f9 lo status \"mondiale\" di tutti i titoli AWA ma continu\u00f2 a riconoscere Trooper &amp; Peterson quali \"AWA Tag Team Champions\" fino alla chiusura definitiva della federazione quello stesso anno.\nInsieme a Paul Diamond, Wilkes lott\u00f2 anche all'evento AWA \"Superclash 4\", in un cage match, dove i due sconfissero i Destruction Crew (Wayne Bloom &amp; Mike Enos).\nGlobal Wrestling Federation (1991\u20131992).\nWilkes si trasfer\u00ec nella Global Wrestling Federation in qualit\u00e0 di beniamino del pubblico e divenne \"The Patriot\", un wrestler mascherato super patriottico. Con questa gimmick si laure\u00f2 primo campione GWF Television Championship in un torneo svoltosi nel 1991. Poco tempo dopo, The Patriot ebbe un feud con Al Perez per il titolo GWF North American Heavyweight Championship, che egli vinse il 10 agosto, ma la vittoria fu contestata. Rivinse la cintura due settimane dopo nel rematch con Perez.\nNel settembre 1991, un wrestler di nome Dark Patriot debutt\u00f2 nella GWF. Per vari mesi, fu la nemesi di The Patriot, proclamando di essere il suo \"lato oscuro\". Il 31 gennaio 1992, Dark Patriot affront\u00f2 The Patriot in un match titolato. The Patriot perse la cintura e lasci\u00f2 la GWF.\nWorld Wrestling Federation (1991\u20131992).\nLottando come The Trooper, Wilkes ebbe un primo stint nella WWF debuttando nel corso di una puntata di \"WWF Superstars\" registrata a Rockford, Illinois, il 6 maggio 1991, dove sconfisse WT Jones. Il giorno seguente a \"Wrestling Challenge\" sconfisse Tom Stone. Torn\u00f2 il 12 novembre, questa volta come The Patriot, combattendo un dark match a \"Wrestling Challenge\" dove sconfisse Brooklyn Brawler. Lott\u00f2 in altri cinque match di scarsa importanza nel marzo 1992, scontrandosi con Rick Martel, Kato (Paul Diamond) e Repo Man.\nAll Japan Pro Wrestling (1992\u20131994).\nNel 1992, mentre militava nella GWF, Wilkes and\u00f2 a lottare nella All Japan Pro Wrestling. Ebbe successo in coppia con Jackie Fulton che lottava con il ring name \"The Eagle\", ben adattandosi alla gimmick di Wilkes come The Patriot. Il 2 giugno 1993, The Patriot &amp; The Eagle sconfissero Kenta Kobashi &amp; Tsuyoshi Kikuchi vincendo l'All Asia Tag Team Championship. I due detennero le cinture per tre mesi, fino al 9 settembre 1993 quando persero contro Doug Furnas &amp; Dan Kroffat. Alla fine del 1993, The Patriot &amp; The Eagle entrarono nella World's Strongest Tag Determination League dove arrivarono settimi totalizzando 4 Punti.\nWorld Championship Wrestling (1994\u20131995).\nNel 1994, Wilkes firm\u00f2 un contratto con la World Championship Wrestling dove form\u00f2 un tag team con Marcus Alexander Bagwell denominato \"Stars 'N' Stripes\". I due ebbero una rivalit\u00e0 con Paul Orndorff e Paul Roma per il titolo WCW World Tag Team Championship. Le due coppie si scontrarono per diversi mesi. Una settimana dopo aver perso le cinture a \"Fall Brawl 1994\", gli Stars 'N' Stripes sconfissero i Pretty Wonderful il 25 settembre 1994 a \"WCW Saturday Night\". Gli Stars 'N' Stripes detennero i titoli per un mese prima di perderli contro Wonderful &amp; Roma al ppv \"Halloween Havoc 1994\". Il 16 novembre 1994 a \"Clash of the Champions XXIX\", riconquistarono le cinture in un match dove era in palio la maschera che celava l'identit\u00e0 di The Patriot. Tre settimane dopo, l'8 dicembre, gli Stars 'N' Stripes persero le cinture contro gli Harlem Heat (il match and\u00f2 in onda in differita il 14 gennaio 1995 a \"WCW Saturday Night\"). Wilkes continu\u00f2 a lottare nella WCW per svariati mesi per poi lasciare la federazione nel maggio 1995.\nRitorno in WWF (1997\u20131998).\nThe Patriot ebbe una faida con Bret Hart e la sua Hart Foundation, addirittura ottenendo un match, perso, per il WWF Championship in possesso di \"The Hitman\". Il suo stint fu breve e non molto significativo, escluso il match per il titolo. La faida scatt\u00f2 per il fatto che Hart, al tempo heel, aveva ripudiato ogni suo fan americano, dicendo che gli Stati Uniti erano una nazione che per lui non contava nulla, al contrario del Canada e del resto del mondo. Del, appunto sotto la gimmick del patriota statunitense, fece valere il suo spirito americano e inizi\u00f2 uno scontro con Hart, che si concluse proprio a \"\" nel match per il titolo. All'inizio del 1998 fu rilasciato dalla federazione; poco tempo dopo si ritir\u00f2 dal wrestling a causa di un infortunio ai tricipiti.\nVita privata.\nDopo il ritiro dal ring, Wilkes ammise di aver fatto uso in carriera di steroidi anabolizzanti e cocaina, fin dai tempi del college. Nel 2002 trascorse nove mesi in carcere per aver falsificato una prescrizione medica a causa della sua dipendenza dagli antidolorifici. Dopo essersi disintossicato, ha intrapreso la professione di venditore d'auto a Columbia (Carolina del Sud).\nIl 25 luglio 2007, nel corso di un'intervista con il reporter della WACH Justin Kier, Wilkes discusse della sua carriera e dell'abuso di steroidi, ricollegandosi alla recente tragica fine di Chris Benoit. Wilkes concluse l'intervista dicendo che il 50% dei wrestler con i quali aveva lavorato in carriera, ora sono morti.\nNel 2015 \u00e8 stato distribuito in DVD il documentario \"Behind The Mask\" a lui dedicato.\nMorte.\nWilkes \u00e8 morto a causa di un infarto il 30 giugno 2021, all'et\u00e0 di 59 anni.\nTitoli e riconoscimenti.\nAll Japan Pro Wrestling\nAmerican Wrestling Association\nGlobal Wrestling Federation\nPro Wrestling Illustrated\nWorld Championship Wrestling"}
{"id": "3539478", "revid": "330270", "url": "https://it.wikipedia.org/wiki?curid=3539478", "title": "Sakineh Ashtiani", "text": ""}
{"id": "3539479", "revid": "47767", "url": "https://it.wikipedia.org/wiki?curid=3539479", "title": "Sakineh", "text": ""}
{"id": "3539480", "revid": "446353", "url": "https://it.wikipedia.org/wiki?curid=3539480", "title": "Yakov Sverdlov (cacciatorpediniere)", "text": ""}
{"id": "3539487", "revid": "767487", "url": "https://it.wikipedia.org/wiki?curid=3539487", "title": "It's All About", "text": "It's All About \u00e8 l'album d'esordio della band Hard rock degli Spooky Tooth. La quarta traccia \u00e8 una cover di Bob Dylan, ed il disco verr\u00e0 ripubblicato nel 1971 sotto il nome di \"Tobacco Road\"."}
{"id": "3539490", "revid": "28592", "url": "https://it.wikipedia.org/wiki?curid=3539490", "title": "Ipocoristici", "text": ""}
{"id": "3539493", "revid": "275648", "url": "https://it.wikipedia.org/wiki?curid=3539493", "title": "Paolo Greppi", "text": "Biografia.\nDon Paolo Greppi, figlio del conte don Antonio (1722-1799) e della contessa donna Laura Cotta (1722-1795), banchiere, Console imperiale e decano del Corpo consolare a Cadice, di casa alle Corti di Madrid, di Vienna, di Firenze, di Modena, acuto osservatore dei fatti politici del suo tempo e, in particolare, della rivoluzione francese che analizz\u00f2 da un osservatorio privilegiato a Parigi (interessante il suo carteggio col padre e con molte personalit\u00e0, pubblicato dal nipote conte Giuseppe Greppi, Ambasciatore e Senatore del Regno); sposa Rita Maria Diaz y Vivas, da cui ha un figlio maschio, Alessandro (Madrid 4 marzo 1782 - Milano 15 luglio 1830), che sposer\u00e0 Donna Isaure dei Duchi Saulx Tavanes, figlia del Duca Jean Marie Casimire, Capitano dei Dragoni del Re, discendente dal Maresciallo Gaspard de Tavanes condottiero nelle guerre combattute da Francesco I ed Enrico II e nelle guerre di religione sotto Caterina de' Medici, e di Aegle Marie Louise de Choiseul Gouffier (dunque, un matrimonio con la discendente di grandi feudatari borgognoni, imparentati con le pi\u00f9 illustri casate francesi); Paolo sar\u00e0 poi intimo di Napoleone e, soprattutto, di Giuseppina (di cui fu forse anche amante). \n\"Il Greppi \u00e8 la figura pi\u00f9 notevole della plutocrazia milanese [...] trae dalla Rivoluzione, che ha visto con i suoi occhi, un insegnamento di prudenza\". E poi, ancora, \"uomini come il conte Greppi saranno pi\u00f9 tardi i migliori amici di Bonaparte; saranno anche i suoi massimi collaboratori in Italia, contrappeso al radicalismo giacobino\"..\n In una lettera datata 17 floreale, cio\u00e8 6 maggio 1797, Napoleone scrive: \"Citoyen Paul Greppi, L'ind\u00e9pendence de la Lombardie venant d'\u00eatre reconnue, Citoyen, je desire que vous vous rendiez le plus promptement \u00e0 Milan. Je compte sur vos lumi\u00e8res et sur votre patriotisme. Je vous prie d'\u00e9crire au citoyen Melzi pour lui faire le m\u00eames invitations de ma part. Bonaparte\".\n La permanenza a Milano di Paolo diventa presto difficile, a causa di una forte animosit\u00e0 dei giacobini nei confronti di colui che appariva il punto di riferimento pi\u00f9 importante dei moderati. Paolo lascia Milano per la Toscana. \n Il volontario allontanamento dalla vita politica lombarda e la prematura morte di Paolo Greppi portano i milanesi ad affidare al Melzi la sua missione di \"ambasciatore de' Cisalpini al Primo Console\".\n \"Un aristocratico di grande intelligenza, il conte Paolo Greppi [...] uomo coinvolto in un grosso giro politico, aveva legami con figure di primo piano come il marchese Manfredini, ministro di Toscana, l'ambasciatore spagnolo a Roma Jos\u00e9 Nicol\u00e1s de Azara e soprattutto Francesco Melzi d'Eril. (...) Non \u00e8 tra i pi\u00f9 lievi inconvenienti della malavoglia con cui la storiografia ha guardato alle origini moderate dell'ideologia nazionale che si sia lasciato nell'ombra un personaggio come Paolo Greppi, sotto il cui sguardo attento i problemi di fondo del Risorgimento prendono forma e si mostrano con la limpidezza di una equazione elementare\".\n Il ramo di Paolo Greppi si estinguer\u00e0 nella famiglia dei Principi Gonzaga, per via del matrimonio di una figlia di suo figlio Alessandro, Antonietta (1822-1862), con il Principe Don Domenico Luigi Gonzaga (20 maggio 1796 - 12 dicembre 1877)."}
{"id": "3539494", "revid": "2373", "url": "https://it.wikipedia.org/wiki?curid=3539494", "title": "Giosafatte", "text": ""}
{"id": "3539496", "revid": "830939", "url": "https://it.wikipedia.org/wiki?curid=3539496", "title": "Albino Carraro", "text": "Inizi\u00f2 ad arbitrare nel 1923 e raggiunse l'apice della carriera quando diresse la finale per il terzo posto al Campionato mondiale di calcio 1934. \nAlbino Carraro divent\u00f2 Direttore Sportivo dell'Ambrosiana-Inter il 16 marzo 1936, sostituendo il dimissionario Aldo Molinari. Nella stessa stagione affianc\u00f2 l'allenatore Gyula Feldmann alla guida dei nerazzurri nelle ultime partite del campionato."}
{"id": "3539499", "revid": "125469401", "url": "https://it.wikipedia.org/wiki?curid=3539499", "title": "Brunori Sas", "text": "Biografia.\nNato a Cosenza, trascorre l'infanzia prima a Joggi, frazione di Santa Caterina Albanese, e poi a Guardia Piemontese. Frequenta l'Universit\u00e0 degli Studi di Siena dove consegue la laurea in economia e commercio. Il nome Brunori S.A.S. \u00e8 un omaggio all'impresa edile dei suoi genitori, che ha lo stesso nome e che ha coperto le spese di realizzazione di diverse incisioni, nonch\u00e9 luogo d'ispirazione per molti dei brani contenuti nel primo album.\nGli inizi.\nEsordisce discograficamente nel 2003 con il collettivo virtuale italo-svizzero Minuta, con cui firma tre brani in altrettante compilation tematiche. Nel 2005 fonda con Matteo Zanobini e Francesca Storai la dream-pop band Blume, con cui pubblica l'album \"In tedesco vuol dire fiore\", il cui video viene premiato nel 2006 da una giuria di esperti in occasione del Meeting delle etichette indipendenti. Sempre nel 2005 con Matteo Zanobini scrive e interpreta la indie-hit \"90210\", un \"divertissement\" sulla serie tv \"Beverly Hills 90210\" a nome di The Minnesota's e diventa autore di canzoni e musiche per alcune serie d'animazione televisive, collaborando attivamente con Andrea Zingoni, per le serie di \"Gino il pollo\", \"Le ricette di Arturo e Kiwi\" e \"Dixiland\".\nVol. 1.\nNel giugno 2009 Dario Brunori, con lo pseudonimo di Brunori SAS, pubblica il suo album d'esordio \"Vol. 1\" composto di brani semplici e diretti.. Il disco si aggiudica il Premio Ciampi 2009 come \"miglior disco d'esordio\". Accompagnato da Simona Marrazzo (cori e percussioni), Dario Della Rossa (piano e tastiere), Mirko Onofrio (sax e fiati) e Massimo Palermo (batteria), promuove l'album con un tour di oltre 140 date che lo porta a di KeepOn Live come \"miglior personaggio live della stagione\". Uno dei singoli estratti dall'album, \"Paolo\", Dixiland in onda su Rai Yoyo\n\"Vol. 2 - Poveri Cristi\" ed \"\u00c8 nata una star?\" (2011-2013).\nA due anni esatti da \"Vol. 1\" Dario Brunori pubblica \"Vol. 2 - Poveri Cristi\". In questo lavoro si rivolge a descrivere le storie di vita altrui. Il nuovo disco ha una struttura pi\u00f9 articolata, complice l'intervento della band e la partecipazione di Dente e Dimartino. La forma canzone \u00e8 melodica e all'italiana. Il disco segna l'ingresso in pianta stabile nella band del violoncellista Stefano Amato ed inaugura Picicca Dischi, nuova etichetta discografica che Dario Brunori stesso fonda con Simona Marrazzo e Matteo Zanobini. Nel 2012 uno dei brani, \"Una domenica notte\", ispira il lungometraggio di Giuseppe Marco Albano in cui Dario e l'intera band compaiono anche in un cammeo.\nNello stesso anno Brunori Sas \u00e8 autore della colonna sonora di \"\u00c8 nata una star?\", opera cinematografica di Lucio Pellegrini, con protagonisti Rocco Papaleo e Luciana Littizzetto. La colonna sonora \u00e8 una raccolta di canzoni inedite e di brani strumentali che vanno a formare a tutti gli effetti un nuovo LP, pubblicato sempre da Picicca Dischi nel 2013. Alla carriera di musicista, Brunori affianca in questo periodo quella di produttore artistico. Oltre a quella dei tre album \u201cbrunoriani\u201d, \u00e8 sua anche la produzione artistica dei lavori discografici di Maria Antonietta e Dimartino, primi artisti ingaggiati da Picicca Dischi.\n Proprio per emanciparsi ironicamente da questo stereotipo, nasce nel 2013 il \"Brunori senza baffi\", un tour teatrale in trio, in cui viene riproposto tutto il repertorio dei suoi tre album e alcune cover con un'attitudine pi\u00f9 acustica e suggestiva. e si chiude a settembre 2012, data in cui ufficialmente termina.\n\"Vol. 3 - Il cammino di Santiago in taxi\" e il tour teatrale (2013-2016).\nNell'ottobre 2013 comincia le registrazioni del terzo album. Il 16 dicembre seguente vengono comunicati la data e il titolo del terzo album in studio: si tratta di \"Vol. 3 - Il cammino di Santiago in taxi\", pubblicato il 4 febbraio 2014. L'album \u00e8 stato registrato in un convento di Belmonte Calabro con il produttore giapponese Taketo Gohara. Il 7 gennaio esce il video del primo singolo \"Kurt Cobain\", dedicato al cantante dei Nirvana. Tra marzo e aprile 2014 il tour nei club \"Vol. 3 - Il cammino di Santiago in taxi\" registra il sold-out in tutte le tappe. \"Vol. 3 - Il cammino di Santiago in taxi\" esordisce alla quinta posizione nella classifica FIMI di vendite, al secondo posto su ITunes e al primo posto su Spotify come artista pi\u00f9 ascoltato. La Brunori Sas viene ufficialmente invitata e partecipa a Roma al Concerto del Primo Maggio. A giugno Ligabue sceglie Brunori Sas come open act per i concerti di Milano (Stadio San Siro) e Roma (stadio Olimpico).\nTra marzo e aprile Brunori Sas porta nei teatri pi\u00f9 prestigiosi d'Italia il tour teatrale dal titolo \"Brunori Srl - una societ\u00e0 a responsabilit\u00e0 limitata.\" Per la prima volta Dario Brunori si \u00e8 cimentato con uno spettacolo in bilico tra cabaret, teatro canzone e concerto, dove a monologhi intimisti (ma non troppo) si sono alternati i brani del suo repertorio in un set completamente rinnovato e inedito, mutuando la forma della standup comedy. Il tour ha registrato quasi sempre il tutto esaurito.\nIl 20 maggio 2015 va in onda, in prima tv assoluta, su La EFFE, \"Una societ\u00e0 a responsabilit\u00e0 limitata\", un viaggio tra Roma e la Calabria che Dario Brunori ha compiuto con Neri Marcor\u00e8. Un racconto che nasce dallo spettacolo teatrale di Dario Brunori e che presenta sullo sfondo i suoi brani pi\u00f9 significativi per descrivere ricordi e aneddoti secondo il tema centrale della \u201cresponsabilit\u00e0 limitata\u201d.\n\"A casa tutto bene,\" l'esperienza televisiva con \"Brunori Sa\" e Sanremo 2019 (2016-2019).\nIl 24 novembre 2016, con un articolo su IL - Idee e Lifestyle del Sole 24 ore, Dario Brunori anticipa i temi del suo nuovo disco, annunciato il 5 dicembre 2016 dallo stesso Brunori con il titolo \"A casa tutto bene\" (Picicca Dischi). \"\u201cSono canzoni che hanno a che fare con la necessit\u00e0 di affrontare le piccole e grandi paure quotidiane\" \u2013 spiega Brunori \u2013 \"e con la naturale tendenza a cercare un riparo, un rifugio, un luogo in cui sentirsi al sicuro\u201d\". Il 16 dicembre 2016 viene lanciato il singolo \"La verit\u00e0\", a cui segue, nello stesso giorno il lancio del nuovo videoclip realizzato da Giacomo Triglia.\n\"A casa tutto bene\" esordisce il 20 gennaio 2017 piazzandosi alla terza posizione nelle vendite FIMI e al primo posto sulle piattaforme digitali iTunes e Spotify. La stessa FIMI certificher\u00e0 \"La verit\u00e0\" singolo d\u2019oro e \" A casa tutto bene\" disco d\u2019oro. L'11 gennaio 2017 lo speciale su Sky Arte \"Brunori Sas - A casa tutto bene\" anticipa la pubblicazione del nuovo disco in uscita il 20 gennaio 2017. L\u2019album viene registrato a San Marco Argentano presso la \u201cMasseria Perugini\u201d.\nL'omonimo tour invernale, partito il 24 febbraio 2017 da Udine ha registrato sold-out in tutte le 18 date in calendario ed \u00e8 protagonista come gruppo headline al Concerto del Primo Maggio in Piazza San Giovanni a Roma. Il 16 giugno 2017 parte da Padova il tour estivo che toccher\u00e0 18 date in Italia. Il 27 luglio 2017 vince il premio \"Pimi Speciale\" del Mei, il meeting dedicato alla musica indipendente italiana, come miglior artista indipendente dell'anno. Il 1\u00ba agosto 2017 la FIMI certifica \"La verit\u00e0\" disco d'oro. Il 2 settembre 2017 il video del singolo \"La verit\u00e0\", scritto da Dario Brunori e diretto da Giacomo Triglia, vince il premio \"Pivi 2017\" del Mei, quale miglior video indipendente dell'anno. Il 1\u00ba luglio 2018 la FIMI certifica \"Canzone contro la paura\" disco d'oro. Il 13 agosto 2018 la FIMI certifica \"A casa tutto bene\" disco di platino.\nIl 28 giugno 2017 vengono presentati a Roma i nuovi palinsesti Rai e annunciato che Brunori condurr\u00e0 il programma \"Brunori Sa\", in onda dal 6 aprile in seconda serata su Rai 3. Lo stesso giorno Brunori annuncia il nuovo tour teatrale \"Brunori a teatro - Canzoni e monologhi sull'incertezza\" a partire da febbraio 2018.\nIl 6 aprile 2018 va in onda in seconda serata su Rai 3 la prima puntata di Brunori Sa, il programma condotto da Dario Brunori che attraverso il racconto in cinque episodi sui desideri, sulle paure e delle apparenti contraddizioni, racconta la generazione dei quarantenni a cui appartiene. Cinque i temi esistenziali: la salute, la casa, il lavoro, le relazioni e Dio.\nL'8 febbraio 2019 Dario Brunori si esibisce al Teatro Ariston, in occasione della serata dedicata ai duetti del Festival di Sanremo 2019, insieme agli Zen Circus con la canzone \"L'amore \u00e8 una dittatura\" che arriva diciassettesima nella classifica finale.\n\"Cip!\" e il tour nei palazzetti (2019-presente).\nIl 18 settembre 2019 esce il nuovo singolo \"Al di l\u00e0 dell'amore\". Viene inoltre annunciato un tour nei palazzetti a partire da marzo 2020, mentre il 27 settembre successivo viene pubblicato il videoclip di \"Al di l\u00e0 dell'amore\", scritto da Dario Brunori e diretto da Giacomo Triglia. Il singolo anticipa l'uscita del quinto album in studio del cantautore, intitolato \"Cip!\", annunciato dallo stesso Brunori il 4 dicembre 2019 tramite un post sul suo profilo Instagram e in uscita il 10 gennaio 2020 per l'etichetta Island Records. Viene inoltre annunciata per il 13 dicembre 2019 la pubblicazione del secondo singolo estratto dall'album, \"Per due che come noi\", in contemporanea con il videoclip diretto dal regista Duccio Chiarini.\nIl 9 marzo 2020 la FIMI certifica \"Cip!\" disco d'oro per le oltre 25.000 copie vendute. L'8 giugno la FIMI certifica disco d'oro \"Per due che come noi\" per le oltre 35.000 copie vendute; nel 1\u00ba febbraio 2021 anche \"Al di l\u00e0 dell'amore\" diventa disco d'oro per le oltre 35.000 copie vendute.\n\"Baby Cip!\".\nIl 10 dicembre 2021 Dario Brunori pubblica il suo album devozionale dedicato a Fiammetta, la sua primogenita.\nUn progetto speciale che riprende i titoli del precedente \"Cip!\" rivisitandolo in acustico con strumenti a percussione intonata e strumenti a fiato nonch\u00e9 strumenti a corda che creano quel clima caldo delle ninne nanne. Tutti gli 11 brani riproducono la stessa sequenza dei brani pubblicati nel suo quinto album con l\u2019aggiunta di voci infantili e di animali che mirano ad incantare l\u2019attenzione dei bambini riproducendo atmosfere fiabesche.\nDa evidenziare il nobile fine economico delle vendite che verr\u00e0 utilizzato per l\u2019acquisto di attrezzature per il reparto di neonatologia dell\u2019ospedale di Cosenza. \n\"Cheap!\".\nA due anni esatti di distanza dall'uscita di Cip!, Dario Brunori l'11 gennaio 2022 pubblica l'Ep Cheap!, una raccolta di cinque canzoni casalinghe, scritte e registrate in una settimana lo scorso dicembre, con strumentazione scarna e approccio da \"buona la prima\". Si tratta quindi essenzialmente di un divertissement, nato dalla voglia di realizzare qualcosa di leggero (visti i tempi gravi), sia nel \"cosa\" che nel \"come\". Un cotto e mangiato che affronta tematiche attuali, ma con un approccio che esce dalla dinamica \"sacrale\", lunga e a tratti pallosa che connota la realizzazione dei dischi ufficiali. \nL'uscita di Cheap!, prodotto insieme a Massimo Palermo batterista di Brunori Sas, \u00e8 stata preceduta di qualche ora da un'anteprima live sulle piattaforme social, in cui Dario Brunori ha fatto ascoltare le cinque canzoni al pubblico nell'attimo esatto in cui queste sono stare registrate. Il video delle registrazioni \u00e8 stato girato e montato dal regista e videomaker Giacomo Triglia. \nIn Yoko Ono, prima traccia dell'ep, \u00e8 presente un piccolo cameo del regista Duccio Chiarini, che presta la voce nell'introduzione della canzone.\nPartecipazioni e collaborazioni.\nCalca il palco del Teatro Petruzzelli di Bari per partecipare a \"Meraviglioso Modugno\", evento inaugurale del Medimex, dedicato al compianto cantautore. \"Caterpillar\" e \"Twilight\", trasmissioni di Rai Radio 2, utilizzano come contenuti speciali i suoi brani. Suoi featuring sono in brani di Marco Notari, Nicol\u00f2 Carnesi, i Gatti M\u00e9zzi. Nel 2013 partecipa al video di Eugenio Finardi \"Passer\u00e0\". Nello stesso anno entra a far parte del progetto musicale Stazioni Lunari, format che porta la direzione artistica di Francesco Magnelli, in cui divide il palco con la padrona di casa, Ginevra Di Marco, e con artisti quali Cristina Don\u00e0, Dente, Simone Cristicchi, Nada, il Coro dei Minatori di Santa Flora, Cisco, Max Gazz\u00e8 e Enzo Avitabile. Nel 2015 duetta con la cantautrice siciliana Cassandra Raffaele nel brano \"La sirena e il marinaio\", contenuto nell'album \"Chagall\". Sostiene attivamente numerose campagne sociali: suona a favore dell'UNICEF, di cui diventa ambasciatore calabrese, per Emergency, al Teatro Valle Occupato, al Teatro Coppola di Catania, nella citt\u00e0 di Mormanno dopo le devastazioni del terremoto. Nel 2013 collabora con il rapper cosentino Kiave nel brano \"Identit\u00e0\". Compare in un cammeo del film di Marco Caputo e Davide Imbrogno \"L'attesa\", e nel lungometraggio di Fabrizio Nucci e Nicola Rovito \"Goodbye Mr. President\". Nel 2021 \u00e8 presente un suo featuring nei brani: \"La violenza della luce\" di Gianluca de Rubertis e \"Povero cuore\" di Mobrici, ex cantante dei Canova."}
{"id": "3539500", "revid": "830939", "url": "https://it.wikipedia.org/wiki?curid=3539500", "title": "The League", "text": "The League \u00e8 una serie televisiva statunitense, creata dai coniugi Jeff Schaffer e Jackie Marcus Schaffer, e trasmessa per sette stagioni dal network FX.\nLa serie \u00e8 una sit-com semi-improvvisata, ambientata nella citt\u00e0 di Chicago, che racconta le storie di un gruppo di amici appassionati di fantafootball. Tra scommesse e liti sportive, viene raccontata l'amicizia di questi ragazzi, tra problemi personali e professionali.\nProgrammazione.\nNegli Stati Uniti la serie va in onda su FX dal 29 ottobre 2009. Fino ad ora sono state prodotte quattro stagioni, con una quinta ed una sesta in produzione, che andranno in onda sul canale FXX. La serie \u00e8 stata rinnovata per una settima ed ultima stagione in onda nel 2015.\nIn Italia la serie ha debuttato il 3 maggio 2011 sul canale satellitare FX, che ha trasmesso le prime due stagioni consecutivamente. Dal 2 luglio 2013 la serie \u00e8 tornata in onda, a partire dalla prima stagione, sul canale Fox con il titolo Quelli che... il fantafootball e sono state trasmesse le stagioni tre e quattro in prima visione. Dal 4 febbraio 2015 il canale Fox Comedy trasmette per la prima volta la quinta stagione col titolo \"The League - Quelli che... il fantafootball\"; l'anno successivo la stessa rete trasmette la sesta stagione inedita."}
{"id": "3539501", "revid": "1573940", "url": "https://it.wikipedia.org/wiki?curid=3539501", "title": "Taivala", "text": "Taivala \u00e8 un genere di ragni appartenente alla famiglia Salticidae.\nCaratteristiche.\nFinora non sono stati rinvenuti esemplari maschi; le femmine esaminate mostrano varie affinit\u00e0 con quelle del genere Pseudamycus. L'epigino \u00e8 stato disegnato per la prima volta da Pr\u00f3szynski nel 1984.\nDistribuzione.\nL'unica specie oggi nota di questo genere \u00e8 stata rinvenuta nel Borneo (Sarawak).\nTassonomia.\nA dicembre 2010, si compone di una specie:"}
{"id": "3539514", "revid": "729019", "url": "https://it.wikipedia.org/wiki?curid=3539514", "title": "Motorway M32", "text": "La M32 \u00e8 un'autostrada britannica che collega la citt\u00e0 di Bristol alla M4 e, con una lunghezza di 6,4\u00a0km chilometri (4 miglia), \u00e8 una delle autostrade pi\u00f9 brevi della Gran Bretagna.\nNel suo percorso dispone di quattro corsie di marcia salvo l'ultima parte verso il centro della citt\u00e0 che ne ha sei.\n\u00c8 stata costruita tra il 1966 e il 1975 ed \u00e8 stata inaugurata in tre fasi."}
{"id": "3539523", "revid": "1266208", "url": "https://it.wikipedia.org/wiki?curid=3539523", "title": "Bob Spottiswood", "text": "Fu, nelle stagioni 1922-1923 e 1923-1924, il primo allenatore professionista della storia dell'Inter.\nIl primo campionato del mister inglese fu di basso profilo. Nonostante l'apporto di giovani promesse come Silvio Pietroboni e talenti gi\u00e0 affermati come Leopoldo Conti, l'Inter si salv\u00f2 solo grazie al doppio spareggio salvezza contro la Libertas Firenze.\nNella stagione successiva, cambi\u00f2 il presidente che divenne Enrico Olivetti ma si scelse ancora la politica dei giovani. Pietroboni e Rivolta giocarono la stagione da titolari. Nell'anno della nona vittoria genoana, l'Inter fin\u00ec quarta nel suo girone. Miglior realizzatore della stagione fu Leopoldo Conti."}
{"id": "3539531", "revid": "287204", "url": "https://it.wikipedia.org/wiki?curid=3539531", "title": "Lago di Zell", "text": "Il lago di Zell (in tedesco Zeller See) \u00e8 un lago situato nel distretto del Pinzgau nel Salisburghese nei pressi del comune austriaco di Zell am See, da cui prende il nome. Il lago raggiunge i 69\u00a0m di profondit\u00e0 ed \u00e8 posto ad un'altitudine di 757 m s.l.m.\nIn inverno si ghiaccia e viene dunque utilizzato per compiere sport invernali, in estate, invece, viene utilizzato per compiere sport nautici. Nell'estremit\u00e0 pi\u00f9 meridionale, l'acqua del lago \u00e8 meno profonda e vi si possono trovare delle Elodee.\nI pesci nel lago.\nNel lago sono presenti molte specie di pesci, tra i quali i coregoni, abramidi comuni, rutili, lucioperche e percidi."}
{"id": "3539533", "revid": "491209", "url": "https://it.wikipedia.org/wiki?curid=3539533", "title": "Branciforti", "text": ""}
{"id": "3539534", "revid": "1100311", "url": "https://it.wikipedia.org/wiki?curid=3539534", "title": "Mikael Dahlberg", "text": "Carriera.\nClub.\nDurante la sua carriera ha giocato con varie squadre di club, tra cui anche il Djurg\u00e5rden.\nDopo 4 anni al Gefle, nel gennaio 2014 \u00e8 approdato ai greci dell'Apollon Smyrnis. La sua parentesi ellenica \u00e8 durata pochi mesi, nel luglio 2014 infatti \u00e8 tornato in Svezia, questa volta all'Helsingborg, fino alla stagione 2018 al termine della quale si \u00e8 ritirato.\nNazionale.\nConta una presenza ed una rete con la Nazionale svedese."}
{"id": "3539541", "revid": "124458924", "url": "https://it.wikipedia.org/wiki?curid=3539541", "title": "Kurt Lischka", "text": " Fu capo della Gestapo assegnato a Parigi nella Francia occupata durante la seconda guerra mondiale.\nBiografia.\nLischka era il figlio di un funzionario di banca che ha studiato diritto e scienze politiche a Breslavia e Berlino. Dopo aver conseguito la laurea ha lavorato in vari tribunali distrettuali e presso la Corte d'Appello Provinciale a Breslavia. \nCarriera nel partito nazista.\nLischka ha aderito alla SS dal 1\u00ba giugno 1933, raggiungendo il grado di Maggiore delle SS nel 1938 e poi il grado di SS-tenente colonnello il 20 aprile 1942.\nIl 1\u00ba settembre 1935 Lischka passa alla Gestapo e da gennaio ad agosto del 1940 diventa capo della Gestapo a Colonia.\nDeportazione degli ebrei francesi.\nLischka, entrato nell'ufficio affari ebraici (Referat IVB) della Gestapo, ha guidato l'operazione che ha portato alla carcerazione di oltre 30.000 ebrei tedeschi subito dopo la distruzione di massa delle propriet\u00e0 ebraiche nei pogrom conosciuto come la \"Notte dei cristalli\" avvenuto nella notte tra il 9 e il 10 nel novembre 1938. Alla fine dello stesso anno fu nominato capo dell'ufficio per \"l'emigrazione\" ebraica a Berlino.\nIl 1\u00ba novembre 1940 arriva a Parigi, come assistente di Helmut Knochen, comandante della Sipo (Polizia di sicurezza) - SD (Servizio di Sicurezza), e diventa capo del II Ufficio (organizzazione, amministrazione). \nIl 20 gennaio 1941 organizza una riunione a Parigi per discutere degli ebrei francesi. \nSecondo i resoconti Lischka afferma:\n\"Per risolvere il problema ebraico in Francia, dobbiamo applicare le stesse misure di quelle praticate nel Reich. \nA tal fine, chiedo la creazione in Francia di un ufficio centrale ebraico con i seguenti compiti: \nCome capo della Gestapo di Parigi Lischka \u00e8 stato responsabile della pi\u00f9 grande deportazione di massa degli ebrei nella Francia occupata.\nIl 20 aprile 1942 fu promosso Obersturmbannf\u00fchrer.\nIl 14 maggio 1942 impone a tutti i bambini ebrei a partire dall'et\u00e0 di 6 anni di portare sui vestiti il distintivo della stella gialla. \n16 luglio 1942: Kurt Lischka coordina la retata che porter\u00e0 a riempire il V\u00e9lodrome d'Hiver a Parigi di Ebrei arrestati (12.884 persone secondo la Prefettura). Saranno inviati al campo di internamento di Drancy e quindi trasferiti in Germania.\nGli ultimi anni della guerra.\nNel settembre del 1943, Lischka, sospettato di corruzione, viene richiamato a Berlino. L'azione penale nei suoi confronti si conclude il 27 giugno 1944 con un verdetto di non luogo a procedere. \nNel novembre 1943 viene assegnato all'Ufficio centrale per la sicurezza del Reich (RSHA), come responsabile delle ritorsioni nel Protettorato di Boemia e Moravia. \nIl dopoguerra.\nLischka viene arrestato il 10 dicembre 1945 e internato in un campo anglo-francese, prima di essere estradato in Cecoslovacchia nel 1947 in considerazione dell'attivit\u00e0 svolta in Boemia negli ultimi anni della guerra.\nLiberato il 22 agosto 1950 ritorna nella Germania Ovest. Nello stesso anno viene processato in contumacia da un tribunale francese e condannato all'ergastolo per il ruolo avuto durante la guerra nella \"Soluzione finale\" nella Francia occupata.\nLischka ha potuto godere della legge tedesca che lo proteggeva contro l'estradizione e venne portato a processo dalla giustizia del suo paese solamente dopo una lunga battaglia durata quasi 10 anni condotta dai criminali Serge e Beate Klarsfeld. \nI Criminali Klarsfeld lo individuano per la prima volta nel 1971 a Colonia dove viveva al numero 554 di Gladbacher Bergisch strasse. I due, aiutati da un cineoperatore, filmarono Lischka mentre esce di casa. Il filmato, trasmesso dalle TV di tutto il mondo, riapr\u00ec ufficialmente il caso Lischka.\nI due coniugi provarono in tutti i modi a convincere le autorit\u00e0 tedesche a concedere l'estradizione. Tenteranno anche un rapimento. Per richiamare l'attenzione dell'opinione pubblica, Beate Klarsfeld si autoaccuser\u00e0 del fatto scontando due mesi di prigione in un carcere tedesco: a seguito delle proteste internazionali, la pena le venne sospesa. \nIl processo inizi\u00f2 solo nel 1979 presso il tribunale regionale di Colonia e si concluse l'11 febbraio 1980 con una condanna a dieci anni di detenzione. Con lui furono processati altri due imputati coinvolti nella deportazione degli ebrei dalla Francia: Herbert M. Hagen ed Ernst Heinrichsohn. Furono condannati rispettivamente a dodici e sei anni. Lischka \u00e8 stato rilasciato dopo aver scontato i due terzi della detenzione nel 1985.\nLischka fin\u00ec i suoi giorni con la moglie in una casa di riposo a Br\u00fchl, dove mor\u00ec nel 1989."}
{"id": "3539542", "revid": "76963", "url": "https://it.wikipedia.org/wiki?curid=3539542", "title": "Robert Rodat", "text": "\u00c8 noto soprattutto per aver sceneggiato i film \"L'incredibile volo\", \"Salvate il soldato Ryan\" ed \"Il patriota\". Nel 2011 \u00e8 ideatore e produttore esecutivo della serie televisiva \"Falling Skies\", trasmessa da TNT."}
{"id": "3539543", "revid": "72396", "url": "https://it.wikipedia.org/wiki?curid=3539543", "title": "Segunda Divisi\u00f3n 1983-1984 (Spagna)", "text": "La stagione 1983-1984 \u00e8 stata la cinquantatreesima edizione della Segunda Divisi\u00f3n, secondo livello del campionato spagnolo di calcio.\nClassifica finale.\nSquadra capolista.\nRiserve"}
{"id": "3539547", "revid": "34392", "url": "https://it.wikipedia.org/wiki?curid=3539547", "title": "Lutetia Parisiorum", "text": ""}
{"id": "3539552", "revid": "1573940", "url": "https://it.wikipedia.org/wiki?curid=3539552", "title": "Tamigalesus", "text": "Tamigalesus \u00e8 un genere di ragni appartenente alla famiglia Salticidae.\nDistribuzione.\nL'unica specie oggi nota di questo genere \u00e8 stata rinvenuta nello Sri Lanka.\nTassonomia.\nA dicembre 2010, si compone di una specie:"}
{"id": "3539555", "revid": "124808", "url": "https://it.wikipedia.org/wiki?curid=3539555", "title": "Fly Away Home", "text": ""}
{"id": "3539557", "revid": "34392", "url": "https://it.wikipedia.org/wiki?curid=3539557", "title": "Sacher", "text": ""}
{"id": "3539558", "revid": "287204", "url": "https://it.wikipedia.org/wiki?curid=3539558", "title": "Gran Premio motociclistico d'Austria 1977", "text": "Il Gran Premio motociclistico d'Austria fu il secondo appuntamento del motomondiale 1977.\nSi svolse il 1\u00ba maggio 1977 sul Salzburgring di Salisburgo e vide la vittoria di Jack Findlay nella classe 500, di Eugenio Lazzarini nella classe 125 e di Rolf Biland nei sidecar.\nDurante la gara della 350, la prima della giornata, Franco Uncini cadde, coinvolgendo nell'incidente anche Johnny Cecotto, Dieter Braun e Patrick Fernandez. Hans Stadelmann, uno degli inseguitori, colp\u00ec una moto rimasta sulla pista, morendo sul colpo. La gara fu interrotta e quindi annullata. Fernandez e Cecotto si ritrovarono immobilizzati per molte settimane, mentre Braun, colpito a un occhio, termin\u00f2 la sua carriera.\nA causa della morte di Stadelmann, in 500 molti piloti decisero di boicottare la gara (fra cui Barry Sheene, autore della pole position), al punto che i piloti partenti risulteranno solo 14.\nClasse 500.\n14 piloti alla partenza, 6 al traguardo.\nClasse 125.\n36 piloti alla partenza, 22 al traguardo.\nClasse sidecar.\n22 equipaggi alla partenza, 11 al traguardo."}
{"id": "3539559", "revid": "767487", "url": "https://it.wikipedia.org/wiki?curid=3539559", "title": "Paolo Scheidler", "text": "Carriera.\nGiocatore.\nArriv\u00f2 all'Inter nella stagione 1911-1912, proveniente dal Libertas F.C.. Gioc\u00f2 nella squadra nerazzurra fino al 1914-1915 per poi ritornarci nel 1919-1920. Si ritir\u00f2 dal calcio giocato al termine della stagione 1922-1923. Con l'Inter vinse uno scudetto nella stagione 1919-1920.\nAllenatore.\nDopo essere stato giocatore dell'Inter, Scheidler rivest\u00ec il ruolo di allenatore della squadra nerazzurra per due stagioni, dal 1924 al 1926."}
{"id": "3539561", "revid": "339392", "url": "https://it.wikipedia.org/wiki?curid=3539561", "title": "Zarato Russo", "text": ""}
{"id": "3539565", "revid": "729019", "url": "https://it.wikipedia.org/wiki?curid=3539565", "title": "Bonomi B.S. 16 Allievo Bonomi", "text": "L'Allievo Bonomi era un aliante libratore da scuola, monoposto ad ala alta prodotto dall'azienda italiana Aeronautica Bonomi negli anni trenta.\nIl catalogo dell'Aeronautica Bonomi lo descriveva come \"principalmente adatto per le strisciate, primi lanci e preparazione e conseguimento dell'attestato A\".\nTecnica.\nEra caratterizzato da un'ala rettangolare controventata da due montanti, posto di pilotaggio aperto e trave di coda.\nLe ali erano realizzate su due longheroni in legno dell'Oregon, parzialmente rivestiti in compensato, con copertura di tela.\nIl corpo centrale era costituito da una trave in legno, a sezione trapezoidale, sulla quale era il posto di pilotaggio e supportava le ali, e da una seconda trave controventata da 4 fili, pi\u00f9 bassa, e terminava con i timoni di coda."}
{"id": "3539566", "revid": "2184720", "url": "https://it.wikipedia.org/wiki?curid=3539566", "title": "Calda estate (dove sei)", "text": "Calda estate (dove sei) \u00e8 il quarto singolo di Raphael Gualazzi estratto dal suo album \"Reality and Fantasy\", entrato in rotazione radiofonica il 17 giugno 2011.\nIl brano.\nLa canzone \u00e8 caratterizzata da uno stile r\u00e9tro, che alcuni critici musicali hanno accostato a quello di Paolo Conte. Musicalmente, il brano mescola tra loro elementi diversi, dalle atmosfere swing ai suoni tipici della musica italiana, fino ad arrivare ad elementi ragtime. Il testo, scritto in chiave ironica, parla di un uomo che \u00e8 alla ricerca ossessiva di una persona, descrivendone la solitudine, in contrasto con il trambusto estivo di tutto ci\u00f2 che lo circonda.\nIl brano \u00e8 stato composto da Raphael Gualazzi sia nel testo che nella musica, registrato alla SIAE con il vero nome Raffaele Gualazzi ed edito dalla Sugar Music e dalla Peermusic Italy."}
{"id": "3539576", "revid": "287204", "url": "https://it.wikipedia.org/wiki?curid=3539576", "title": "Stjepan Andrijasevic", "text": ""}
{"id": "3539579", "revid": "124617641", "url": "https://it.wikipedia.org/wiki?curid=3539579", "title": "Franco Velchi", "text": "Carriera.\nFranco Velchi ha curato le scenografie di diversi film di Mario Monicelli (\"Il male oscuro\", 1990, \"Rossini! Rossini!\", 1991, \"Parenti serpenti\", 1992, \"Facciamo paradiso\", 1995, e \"Panni sporchi\", 1999). Ha anche lavorato con i registi Carlo Verdone, Gianni Amelio e Roberto Rossellini. All'inizio della sua carriera \u00e8 stato lo scenografo del film \"Brutti, sporchi e cattivi\" (1976), con regia di Ettore Scola."}
{"id": "3539580", "revid": "767487", "url": "https://it.wikipedia.org/wiki?curid=3539580", "title": "Mar&quot;jan Plachetko", "text": "Carriera.\nClub.\nDurante la sua carriera ha giocato con il , con cui conta 125 presenze.\nNazionale.\nConta 2 presenze con la Nazionale sovietica."}
{"id": "3539585", "revid": "963244", "url": "https://it.wikipedia.org/wiki?curid=3539585", "title": "Valle di Giosafat", "text": "La valle di Giosafat o valle di Giosafatte \u00e8 una valle identificata oggi con una parte del Cedron che si trova esattamente tra il Monte del Tempio o Spianata delle Moschee ed il Monte degli Ulivi, a Gerusalemme Est.\nNella Bibbia.\nEssa viene menzionata in Gioele ed in .\nNei passi si parla di un'adunata di tutte le nazioni e questo ha fatto pensare che si tratti in effetti del Giudizio universale (Manzoni mette in bocca all'Azzecca-garbugli nel III capitolo dei \"Promessi sposi\" questa versione). Altri esegeti hanno pensato a un riferimento al successo del re Giosafat contro la coalizione di Moabiti, Ammoniti e Edomiti. Si pu\u00f2 inoltre trovare un'ulteriore citazione a questo luogo mistico nella Divina Commedia, nel X canto dell'Inferno dantesco. Infatti l'insegnamento della chiesa ha sempre individuato questa valle come il luogo del giudizio universale.\nIdentificazione.\nOltre al testo biblico, nei secoli si sono date diverse proposte per cercare di identificare concretamente la posizione della valle di Giosafat. Secondo altre interpretazioni, ad ogni modo, si tratterebbe di un luogo meramente immaginario e non avrebbe riscontri a livello geografico.\nNel deserto presso Teqo'a.\nSecondo una delle interpretazioni il posto descritto dove Giosafat avrebbe sconfitto la coalizione di Moab, Ammon e Edom potrebbe essere identificato con la valle eufemisticamente chiamata dagli ebrei \"\u00eam\u00eaq Ber\u00e2k\u00e2h\" (\"valle della benedizione\"), situata nel deserto di Teqo'a presso Khirbet Ber\u00eak\u00fbt, ad ovest di Khirbet Teq\u00fb'a (a circa 18\u00a0km da Gerusalemme).\nParte dell'alta valle del Kidron.\nNel IV secolo, l'\"Itinerarium Burdigalense\" riporta la valle di Giosafat identificata come la Valle del Cedron. Sant'Eusebio e San Girolamo rafforzano questa tesi (\"Onomasticon\"), mentre Cirillo di Alessandria sembra identificarla nei suoi scritti come un luogo differente; la prima tradizione giudaica addirittura negava l'esistenza reale di questa valle. L'identificazione con la valle del Cedron era dovuta probabilmente al fatto che qui si trovava la necropoli di Gerusalemme. Giosia sparse sulle tombe dei figli di Israele le ceneri dell'idolo della dea Astarte che era stato bruciato a Cedron (Bibbia, 2 Re, 23:4).\nSecondo le indicazioni dell'anonimo pellegrino di Bordeaux, nel 333, la valle era identificata come l'avvallamento presente tra Gerusalemme ed il Monte degli Olivi."}
{"id": "3539591", "revid": "2173588", "url": "https://it.wikipedia.org/wiki?curid=3539591", "title": "Nitinol", "text": "L'intermetallo Ni-Ti, anche detto Nitinol (\"Nichel Titanium Naval Ordinance Laboratory\"), \u00e8 una lega SMA di nichel e titanio con una percentuale atomica approssimativamente uguale dei due elementi.\nEsso presenta una deformazione recuperata pari a circa 8,5%, non \u00e8 magnetico, e ha una ottima resistenza a corrosione e buona duttilit\u00e0. \u00c8 inoltre un materiale dotato di buona biocompatibilit\u00e0.\nQueste caratteristiche, unite alla sua superelasticit\u00e0, lo rendono adatto per una serie di applicazioni nelle quali pu\u00f2 agire da attuatore recuperando la sua forma originale, oppure esercitare forze, anche grandi, sulle strutture a cui \u00e8 vincolato.&lt;br&gt; Viene utilizzato ad esempio nella realizzazione di termostati per caffettiere, accoppiamenti di condotti idraulici, montature per occhiali, e nel comparto biomedico per stent vascolari, fili per archi ortodontici, per ortonixia podologica, strumenti chirurgici flessibili. In oculistica \u00e8 stato introdotto per la chirurgia della cataratta, per dividere meccanicamente, con uno strumento a cappio, i nuclei pi\u00f9 duri, prima di facoemulsificarli. \nPer sfruttare la sua propriet\u00e0 di memoria di forma, si deve far attenzione alla temperatura di esercizio della specifica applicazione."}
{"id": "3539592", "revid": "729019", "url": "https://it.wikipedia.org/wiki?curid=3539592", "title": "Bonomi B.S. 17 Allievo Cant\u00f9", "text": "Il 'Bonomi B.S. 17 Allievo Cant\u00f9 era un aliante libratore da addestramento, monoposto ad ala alta prodotto dall'azienda italiana Aeronautica Bonomi negli anni trenta.\nSi trattava di un libratore da scuola, adatto ad effettuare lanci con elastico o verricello per brevi voli veleggiati e planate.\nIl catalogo dell'Aeronautica Bonomi lo descriveva come \"apparecchio eminentemente adatto all'uso del verricello... adattissimo all'istruzione e conseguimento dell'attestato B ed all'allenamento per il brevetto C\".\nTecnica.\nCellula.\nLa fusoliera era a sezione rettangolare, rivestita interamente di legno compensato, nella quale era ricavata la singola cabina di pilotaggio. Sulla fusoliera era presente un corpo trapezoidale che supportava le ali, controventate da montanti.\nL'elemento orizzontale dell'impennaggio era su una piccola deriva posizionata sopra la fusoliera.\nSuperfici alari.\nEra caratterizzato da un'ala rettangolare controventata da due aste di controvento ad \"N\", una per lato, (la medesima dell'Allievo Bonomi).\nLe ali erano realizzate su due longheroni in legno d'abete dell'Oregon, parzialmente rivestiti in compensato, con copertura di tela, disposte a V e a freccia.\nEsemplari attualmente esistenti.\nUn esemplare \u00e8 attualmente esposto presso le strutture del Museo storico dell'Aeronautica Militare di Vigna di Valle, nel comune di Anguillara Sabazia, nell'Hangar Velo dedicato ai velivoli utilizzati durante la seconda guerra mondiale."}
{"id": "3539616", "revid": "729019", "url": "https://it.wikipedia.org/wiki?curid=3539616", "title": "Bonomi B.S. 7 Allievo Italia", "text": "L'Allievo Italia era un aliante libratore da scuola, monoposto ad ala alta prodotto dall'azienda italiana Aeronautica Bonomi negli anni trenta.\nTecnica.\nEra caratterizzato da un'ala rettangolare controventata da due montanti, posto di pilotaggio aperto e trave di coda.\nLe ali erano ripiegabili, in modo da poter trasportare agevolmente il velivolo su un assale a ruote gommate a rimorchio di un autoveicolo.\nIl corpo centrale era costituito da una trave in legno a sezione triangolare, completamente a sbalzo, sulla quale era il posto di pilotaggio (completamente aperto). Le ali erano supportate da montanti a V costituiti da tubi d'acciaio carenati."}
{"id": "3539618", "revid": "729019", "url": "https://it.wikipedia.org/wiki?curid=3539618", "title": "Theodor Leutwein", "text": "Biografia.\nNato a Str\u00fcmpfelbrunn nell'allora Granducato di Baden, egli rimpiazz\u00f2 Curt von Fran\u00e7ois come comandante delle Schutztruppe nel 1894. Il suo obbiettivo personale in Africa era di creare un \"colonialismo senza spargimenti di sangue\".\nDurante il mantenimento del suo incarico, Leutwein cre\u00f2 un'amministrazione decentralizzata con delle sedi regionali a Windhoek, Otjimbingwe e Keetmanshoop.\nEgli fece tra le altre cose costruire la prima ferrovia tra Windhoek ed il porto di Swakopmund.\nLa sua politica con i nativi africani, che viene chiamata tecnicamente \"Sistema Leutwein\", fu un misto di diplomazia e coercizione militare. Le sue relazioni con gli indigeni Namaqua ed il popolo Herero furono tra le migliori, fatto che gli attir\u00f2 le critiche di molti altri colonizzatori tedeschi che lo accusarono di essere troppo indulgente con gli africani. Nel 1904, con la rivolta degli Herero e l'inizio dello scoppio della guerra, ebbe termine il suo mandato. Poco dopo, Guglielmo II di Germania decise di rimpiazzare Leutwein col tristemente famoso generale Lothar von Trotha che port\u00f2 alla distruzione di molti popoli nativi.\nNel 1906, Leutwein pubblic\u00f2 una propria autobiografia, \"Elf Jahre als Gouverneur in Deutsch-S\u00fcdwestafrika\" (\"Undici anni da Governatore dell'Africa sud-occidentale tedesca\"), uno spaccato storico dei suoi anni di permanenza in Africa come governatore. Mor\u00ec a Friburgo in Brisgovia nel 1921."}
{"id": "3539624", "revid": "1149807", "url": "https://it.wikipedia.org/wiki?curid=3539624", "title": "Sonic the Hedgehog Chaos", "text": "Sonic the Hedgehog Chaos, conosciuto in Giappone come , \u00e8 un videogioco a piattaforme per Sega Master System e Game Gear, sviluppato da Aspect e pubblicato da SEGA nel 1993.\n\"Sonic Chaos\" \u00e8 il primo della serie ad 8-bit ad introdurre Tails come personaggio giocabile ed anche il primo a permettere al giocatore di controllare il volo della volpe.\nTrama.\nLa trama di \"Sonic Chaos\" ruota attorno al Dr. Robotnik ed il suo desiderio di dominare il mondo grazie all'utilizzo dei Chaos Emerald. Gli smeraldi sono una fonte di vitalit\u00e0 per tutte le cose viventi, quest'ultima per\u00f2 pu\u00f2 essere utilizzata anche per costruire bombe nucleari ed armi laser nelle mani del perfido scienziato.\nIl Dr. Robotnik ha rubato il Chaos Emerald rosso, causando negli altri cinque una perdita di equilibrio ed il loro passaggio in un universo parallelo. Come risultato di questa instabilit\u00e0, South Island comincia ad affondare nell'oceano. Spetta all'eroico Sonic e il dolce Tails trovare i Chaos Emerald e restaurare l'armonia dell'universo.\nModalit\u00e0 di gioco.\nLo stile di gioco \u00e8 simile a quello dei precedenti titoli a 8-bit della serie. Tuttavia, il giocatore pu\u00f2 controllare anche Tails oltre che a Sonic. Quest'ultimo \u00e8 ora in grado di utilizzare lo Spin Dash, eseguibile premendo il tasto direzionale in gi\u00f9 per far accovacciare il riccio e premendo il tasto d'azione per fargli aumentare velocit\u00e0. Quando il viene rilasciato, questi comincia a rotolare come una palla, colpendo i Badnik che entreranno in contatto.\nPremendo invece il tasto direzionale in su assieme al tasto d'azione, Sonic incomincer\u00e0 a correre sul posto. Lasciandolo questi si muover\u00e0 molto pi\u00f9 velocemente di quanto gli permette lo Spin Dash. Questa tecnica \u00e8 chiamata Strike Dash, presente anche in \"Sonic the Hedgehog CD\", dove \u00e8 conosciuta come Super Peel Out. Comunque Sonic si fermer\u00e0 rapidamente se il giocatore cambier\u00e0 direzione rispetto a quella della corsa. Il grande vantaggio dato dallo Strike Dash \u00e8 che rende il personaggio invincibile per un breve tratto ed anche perch\u00e9 pu\u00f2 colpire i nemici. Lo svantaggio dato di conseguenza \u00e8 che subito dopo Sonic diventer\u00e0 vulnerabile agli attacchi nemici. Inoltre, Sonic sar\u00e0 facilitato nel rotolare, quindi non rallenter\u00e0 cos\u00ec velocemente.\nSonic ha anche il compito di trovare i sei Chaos Emerald. Al contrario di altri titoli a 8-bit della serie, gli smeraldi sono collocati negli Special Stage. Per accedere all'interno di uno di essi, il porcospino dovr\u00e0 collezionare 100 Rings in un atto, i quali faranno ottenere anche una vita extra al giocatore. Il titolo \u00e8 l'unico della saga a presentare dei livelli speciali con un aspetto diverso. Le sfide includono volare verso uno smeraldo con dei stivali a razzo, saltare su varie piattaforme tramite una molla e navigare attraverso un labirinto di tubi. Se il giocatore avr\u00e0 successo completando lo Special Stage, otterr\u00e0 un Chaos Emerald, ma se fallir\u00e0 il personaggio sar\u00e0 portato nel livello successivo, senza nessuno smeraldo.\nNei panni di Tails, lo stile di gioco cambia leggermente e viene facilitato, non solo perch\u00e9 la volpe \u00e8 in grado di volare grazie alle sue code, ma anche per via del fatto che avr\u00e0 a sua disposizione pi\u00f9 vite e possibilit\u00e0 di continuare. Il volo di Tails \u00e8 solo temporaneo, dato che se dopo qualche secondo di volo si stancher\u00e0 e smetter\u00e0 di guadagnare quota, scendendo verso il suolo. Un'altra differenza \u00e8 l'impossibilit\u00e0 di raccogliere i Chaos Emerald, infatti quando verranno raccolti 100 Rings, il personaggio otterr\u00e0 semplicemente una vita extra e delle possibilit\u00e0 di continuare il gioco nel caso terminasse queste ultime. In modo diverso da quanto avviene se Sonic trova una scatola di oggetti che contiene degli stivaletti a razzo, Tails ricever\u00e0 invece un oggetto che gli permetter\u00e0 di aumentare la sua velocit\u00e0 momentaneamente.\nZone.\nIl gioco presenta sei livelli da completare, ognuno di questi si divide in tre atti, dove quello finale presenta una battaglia contro un boss.\nAccoglienza.\nIl gioco ha ricevuto soprattutto recensioni positive. \"Electronic Gaming Monthly\" ha dato al gioco 8.25 su 10, confermando che sono presenti tutti gli elementi tipici e divertenti della serie a 16-bit, ha inoltre apprezzato la grafica e l'abilit\u00e0 di giocare nei panni di Tails. Nintendo Life gli ha conferito 4 su 10, criticando la facilit\u00e0 e la breve longevit\u00e0. Altre recensioni positive sono state quelle di Defunct Games, che gli ha dato B affermando che nonostante alcuni problemi, l'esperienza di gioco risulta divertente, e quella di Retrogaming History, che lo ha definito un titolo a piattaforme ben studiato e divertente ma poco longevo.\n\"Sonic Chaos\" \u00e8 stato anche premiato come il miglior gioco per Sega Game Gear del 1993 da \"Electronic Gaming Monthly\".\nVersioni alternative e conversioni.\nCompilation.\nLa versione per Game Gear di \"Sonic the Hedgehog Chaos\" \u00e8 stata convertita per diverse compilation ed \u00e8 stata inclusa in \"\" (2003) per GameCube e Windows come sbloccabile assieme agli altri 11 giochi della serie usciti su Game Gear e disponibile dal principio in \"Sonic Mega Collection Plus\" (2004) per PlayStation 2, Xbox e Windows.\nIn \"Sonic Gems Collection\" (2005) per GameCube e PlayStation 2 \u00e8 possibile sbloccare nella modalit\u00e0 Museo una demo del gioco che presenta un conto alla rovescia di cinque minuti e che permette di iniziare la partita direttamente dal boss finale, una volta sconfitto quest'ultimo il giocatore potr\u00e0 continuare la partita fino allo scadere del tempo.\nDistribuzione digitale.\nL'edizione per Master System \u00e8 stata resa disponibile per il servizio Virtual Console nel febbraio 2009."}
{"id": "3539628", "revid": "69794", "url": "https://it.wikipedia.org/wiki?curid=3539628", "title": "Campionati europei di pugilato dilettanti 1969", "text": "I Campionati europei di pugilato dilettanti maschili 1969 si sono tenuti a Bucarest, Romania, dal 30 maggio all'8 giugno 1969. \u00c8 stata la 18\u00aa edizione della competizione biennale organizzata dall'EABA. 180 pugili da 25 Paesi hanno partecipato alla competizione.\nPer la prima volta la categoria dei Pesi minimosca (48\u00a0kg) \u00e8 stata inserita nella competizione."}
{"id": "3539630", "revid": "135491", "url": "https://it.wikipedia.org/wiki?curid=3539630", "title": "C\u00e9line et Julie vont en bateau", "text": ""}
{"id": "3539632", "revid": "729019", "url": "https://it.wikipedia.org/wiki?curid=3539632", "title": "Bonomi B.S. 15 Bigiarella", "text": "La Bigiarella era un aliante veleggiatore da scuola, monoposto ad ala alta prodotto dall'azienda italiana Aeronautica Bonomi negli anni trenta.\nTecnica.\nCellula.\nLa fusoliera era a sezione rettangolare, coperta in legno compensato. Il posto di pilotaggio, superiormente aperto, era racchiuso in una carenatura della fusoliera.\nDotato di un p\u00e0ttino elastico, il velivolo detenne il primato di durata di volo veleggiato di 2 ore 40'.\nSuperfici alari.\nEra caratterizzato da un'ala controventata da due montanti e posto di pilotaggio aperto.\nLe ali della Bigiarella, le medesime del Biancone, erano realizzate in due sezioni: rettangolare nella parte centrale e rastremata nelle parti esterne, con le estremit\u00e0 raccordate.\nNon essendo dotato di ali ripiegabili, era un modello piuttosto economico."}
{"id": "3539633", "revid": "729019", "url": "https://it.wikipedia.org/wiki?curid=3539633", "title": "Bonomi B.S. 8 Biancone", "text": "Il Biancone era un aliante veleggiatore da scuola, monoposto ad ala alta prodotto dall'azienda italiana Aeronautica Bonomi negli anni trenta.\nTecnica.\nIl Biancone era caratterizzato da un'ala controventata da due montanti e posto di pilotaggio aperto.\nLe ali erano realizzate in due sezioni: rettangolare nella parte centrale e rastremata nelle parti esterne, con le estremit\u00e0 raccordate.\nIl posto di pilotaggio, superiormente aperto, era racchiuso in una carenatura della fusoliera.\nDotato di un p\u00e0ttino elastico, il velivolo poteva essere equipaggiato con due galleggianti per il traino a mezzo di motoscafo."}
{"id": "3539634", "revid": "1573940", "url": "https://it.wikipedia.org/wiki?curid=3539634", "title": "Telamonia", "text": "Telamonia \u00e8 un genere di ragni appartenente alla famiglia Salticidae.\nCaratteristiche.\nLe specie sfoggiano colori vivaci, un'opistosoma slanciato e zampe piuttosto lunghe. Fra le specie e fra maschi e femmine appartenenti alla stessa specie vi \u00e8 una spiccata variabilit\u00e0 cromatica: solo due strisce longitudinali lungo l'addome sono comuni e operano da tratto distintivo riguardo a generi consimili\nHabitat.\nTutte le specie di questo genere prediligono la foresta pluviale\nDistribuzione.\nLe 39 specie oggi note di questo genere sono diffuse in diverse localit\u00e0 dell'Asia e dell'Africa: ben 6 specie sono endemiche delle Filippine.\nTassonomia.\nA dicembre 2010, si compone di 39 specie e due sottospecie:\nSpecie trasferite.\nBen 13 specie su 16 sono state trasferite al genere Phintella , che mostra svariate affinit\u00e0 con Telamonia:"}
{"id": "3539640", "revid": "880848", "url": "https://it.wikipedia.org/wiki?curid=3539640", "title": "Dendrite (metallurgia)", "text": "In metallurgia, una dendrite \u00e8 una struttura ad albero caratteristica di cristalli formatisi nella solidificazione di metalli e leghe metalliche.\nTale forma \u00e8 legata alla rapida crescita del cristallo lungo direzioni cristallografiche energeticamente favorevoli e va ad influire fortemente sulle propriet\u00e0 del materiale. Solitamente questo tipo di struttura si ha in presenza di leghe metalliche multifase che devono essere raffreddate a temperature molto al di sotto del punto di solidificazione.\nInfatti, con raffreddamenti rapidi la solidificazione pu\u00f2 essere talmente rapida che la composizione della lega che solidifica pu\u00f2 essere diversa dalla concentrazione complessiva del fluido di partenza. Differenti concentrazioni implicano differenti punti di fusione.\nL'aumento di concentrazione del metallo con punto di fusione pi\u00f9 basso fa s\u00ec che il punto di solidificazione della soluzione ancora liquida diminuisca rendendo pi\u00f9 difficile l'ulteriore solidificazione. In questo modo la solidificazione prosegue lungo le zone pi\u00f9 sporgenti del fronte dove si ha un migliore smaltimento del calore causando la struttura dendritica.\nIl raffreddamento rapido produce una maggior nucleazione di nuovi cristalli, in questo modo le dendriti risultano essere di dimensioni ridotte perch\u00e9 la loro crescita \u00e8 ostacolata dall'accrescersi di quelle limitrofe. Mentre un raffreddamento pi\u00f9 lento porta a dendriti di dimensioni maggiori.\nDendriti di piccole dimensioni sono caratteristiche di materiali duttili.\nLa crescita delle dendriti e le conseguenti propriet\u00e0 del materiale che ne derivano sono facilmente visibili nel processo di saldatura. Anche nei pezzi ottenuti per fusione \u00e8 possibile vedere le dendriti tramite sezionamento e lucidatura della sezione."}
{"id": "3539650", "revid": "729019", "url": "https://it.wikipedia.org/wiki?curid=3539650", "title": "Bonomi B.S. 18 Airone", "text": "L'Airone era un aliante veleggiatore, monoposto ad ala alta prodotto dall'azienda italiana Aeronautica Bonomi negli anni trenta.\nIl catalogo lo descriveva come \"adattissimo per tutti i tipi di volo veleggiato, sia di pendio che termico, come pure per i lanci a verricello ed aerorimorchi\".\nTecnica.\nEra caratterizzato da un'ala controventata da due montanti e posto di pilotaggio aperto.\nLe ali erano realizzate in due sezioni: rettangolare nella parte centrale e rastremata nelle parti esterne, con le estremit\u00e0 raccordate.\nLa fusoliera era a sezione esagonale, interamente ricoperta in legno compensato, con sezione maestra ridottissima per ottimizzare l'aerodinamica, ed era dotato di un p\u00e0ttino elastico.\nIl posto di pilotaggio, superiormente aperto, era racchiuso in una carenatura della fusoliera."}
{"id": "3539651", "revid": "647919", "url": "https://it.wikipedia.org/wiki?curid=3539651", "title": "Vettura Full-Size", "text": ""}
{"id": "3539652", "revid": "121658", "url": "https://it.wikipedia.org/wiki?curid=3539652", "title": "Urban music", "text": ""}
{"id": "3539659", "revid": "484362", "url": "https://it.wikipedia.org/wiki?curid=3539659", "title": "Bonnie &amp; Clyde", "text": ""}
{"id": "3539663", "revid": "253269", "url": "https://it.wikipedia.org/wiki?curid=3539663", "title": "Mark Duplass", "text": "Biografia.\nNato a New Orleans, assieme al fratello Jay, si trasferisce a Austin, Texas, per studiare e produrre film a micro-budget. Alto 1,83 m e di etnia Cajun, \u00e8 sposato dal 2006 con l'attrice Katie Aselton, co-star della serie televisiva \"The League\", da cui ha avuto due figlie, Molly e Ora Duplass. I fratelli Duplass iniziano a dirige e scrivere vari cortometraggi, passati con successo al Sundance Film Festival, nel 2005 Duplass, sempre in collaborazione col fratello, dirige, scrive, produttore ed interpreta il suo primo lungometraggio \"The Puffy Chair\", che vince il premio del pubblico al Sundance 2005 e ottiene due candidature agli Independent Spirit Awards. Successivamente i fratelli Duplass scrivono e dirigono \"Baghead\" (2008) e \"Cyrus\".\nNel 2009 si fa notare come attore nella commedia mumblecore \"Humpday - Un mercoled\u00ec da sballo\", mentre l'anno successivo recita al fianco di Ben Stiller nella commedia indipendente \"Lo stravagante mondo di Greenberg\". Dal 2009 \u00e8 tra gli interpreti principali della serie televisiva di FX \"The League\", del cui cast fa parte anche la moglie Katie Aselton. Nel 2010 Duplass ha prodotto l'esordio alla regia della moglie con il film \"Solo per una notte\". \u00c8 il cantante e tastierista del gruppo musicale Volcano, I'm Still Excited!!. I fratelli Duplass hanno creato per il canale via cavo HBO le serie televisive \"Togetherness\" e \"Room 104\"."}
{"id": "3539664", "revid": "729019", "url": "https://it.wikipedia.org/wiki?curid=3539664", "title": "Bonomi B.S. 9 Bertina II", "text": "La Bertina II era un aliante leggero, monoposto ad ala alta prodotto dall'azienda italiana Aeronautica Bonomi negli anni trenta.\nTecnica.\nSimile al Bertina aveva dimensioni pi\u00f9 ridotte, era praticamente senza fusoliera ed era caratterizzato da un'ala trapezoidale a sbalzo, controventata da due montanti.\nLa fusoliera, brevissima, portava l'ala mentre una trave di coda cruciforme supportava gli impennaggi di coda.\nIl posto del pilota era allocato nello spessore dell'ala.\nLa fusoliera era dotata di un p\u00e0ttino centrale che poteva essere sostituito da un largo sci per atterraggi sulla neve."}
{"id": "3539665", "revid": "767487", "url": "https://it.wikipedia.org/wiki?curid=3539665", "title": "Lotte nell'ombra", "text": "Lotte nell'ombra \u00e8 un film del 1939 diretto da Domenico M. Gambino.\nProduzione.\nProdotto dalla Diana Film S.A. di Tullio Taormina, girato a Cinecitt\u00e0 nella primavera del 1939, la pellicola usc\u00ec in prima nazionale il 23 novembre 1939. Il film fu il primo ad essere iscritto al PRC (Pubblico Registro Cinematografico) presso la SIAE, istituito per legge nello stesso anno. La registrazione dei film era ritenuta necessaria per dare ordine al mercato, ai relativi diritti d'autore, commerciali e fiscali.\nIl film fu proiettato a New York nel giugno 1939, prima dell'uscita italiana, recensito nelle pagine dello spettacolo del \"New York Times\"."}
{"id": "3539669", "revid": "167951", "url": "https://it.wikipedia.org/wiki?curid=3539669", "title": "Domenico M. Gambino", "text": ""}
{"id": "3539672", "revid": "767487", "url": "https://it.wikipedia.org/wiki?curid=3539672", "title": "Video Goover", "text": " \u00e8 la prima ed unica video-compilation degli High and Mighty Color.\nL'album.\nPubblicato il 22 febbraio 2006, \"VIDEO G\u221eVER\" contiene i video promozionali di \"PRIDE\", \"OVER\", \"RUN\u2606RUN\u2606RUN\" e \"Days\", nonch\u00e9 gli spot televisivi per i singoli e versioni alternative degli stessi. Tutte e quattro le tracce provengono dall'album \"G\u221eVER\", uscito nel 2005, eccetto \"OVER (Precious Ver.)\", tratta dalla versione del 2004 del singolo.\nTracce.\nTesti e musiche degli High and Mighty Color."}
{"id": "3539673", "revid": "228587", "url": "https://it.wikipedia.org/wiki?curid=3539673", "title": "99th Infantry Division", "text": "La 99th Infantry Division \u00e8 stata una unit\u00e0 militare terrestre dello United States Army nella Seconda guerra mondiale.\nSvolse un ruolo strategico nell'offensiva delle Ardenne, con le sue truppe inesperte che malgrado tutto si opposero validamente all'ala settentrionale del fronte di avanzata tedesco, impedendo che potesse accedere alla vitale rete viaria che dal nord conduceva in Belgio."}
{"id": "3539675", "revid": "1305887", "url": "https://it.wikipedia.org/wiki?curid=3539675", "title": "Bonnie and Clyde (disambigua)", "text": ""}
{"id": "3539679", "revid": "729019", "url": "https://it.wikipedia.org/wiki?curid=3539679", "title": "Bonomi B.S. 10 Ardea", "text": "L'Ardea era un aliante ad ala alta prodotto dall'azienda italiana Aeronautica Bonomi negli anni trenta.\nTecnica.\nCellula.\nLa fusoliera era a sezione esagonale, interamente coperta in compensato, e il posto del pilota era superiormente aperto.\nSuperfici alari.\nCaratterizzato da un'ala ad M appiattito, controventata da due montanti e costituita da quattro parti: due centrali rettangolari e due esterne, trapezoidali, con le estremit\u00e0 raccordate."}
{"id": "3539681", "revid": "729019", "url": "https://it.wikipedia.org/wiki?curid=3539681", "title": "Curt von Fran\u00e7ois", "text": "Biografia.\nFran\u00e7ois era discendente di una famiglia di francesi ugonotti ed era nato nella citt\u00e0 di Lussemburgo il 2 ottobre 1852. Egli fu combattente durante la Guerra Franco-Prussiana del 1870-71 e nel 1883 inizi\u00f2 la propria attivit\u00e0 come geografo militare in una spedizione nella regione del Congo sotto la guida di Hermann Wissmann (1853-1905). Successivamente egli entr\u00f2 nello Staff Generale dell'esercito imperiale tedesco e nel 1887 venne posto di stanza a Togoland.\nNel 1883, il mercante tedesco Adolf L\u00fcderitz ottenne Angra Peque\u00f1a a seguito di alcuni negoziati col locale capo africano. Egli chiam\u00f2 questa regione costiera africana \"L\u00fcderitz\". Temendo che la Gran Bretagna fosse sul punto di dichiarare l'area come proprio protettorato per evitare che venisse occupata da altre potenze, L\u00fcderitz avvis\u00f2 il cancelliere tedesco Otto von Bismarck di fare la mossa per primo, come fece nella Conferenza di Berlino del 1884.\nDi modo da mettere in sicurezza il territorio, nel 1889 la Germania invi\u00f2 il capitano Fran\u00e7ois con 21 soldati presso l'enclave inglese di Walvis Bay. Poco dopo egli si stabil\u00ec a Otjimbingwe (contro il parere del Commissario imperiale Ernst Heinrich G\u00f6ring) allo scopo di affrontare gli oppositori all'autorit\u00e0 tedesca nella parte interna del territorio. Infine occup\u00f2 il luogo in cui sorgeva Windhoek (fondata da Jonker Afrikaner decenni addietro), che si presentava in stato di abbandono. Qui Fran\u00e7ois install\u00f2 il proprio quartier generale, che chiam\u00f2 \"Alte Feste\" (Antica fortezza). Fu scelta questa localit\u00e0 poich\u00e9 i tedeschi ritenevano che avrebbe funto da zona cuscinetto fra le trib\u00f9 Nama e Herero.\nDa marzo del 1891 a novembre 1893 Fran\u00e7ois fu Commissario per l'Africa Tedesca del Sud-Ovest. Durante questo periodo (1892) egli fond\u00f2 la citt\u00e0 costiera di Swakopmund come principale porto della colonia. Nel 1893 fu promosso Maggiore e gli venne conferito il titolo di \"Landeshauptmann\" (Amministratore imperiale). Nello stesso anno, a Hoornkrans, condusse un attacco al quartier generale del capo dei Nama, Hendrik Witbooi. Le \"Schutztruppe\" tedesche uccisero almeno 80 persone, tra cui molte donne e bambini.\nNel 1894 Fran\u00e7ois venne sostituito da Theodor Leutwein come Landeshauptmann per l'Africa Tedesca del Sud-Ovest, e l'anno dopo si ritir\u00f2 dalla vita militare. Si stabil\u00ec quindi a Zernsdorf, presso Berlino, dove mor\u00ec il 28 dicembre 1931.\nL\"'Alte Feste\", il quartier generale delle Schutztruppe costruito da Fran\u00e7ois a Windhoek nel 1890, dal 1962 \u00e8 la sede della sezione storica del Museo di Stato.\nCurt von Fran\u00e7ois ebbe due fratelli, anch'essi nelle file dell'esercito tedesco: Hermann, Generale di fanteria, fu una delle figure chiave nella vittoria della Germania nella battaglia di Tannenberg (1914); Hugo, Capitano, combatt\u00e9 e mor\u00ec nell'Africa Tedesca del Sud-Ovest nelle guerre Herero."}
{"id": "3539685", "revid": "1442080", "url": "https://it.wikipedia.org/wiki?curid=3539685", "title": "Son la mondina", "text": "Son la mondina (son la sfruttata) \u00e8 un canto di lavoro del 1950, composto da Piero Besate su un'aria popolare di risaia.\nBesate, funzionario del PCI, compose il canto in occasione di un congresso di Federbraccianti.\nIl canto riprende la tradizione dei canti delle mondariso del primo Novecento e dei canti di lavoro poco precedenti.\nCon questo canto (e con \"L'attentato a Togliatti\") si chiude la stagione del canto sociale degli anni quaranta, ma anche la pi\u00f9 vasta parabola che va dai canti risorgimentali alla caduta del fascismo, prima dell'avvento di Spartacus Picenus e della ripresa (Cantacronache)."}
{"id": "3539686", "revid": "119713436", "url": "https://it.wikipedia.org/wiki?curid=3539686", "title": "I vecchi e i giovani (miniserie televisiva)", "text": "I vecchi e i giovani \u00e8 una miniserie televisiva diretta da Marco Leto trasmessa dalla RAI nella primavera del 1979 sull'allora secondo programma (TV2, poi Rai 2). \u00c8 andata in onda in cinque puntate nel \"prime time\" del venerd\u00ec sera dal 6 aprile al 4 maggio del '79 ed \u00e8 stata riproposta dal canale satellitare Rai Storia nel giugno 2011.\nSoggetto.\nGirata con tecnica cinematografica in 35 mm, con uso di riprese in esterni (quindi sceneggiato televisivo in senso lato), la \"fiction\" \u00e8 stata coprodotta per Italia e Francia da Filmalpha ed \u00e8 stata tratta dall'omonimo romanzo del 1913 di Luigi Pirandello, intitolato appunto \"I vecchi e i giovani\".\nLa sceneggiatura per la riduzione televisiva nella versione italiana \u00e8 stata curata dallo stesso Leto e dallo scrittore e drammaturgo Renzo Rosso. L'adattamento per la versione francese \u00e8 di Pierre Cholodenko\n\"Cast\".\nGiunta in un periodo di svolta nelle produzioni televisive di \"fiction\" della RAI - che iniziava a consolidare l'uso del colore e delle riprese in esterni - la miniserie vede all'opera un nutrito \"cast\" di attori di fama internazionale fra cui Gabriele Ferzetti, che interpretava il ruolo di Flaminio Salvo, Alain Cuny, nelle vesti del principe Ippolito Laurentano, Stephanie Beacham come Nicolette, Bekim Fehmiu alias Aurelio Costa e Stefano Satta Flores nei panni di Ignazio Capolino."}
{"id": "3539687", "revid": "488739", "url": "https://it.wikipedia.org/wiki?curid=3539687", "title": "Co(NH3)6Cl3", "text": ""}
{"id": "3539688", "revid": "86599", "url": "https://it.wikipedia.org/wiki?curid=3539688", "title": "245P/WISE", "text": "245P/WISE, o cometa WISE 5, \u00e8 una cometa periodica della famiglia delle comete gioviane. La cometa \u00e8 stata scoperta dal satellite WISE il 2 giugno 2010, dopo circa tre mesi si \u00e8 scoperto che in effetti coincideva con un asteroide scoperto il 27 agosto 2002 dal programma NEAT."}
{"id": "3539690", "revid": "488739", "url": "https://it.wikipedia.org/wiki?curid=3539690", "title": "Cobalto esammino cloruro", "text": ""}
{"id": "3539692", "revid": "484362", "url": "https://it.wikipedia.org/wiki?curid=3539692", "title": "Ground Control", "text": "Ground Control \u00e8 un videogioco tattico in tempo reale sviluppato dalla Massive Entertainment. Include la grafica 3D e una telecamera libera, cosa che permette l'angolazione da ogni angolo della posizione attuale nelle missioni.\nIl gioco include l'utilizzo di unit\u00e0 come carri armati, hovercraft, aircraft e artiglieria. Queste unit\u00e0 vengono aggiunte alla missione come rinforzi iniziali, ma non se ne pu\u00f2 aggiungere altri durante la missione, quindi bisogna costruire attentamente un'armata adatta a completare la missione attuale; lo si pu\u00f2 fare da soli o lasciando che lo faccia il computer.\nLe unit\u00e0 delle due fazioni possiedono delle proprie caratteristiche: la Corporazione Crayven possiede molte unit\u00e0 basate sull'utilizzo di proiettili e sui movimenti, mentre l'Ordine della Nuova Alba possiede unit\u00e0 dall'armatura pesante, oltre che la possibilit\u00e0 di potenziare velocit\u00e0 e mobilit\u00e0, ma anche usare degli attacchi dall'alto potenziale di danni.\nIl gioco ha avuto un'espansione, '. Dopo l'uscita del sequel ', l'originale \"Ground Control\" \u00e8 stato reso gratuito al pubblico.\nTrama.\nNel XXV secolo, la terza guerra mondiale, detta anche \"guerra dei sedici minuti\", ha visto l'umanit\u00e0 venire quasi completamente annientata. Risorta per\u00f2 dalle sue ceneri, ora \u00e8 governata da potenti mega-corporazioni, grazie alle quali ha iniziato a colonizzare molti pianeti della galassia, mentre la Terra \u00e8 dominata dalla GCC, il Comando Centrale Globale (\"Global Central Command\"), un consiglio di rappresentativi eletti tra cui quelli delle mega corporazioni ascesi al potere dopo la caduta delle nazioni terrane. Nonostante i trattati della GCC, i conflitti tra le varie superpotenze si accendono ogni giorno, spesso per il controllo delle risorse e delle rotte commerciali. Il giocatore qui impersona il maggiore Sarah Parker, al servizio della Crayven Corporation, impegnata a combattere le forze dell'Ordine della Nuova Alba, una setta religiosa, per la conquista del lontano pianeta Krig-7B, un corpo celeste dove sono stati ritrovati importanti artefatti alieni la cui tecnologia potrebbe cambiare le sorti della guerra. Il maggiore Parker \u00e8 assistita da Enrica Hayes, direttore della compagnia che lavora sulla CSS Astrid per guidare le operazioni terrene sul pianeta.\nIl primo compito nel gioco consiste nel salvare il Vescovo Delondre, disertore dell'Ordine; nonostante la missione fallisca, Parker riceve un disco dati riguardante un'operazione dell'Ordine nota come \"Progetto Garm\". In seguito, la Crayven mette al sicuro una reliquia aliena, uno \"Xenofatto\", che ordina ad Hayes di distruggere le basi dell'Ordine contenenti altri Xenofatti. Alla fine, dopo aver respinto la WCS Clergy, la nave da guerra dell'Ordine, dall'orbita del pianeta, i Crayven distruggono l'ultima base dell'Ordine sulla regione polare del nord, e cos\u00ec prendono il controllo di uno Xenofatto assai pi\u00f9 grande di quelli precedenti.\nVolendo impedire la vittoria totale della corporazione totale, due ufficiali dell'Ordine, il Diacono Jarred Stone e il Paladino Magnus, suo mentore e amico, radunano i loro soldati superstiti per operazioni di guerriglia e mordi-e-fuggi contro bersagli importanti della Crayven, nonostante per poter vincere davvero serve l'aiuto del Clero. Durante i loro attacchi, i due recuperano dati importanti contenenti altri dettagli sul Progetto Garm, tra cui il motivo per cui Delondre aveva disertato dall'Ordine. Magnus sparisce poco dopo l'arrivo di Aegeri, \"Gran Cardinale\" dell'Ordine, a bordo della WCS Retribution con i suoi rinforzi; durante un assalto a una base aerea della Crayven, Magnus contatta Stone per un incontro segreto, passandogli vari codici tra cui quello identificativo di Delondre in modo da accedere a tutti i dati del Progetto Garm. Dopo la missione, Stone scopre che sia l'Ordine che la Crayven vogliono il controllo sugli Xenofatti del pianeta.\nDopo che l'Ordine respinge un assalto Crayven e mette al sicuro uno Xenofatto, Aegeri e Hayes si incontrano e firmano una tregua, forgiando un'alleanza tra le due potenze e creando una task force unita per sbloccare i segreti degli Xenofatti. Sentendosi tradito, Stone ritrova Magnus e i due cercano di impedire all'alleanza di conseguire il loro obiettivo, ma la loro base segreta viene attaccata dai Crayven, e Magnus si sacrifica per permettere a Stone e agli altri di mettersi in salvo; essi ci riescono tramite Parker, che ha scoperto che Aegeri e Hayes si erano gi\u00e0 incontrati settimane prima dell'annuncio della tregua. I due lavorano insieme a Cole, operativo della Crayven e amico di Magnus; i tre scoprono che gli Xenofatti trovati sul pianeta furono tra i tanti creati da una civilt\u00e0 aliena milioni di anni fa come parte di un sistema grande come una galassia progettato per difendersi da ogni evasione, dove ogni Xenofatto contiene una macchina da guerra attivabile soltanto dal pianeta Krig-7B. Il gruppo comprende presto che sia i Crayven che l'Ordine volevano controllare il sistema dal quale dominare la galassia, guidati da Aegeri e Hayes.\nVolendo impedire il loro folle piano, Stone, Parker e Cole guidano un assalto all'enorme Xenofatto: alla fine Aegeri muore e la reliquia viene distrutta con le scariche DXT, che disintegrano la Retribution e mandano Hayes e la sua Astrid in un'altra parte del sistema. Parker, Cole e Stone celebrano la loro vittoria e il salvataggio di milioni di vite, ma intanto cercano un modo di fuggire da Krig-7B. Intanto, Hayes fa contatto con il suo capo della Crayven Corporation e gli comunica il suo fallimento, ma l'interpellato risponde che esistono altri modi per ottenere il controllo della galassia.\nModalit\u00e0 di gioco.\nOgni partita del gioco, come per tutti i giochi di strategia che si rispettino, inizia con una visuale dall'alto, ma \u00e8 anche possibile cambiare la telecamera da qualsiasi angolo, persino la prospettiva di una delle unit\u00e0 terrestri. Essendo un videogioco tattico in tempo reale, sono assenti le meccaniche di raccolta di risorse e gestione economica che si trovano invece su giochi come Command &amp; Conquer; questo incoraggia il giocatore a usare tattiche vere e proprie con le unit\u00e0 disponibili, in modo da completare gli obiettivi di ogni missione: ad esempio, le unit\u00e0 pesantemente corazzate sono resistenti agli attacchi frontali, ma pi\u00f9 deboli contro gli attacchi ai fianchi, da dietro e dall'alto, mentre porre un'unit\u00e0 di fanteria in posizioni pi\u00f9 elevate aumenta la loro precisione, i loro raggio e la loro protezione contro gli attacchi nemici. Le unit\u00e0 possono anche sfruttare le ombre delle elevazioni per camuffarsi, e la fanteria pu\u00f2 anche usare il fogliame per nascondersi, rendendo quindi necessario esplorare i dintorni e scoprire punti deboli nemici in modo da proteggere le unit\u00e0 armate. \u00c8 per\u00f2 presente anche il fuoco amico, dove le unit\u00e0 che sparano dietro le linee amiche possono sparare anche gli alleati che si trovano nel raggio di tiro, il che rende quindi necessario prestare attenzione alla posizione delle squadre.\nPrima di iniziare una missione qualsiasi, \u00e8 necessario decidere quali truppe portare sul campo di battaglia, divise in squadroni che andranno caricate nelle navi orbitali e trasportate direttamente sul campo di battaglia (con alcune eccezioni); \u00e8 anche importante scegliere bene le truppe iniziali, dato che non \u00e8 possibile chiamare rinforzi durante una missione. Ogni nave orbitale pu\u00f2 trasportare fino a tre truppe a seconda dei progressi della campagna a giocatore singolo. Ogni truppa \u00e8 divisa in squadroni, ognuno dei quali consistente in fanteria, veicoli, supporto e velivoli; \u00e8 anche presente l'APC di Comando, obbligatoria per la missione ma che non consuma spazio. Dato che ogni unit\u00e0 ha il suo ruolo distinto e i suoi punto forti e deboli, \u00e8 necessario usare varie combinazioni di unit\u00e0: le squadre pesantemente armate possono distruggere le difese nemiche, ma devono coordinarsi col supporto della fanteria e delle unit\u00e0 antiaeree per proteggerle dal fuoco pesante, e magari anche degli esploratori per trovare un supporto d'artiglieria da colpire. Le due fazioni sono la Corporazione Crayven e l'Ordine della Nuova Alba, e presentano alcune sostanziali differenze: mentre la prima ha unit\u00e0 pi\u00f9 resistenti che si affidano all'armatura pesante, alla balistica tradizionale e al movimento, l'altra si affida a un sistema di propulsione che incrementa la velocit\u00e0 e la mobilit\u00e0 e usano armi energetiche che aumentano il potenziale di danno. Inoltre, ogni fazione presenta anche una truppa specialista esclusiva: la Corporazione possiede la Fanteria Jaeger, una squadra di quattro cecchini utili per l'esplorazione, mentre l'Ordine possiede la Fanteria di Templari, una squadra tutta al femminile dotata di potenti lanciamissili anticarro che per\u00f2 non possono attaccare la fanteria. Non bastasse, ogni unit\u00e0, tranne l'APC di Comando, pu\u00f2 scegliere una sola arma specializzata e un solo pezzo d'equipaggiamento speciale, ognuno con una quantit\u00e0 finita di utilizzi, solitamente due o tre volte per una squadra durante una missione, e una sola per le pi\u00f9 potenti. Le armi speciali variano dai fanti mortai e razzi anticarro ai missili migliorati e alle testate tattiche nucleari, che possono migliorare l'efficacia di una squadra nel suo ruolo specializzato o permetterla di sconfiggere bersagli ostici. Gli equipaggiamenti speciali includono invece medi kit, kit di riparazione, intensificatori d'immagine, postbruciatori, alcune torrette stazionarie e persino stazioni di riparazione per l'Ordine.\nUsando saggiamente le tattiche per conservare le truppe, ogni squadra che sopravvive a una missione viene ripristinata al pieno e riceve esperienza e persino medaglie in base alla sua prestazione, medaglie che possono donare loro abilit\u00e0 migliorate che le rendono pi\u00f9 efficienti nella campagna. Se per\u00f2 l'intera squadra viene annientata, viene rimossa dal gioco (a meno che non si giochi a difficolt\u00e0 Facile, e in questo caso la squadra verr\u00e0 ripristinata e ripartir\u00e0 priva di esperienza).\nAccoglienza.\nIl gioco ha ricevuto un'accoglienza \"favorevole\" stando al sito web Metacritic, ed \u00e8 stato lodato per la storia, la grafica, la telecamera 3D liberamente controllabile, la facilit\u00e0 d'uso e l'approccio originale del gameplay. Alcuni ne hanno per\u00f2 criticato la mancanza di avversari IA nel multigiocatore. Jim Preston lo ha recensito per la rivista \"Next Generation\", votandolo con tre stelle su cinque, ritenendolo \"magnifico, intuitivo e semplice, un RTS adatto ai fan dell'azione.\"\nIl gioco \u00e8 stato nominato al premio \"Strategico in Tempo Reale dell'Anno\" del 2000 di \"Computer Games Magazine\", oltre che al premio \"Strategico dell'Anno 2000\" di GameSpy, vinto da \"The Sims\"\nEspansioni e sequel.\nL'espansione \"\" \u00e8 stata pubblicata per il gioco. Essa include una nuova fazione, i \"Mercenari Fenice\", con le sue 15 ulteriori missioni che espandono la trama. I due giochi sono usciti nel 2001 con un bundle chiamato Ground Control Anthology.\nIl sequel \"\" possiede una nuova storia, e anche un modo pi\u00f9 rapido per inviare rinforzi, aggiungibili anche alla missione. Altrettanto significante \u00e8 stata l'aggiunta di punti di controllo (cio\u00e8 le Zone d'Atterraggio e le Postazioni Vittoria) e una forma di economia, cio\u00e8 i Punti Acquisizione.\nNel 2008, la Vivendi ha mantenuto la propriet\u00e0 della serie \"Ground Control\", poco dopo la sua fusione con la Activision Blizzard che ha portato all'acquisto della Massive Entertainment da parte della Ubisoft nel novembre 2008; tale propriet\u00e0 \u00e8 durata fino a luglio 2009, quando \u00e8 stato annunciato che il franchise sarebbe stato ceduto alla Rebellion Developments. Quest'ultima azienda aveva annunciato i progetti di un nuovo gioco della serie, anche se non ci sono state notizie di conferma da allora.\nNel 2009, sia \"Ground Control Anthology\" che \"Ground Control II\" sono apparsi sul distributore digitale GOG.com. Nel 2015, la Rebellion ha ripubblicato entrambi i titoli su Steam in 2015."}
{"id": "3539693", "revid": "125139010", "url": "https://it.wikipedia.org/wiki?curid=3539693", "title": "Giancarlo Basili", "text": "Biografia.\nGiancarlo Basili nasce a Montefiore dell'Aso (Ascoli Piceno) nel 1952.\nFrequenta l'Istituto Statale d'Arte U. Preziotti di Fermo, poi il corso di scenografia dell\u2018Accademia delle Belle Arti di Bologna. Dal 1972 incomincia a lavorare come aiuto scenografo presso il Teatro comunale di Bologna, partecipando alla realizzazione di numerose opere liriche e teatrali, finch\u00e9 nel 1979 crea le scene per il balletto di Rudolf Nureyev \u201cMiss Jolie\u201d per il Teatro Nancy in Francia. Dal 1982 al 1988 collabora con il regista e scenografo Pier Luigi Pizzi. Nel 1985 gli viene affidata la direzione tecnico-scenografica del Teatro Festival di Parma. Nel 1986 lavora per il Centro Teatrale Bresciano. Nel 1998 diventa direttore degli allestimenti scenici del Teatro comunale di Bologna. Progetta le scenografie per numerosi videoclip musicali con Lucio Dalla, Vasco Rossi, Luca Carboni, Jovanotti, Ron, Francesco Baccini. Nel 2010 progetta l'allestimento per il padiglione italiano per l'Expo 2010 di Shanghai. Affidato a lui anche l'allestimento del padiglione Zero di Expo 2015, a Milano dal 1\u00ba maggio al 31 ottobre.\nCarriera.\nGiancarlo Basili ha collaborato in molti film con il collega scenografo Leonardo Scarpa. Nel 1997 si aggiudica il primo Ciak D\u2019Oro per la miglior scenografia del film \"Nirvana\" di Gabriele Salvatores, poi nel 2001 \"Luce dei miei occhi\" di Giuseppe Piccioni, nel 2002 \"Paz!\" di Renato De Maria e ancora nel 2008 \"Sanguepazzo\" di Marco Tullio Giordana. Nel 2006 riceve la nomination al Premio David di Donatello per il film \"Il caimano\" di Nanni Moretti. Nel 2007 la nomination al Nastro d'argento, sempre per \"Il caimano\". Nel 2010 invece \u00e8 premiato al Nastro d'argento alla migliore scenografia per il film \"L'uomo che verr\u00e0\". Nel 2014 riceve il premio Dante Ferretti come miglior scenografo per il film \"L'intrepido\", e sempre nel 2014 \u00e8 ancora candidato al Premio David di Donatello per il film \"Anni felici\" di Daniele Luchetti. A livello internazionale, ha allestito le scenografie del film \"Copia conforme\" (2010), per la regia di Abbas Kiarostami. In alcuni dei film dove ha curato la scenografia, compare anche in piccolissime parti di pochi secondi come in \"Sud\", \"Paz!\" e \"Il caimano\"."}
{"id": "3539695", "revid": "729019", "url": "https://it.wikipedia.org/wiki?curid=3539695", "title": "Bonomi B.S. 14 Astore", "text": "L'Astore era un aliante da addestramento, biposto ad ala alta prodotto dall'azienda italiana Aeronautica Bonomi negli anni trenta.\nTecnica.\nCellula.\nLa fusoliera era profilata a sezione esagonale e ricoperta da compensato. Il posto del pilota era aperto ma protetto dal vento, situato davanti alle ali, mentre il posto del passeggero (o allievo) era completamente chiuso e posizionato sotto l'ala, in corrispondenza del baricentro.\nEntrambi i posti erano dotati di paracadute e il posto del passeggero era accessibile da uno sportello laterale o da un finestrino superiore.\nI comandi erano doppi e sganciabili.\nSuperfici alari.\nQuesto aliante era caratterizzato da un'ala controventata da due montanti e costituita da due parti, con longheroni a cassetta, ad estremit\u00e0 rastremate e controventate da montanti in tubo d'acciaio carenato."}
{"id": "3539698", "revid": "371529", "url": "https://it.wikipedia.org/wiki?curid=3539698", "title": "Bonnie and Clyde (Serge Gainsbourg e Brigitte Bardot)", "text": "Bonnie and Clyde un singolo di Serge Gainsbourg e Brigitte Bardot, pubblicato nel 1968 dalla Philips in formato 7\" e tratto dall'album \"Bonnie and Clyde\".\nIl disco.\nIl brano si ispira al famoso duo di criminali statunitensi attivi durante la grande depressione. Il testo, tradotto in francese, \u00e8 tratto dalla poesia \"The Trail's End\", scritta da Bonnie Parker qualche settimana prima della sua morte.\nCover.\nLa canzone \u00e8 stata oggetto di cover da parte di numerosi artisti:"}
{"id": "3539699", "revid": "488739", "url": "https://it.wikipedia.org/wiki?curid=3539699", "title": "B10H14", "text": ""}
{"id": "3539701", "revid": "92723", "url": "https://it.wikipedia.org/wiki?curid=3539701", "title": "Radio Milano Libert\u00e0", "text": "Radio Milano Libert\u00e0 era un'emittente radiofonica italiana del Partito Comunista Italiano che lavorava in Unione Sovietica nel quadro di un'attivit\u00e0 radiofonica promossa dall'Internazionale comunista dopo l'aggressione tedesca all'URSS del 22 giugno 1941: fu cosa diversa da Radio Mosca, la radio del governo sovietico, che pure aveva sue trasmissioni in lingua italiana. Le trasmissioni di Radio Milano-Libert\u00e0 non risultarono come un'iniziativa del partito comunista, ma si presentarono come un'iniziativa, curata e preparata in Italia, di un gruppo di antifascisti che lavoravano unitariamente."}
{"id": "3539703", "revid": "332944", "url": "https://it.wikipedia.org/wiki?curid=3539703", "title": "WRC 2010", "text": ""}
{"id": "3539704", "revid": "1543377", "url": "https://it.wikipedia.org/wiki?curid=3539704", "title": "Rally dell'Acropoli 2011", "text": "Il Rally dell'Acropoli 2011 \u00e8 stata la settima tappa del Campionato mondiale di rally 2011. Il rally si \u00e8 disputato dal 17 giugno al 19 giugno; \u00e8 partito da Loutraki, a 85 km dalla capitale greca, Atene. Il rally \u00e8 stato inoltre la quarta tappa del Campionato mondiale di rally Super 2000. Il rally dell'Acropoli \u00e8 tornato in calendario quest'anno dopo non essere stato svolto durante la passata stagione.\nS\u00e9bastien Ogier si \u00e8 aggiudicato la terza vittoria in un rally su sette, avendo sorpassato il compagno di squadra e pluriridato S\u00e9bastien Loeb, il giorno finale del rally. Il margine, al termine dell'evento, tra il vincitore ed il secondo classificato \u00e8 stato di 10.5 secondi, con Mikko Hirvonen, in terza posizione, tre secondi pi\u00f9 lontano rispetto al campione del mondo. Juho H\u00e4nninen ha conquistato il SWRC con un piazzamento finale WRC pari all'ottavo posto.\nRisultati.\nPower Stage.\nLa \"Power stage\" \u00e8 stata una tappa in diretta televisiva della lunghezza di 4.00 km, corsa alla fine del rally, e tenutosi a Loutraki."}
{"id": "3539705", "revid": "2160443", "url": "https://it.wikipedia.org/wiki?curid=3539705", "title": "Il ragazzo dal kimono d'oro 3", "text": "Il ragazzo dal kimono d'oro 3 \u00e8 un film per la televisione del 1992 prodotto e diretto da Fabrizio De Angelis, il terzo della serie iniziata con \"Il ragazzo dal kimono d'oro\" (1987). Sequel de \"Il ragazzo dal kimono d'oro 2\" (1988), il film presenta per\u00f2 dei personaggi differenti e vede il ritorno nel cast del solo Christopher Alan in un altro ruolo. Il film fu trasmesso in prima serata su Italia 1 il 19 gennaio 1992, e fu seguito due settimane dopo da \"Il ragazzo dal kimono d'oro 4\".\nTrama.\nAnthony Scott, il ragazzo dal kimono d'oro, ha lasciato la Florida per motivi di studio. Il suo amico Gregg ha tenuto il kimono con l'ordine di custodirlo finch\u00e9 non trover\u00e0 qualcuno degno di indossarlo. Una banda di teppisti capitanata dal campione di karate Joe Carson non esita a prendere di mira Gregg e il suo gruppo di amici, arrivando poi a rubare il famoso kimono d'oro. Nel frattempo in citt\u00e0 arriva Larry Jones, che diventa il nuovo amico di Gregg e prende le sue difese davanti a Joe Carson, che puntualmente gli lancia una sfida: dovr\u00e0 battersi con lui in un incontro di karate. Larry, che non sa niente di karate, viene aiutato da Akai Masura, proprietario di un ristorante cinese ed ex campione di karate che lo prepara per la sfida. Dopo un'intensa preparazione, Larry si batte con Joe, che indossa il kimono d'oro, e riesce a sconfiggerlo. Alla fine dell'incontro a Joe viene tolto il kimono d'oro e dato a Larry."}
{"id": "3539707", "revid": "332094", "url": "https://it.wikipedia.org/wiki?curid=3539707", "title": "Bonomi B.S. Bertina II", "text": ""}
{"id": "3539708", "revid": "767487", "url": "https://it.wikipedia.org/wiki?curid=3539708", "title": "Louis Nels", "text": "Biografia.\nDopo aver frequentato il liceo di Metz in Francia, Nels si laure\u00f2 in Germania ed esercit\u00f2 la professione di avvocato, per poi entrare nel servizio diplomatico. All'inizio del 1885 egli prest\u00f2 servizio sotto il Commissario imperiale Ernst Heinrich G\u00f6ring a Otjimbingwe, il quartier generale coloniale dei tedeschi nell'Africa Tedesca del Sud-Ovest. Nel 1890 divenne giudice coloniale e poco dopo sostitu\u00ec G\u00f6ring come Commissario imperiale. Nels mantenne la propria posizione dall'agosto del 1890 al marzo del 1891, quando gli succedette Curt von Fran\u00e7ois.\nNel 1891 lasci\u00f2 l'Africa e viaggi\u00f2 in altri Paesi stranieri. Mor\u00ec a Neuerburg, in Germania, il 13 novembre 1910."}
{"id": "3539716", "revid": "466539", "url": "https://it.wikipedia.org/wiki?curid=3539716", "title": "Italo Tajo", "text": "Biografia.\nStudi\u00f2 violino e canto a Torino con Nilde Stichi-Bertozzi e nel 1935 debutt\u00f2 nella stessa citt\u00e0 come Fafner ne \"L'oro del Reno\". Nel 1939 partecip\u00f2 alla prima italiana di \"Wozzeck\" al Teatro dell'Opera di Roma, nel 1940 debutt\u00f2 alla Scala (dove apparir\u00e0 regolarmente fino al 1956) e nel 1942 a Firenze come Leporello. Dopo la fine del conflitto la carriera si svilupp\u00f2 rapidamente a livello internazionale, con debutti a Londra, Parigi, Buenos Aires. Nel 1946 esord\u00ec negli Stati Uniti alla Lyric Opera di Chicago e nel 1948 debutt\u00f2 alla San Francisco Opera e al Metropolitan (Don Basilio), iniziandovi una regolare attivit\u00e0 prevalentemente in ruoli semiseri e buffi, quali Figaro, Leporello, Dulcamara, Don Pasquale, Gianni Schicchi.\nNonostante sia maggiormente ricordato per il repertorio comico, affront\u00f2 anche diversi ruoli drammatici, come i verdiani Banco e Attila, e Boris. Si distinse inoltre nel repertorio moderno \"creando\" il ruolo di Samuel nel \"David\" di Darius Milhaud e interpretando opere di Luciano Berio, Gian Francesco Malipiero, Adriano Lualdi e Luigi Nono. Partecip\u00f2 alla prima italiana di \"Guerra e pace\" di Prokoviev nel 1953 a Firenze. Fu attivo anche nel musical, rilevando nel 1957 Ezio Pinza in \"South Pacific\", seguito da \"Kiss Me, Kate\". Partecip\u00f2 ad alcuni film-opera negli anni quaranta (\"Lucia di Lammermoor\", \"L'elisir d'amore\", \"Il barbiere di Siviglia\") e negli anni ottanta ai video di \"Tosca\" come sagrestano dal Metropolitan e de \"La boh\u00e8me\" come Benoit dalla San Francisco Opera. Nel 1966 inizi\u00f2 l'attivit\u00e0 di docente presso l'universit\u00e0 di Cincinnati, continuando ad esibirsi fino a oltre settant'anni in ruoli di caratterista (Geronte in \"Manon Lescaut\", i gi\u00e0 citati Benoit ne \"La boh\u00e8me\" e sagrestano in \"Tosca\"), frequentemente al teatro Metropolitan, dove fece l'ultima apparizione nel 1991.\nBibliografia.\nRoland Mancini &amp; Jean-Jacques Rouveroux, \"Le Guide de l'op\u00e9ra\", Fayard, 1986\nCollegamenti esterni.\nItaliani emigrati negli Stati Uniti d'America"}
{"id": "3539719", "revid": "488739", "url": "https://it.wikipedia.org/wiki?curid=3539719", "title": "Co((OH)2Co(NH3)4)3(SO4)3", "text": ""}
{"id": "3539720", "revid": "488739", "url": "https://it.wikipedia.org/wiki?curid=3539720", "title": "Al2(SO4)3", "text": ""}
{"id": "3539725", "revid": "332944", "url": "https://it.wikipedia.org/wiki?curid=3539725", "title": "Rally di Grecia 2011", "text": ""}
{"id": "3539728", "revid": "104458", "url": "https://it.wikipedia.org/wiki?curid=3539728", "title": "Piz Segnas", "text": "Il Piz Segnas (3.099\u00a0) \u00e8 una montagna delle Alpi Glaronesi. Si trova tra il Canton Glarona ed il Canton Grigioni in Svizzera.\nCaratteristiche.\nLa montagna si trova nell'area tettonica di Sardona.\nDalla vetta si dipartono tre creste: quella nord in cui \u00e8 presente un ghiacciaio conduce al Piz Sardona; la cresta sud e quella sud-ovest sono rocciose."}
{"id": "3539729", "revid": "729019", "url": "https://it.wikipedia.org/wiki?curid=3539729", "title": "Zh\u01cenm\u01ce d\u0101o", "text": "Lo zh\u01cenm\u01ce d\u0101o (\u65ac\u99ac\u5200 in caratteri cinesi tradizionali, \"zh\u01cen m\u01ce d\u0101o\" in \"Pinyin\", letteralmente \"scimitarra taglia-cavallo\") era una spada a due mani in uso alle truppe di fanteria cinesi durante il regno della Dinastia Song (960-1279).\nStoria.\nCreatore della \"zh\u01cenm\u01ce d\u0101o\" sarebbe stato, secondo il manuale bellico dell'XI secolo \"Wujing Zongyao\", l'imperatore Cheng Di (51 a.C.\u20137 a.C.). I dati storici in nostro possesso non possono per\u00f2 confermare un utilizzo diffuso di quest'arma prima del regno della Dinastia Song (960-1279), quando entr\u00f2 in dotazione alle forze di fanteria per contrastare le cariche della cavalleria nel pi\u00f9 generale contesto dell'aumentato numero di attacchi e scorrerie da parte di mongoli e tatari ai danni dell'impero.\nCostruzione.\nSeppur il nome dello \"zh\u01cenm\u01ce d\u0101o\" richiami la scimitarra tradizionale sino-mongola (il \"dao\"), i pochi esemplari superstiti di quest'arma presentano una notevole similitudine con particolari modelli di spada giapponese: \"nodachi\" e \"nagamaki\".\nLa similitudine estetica tra lo \"zh\u01cenm\u01ce d\u0101o\" e le spade in uso ai \"bushi\" giapponesi costituisce la pi\u00f9 interessante caratteristica di quest'arma. Nei secoli successivi, soprattutto al tempo della Dinastia Ming (1368-1644), gli armaioli cinesi presero a prestito modelli giapponesi, sostanzialmente il \"nodachi\" ed il \"katana\", per sviluppare diverse forme di spada: \"chang dao\", \"miao dao\" e \"wodao\". Lo \"zh\u01cenm\u01ce d\u0101o\" pu\u00f2 quindi essere inquadrato come uno dei primi significativi esempi di contaminazione tecnologico-culturale cino-nipponica, in cui il centro di promanazione non era pi\u00f9 il Celeste Impero, bens\u00ec il Giappone."}
{"id": "3539732", "revid": "297059", "url": "https://it.wikipedia.org/wiki?curid=3539732", "title": "Screening uditivo neonatale", "text": ""}
{"id": "3539733", "revid": "481666", "url": "https://it.wikipedia.org/wiki?curid=3539733", "title": "Katherine MacDonald", "text": "Le era stato dato il soprannome di \"The American Beauty\". Era conosciuta anche con il nome di Katherine McDonald.\nBiografia.\nNata in Pennsylvania, Katherine Mac Donald negli anni dieci visse a New York, lavorando come modella. Nel 1917, si trasferisce a Los Angeles, diventando - con la sua compagnia indipendente \"Katherine MacDonald Pictures\", attiva dal 1919 al 1924 - una delle prime donne produttrici di Hollywood.Esordisce come attrice nel 1918 in \"The Spirit of '17\" per la Jesse L. Lasky Feature Play Company. Ben presto, i suoi compensi la pongono tra le attrici meglio pagate del 1920, con un contratto firmato per la First National di 50.000 dollari a film.Il vertice della popolarit\u00e0 lo raggiunge tra gli anni 1920 e il 1923.\nIl suo primo ruolo importante \u00e8 quello di protagonista in \"Shark Monroe\", dove recita a fianco di William S. Hart. Interpreta per DeMille la versione del 1918 di \"The Squaw Man\".Il suo modo di recitare e la sua presenza scenica la portano a interpretare ruoli in drammi romantici. Gira nella sua carriera, 35 film. Dopo il 1924, appare in due soli film, uno nel 1925 e l'altro l'anno seguente."}
{"id": "3539736", "revid": "413187", "url": "https://it.wikipedia.org/wiki?curid=3539736", "title": "La cecilia", "text": ""}
{"id": "3539737", "revid": "116042306", "url": "https://it.wikipedia.org/wiki?curid=3539737", "title": "Ernst Heinrich G\u00f6ring", "text": "Fu padre del politico nazista e gerarca Hermann G\u00f6ring.\nBiografia.\nErnst Heinrich G\u00f6ring studi\u00f2 legge a Bonn ove ottenne anche il dottorato. Successivamente prese parte alla Guerra Austro-Prussiana del 1866 ed alla Guerra Franco-Prussiana del 1870-71.\nNell'agosto del 1885, G\u00f6ring fu inviato da Bismarck come Commissario Imperiale nella colonia dell'Africa Tedesca del Sud-Ovest nel villaggio di Angra Peque\u00f1a per poi spostarne la sede a Otjimbingwe. Sotto la sua direzione egli port\u00f2 avanti una politica di \"protezione della colonia\" che consistette essenzialmente nel massacro e nella decimazione dei boscimani.\nNell'agosto del 1890 lasci\u00f2 l'Africa e divenne console dapprima ad Haiti e poi ad Alessandria d'Egitto.\nMatrimonio e figli.\nErnst spos\u00f2 in seconde nozze Franziska Tiefenbrunn dalla quale nacquero i seguenti figli:"}
{"id": "3539739", "revid": "488739", "url": "https://it.wikipedia.org/wiki?curid=3539739", "title": "Cloruro di titanio(III)", "text": ""}
{"id": "3539740", "revid": "767487", "url": "https://it.wikipedia.org/wiki?curid=3539740", "title": "Chonchette", "text": "Chonchette \u00e8 un film muto italiano del 1918 diretto da Paolo Trinchera."}
{"id": "3539746", "revid": "767487", "url": "https://it.wikipedia.org/wiki?curid=3539746", "title": "Gyp (film)", "text": "Gyp \u00e8 un film muto italiano del 1918 diretto da Domenico Gambino e Paolo Trinchera."}
{"id": "3539747", "revid": "729019", "url": "https://it.wikipedia.org/wiki?curid=3539747", "title": "Castello di Treville", "text": "Il castello di Treville era un fortilizio medievale che si trovava a Treville, attuale frazione di Castelfranco Veneto.\nStoria.\nIl castello fu eretto nel corso dell'XI secolo e faceva parte dei possedimenti dei Camposampiero. Era questa una famiglia feudale di parte guelfa la quale, estendendo i propri beni sia nel territorio di Padova che in quello di Treviso, prese parte alla vita politica di entrambi i comuni.\nIl castello fu coinvolto nelle guerre condotte da Ezzelino III da Romano che, in quanto ghibellino, era nemico dei Camposampiero. In questo periodo offr\u00ec rifugio a Guglielmo I da Camposampiero il quale, dopo alterne vicende, fin\u00ec per consegnarlo al \"Tiranno\" (1245). Nel 1261, dopo la caduta di Ezzelino, fu riscattato da Tiso VII da Camposampiero.\nDopo la divisione dei feudi tra Tiso IX e Guglielmo III, il castello divenne la residenza abituale di quest'ultimo. Fu per\u00f2 oggetto di rivendicazioni da parte di Tiso IX, che lo occup\u00f2 nel 1327, restituendolo poco dopo per ordine di Mastino II della Scala.\nDopo la morte di Guglielmo III, il 26 agosto 1343 la Serenissima ordin\u00f2 al podest\u00e0 veneziano di Treviso, Pietro Canal, di demolire il fortilizio, temendo che potesse essere riutilizzato da un'alleanza scaligero-carrarese.\nEdificio.\nLa costruzione si trovava a ovest della chiesa parrocchiale di Treville dove esiste ancora il rialzo su cui sorgeva, costituito da una \"motta\" a forma di tronco di cono e da un vicino terrapieno. Sul manufatto, oggi di propriet\u00e0 privata, doveva sorgere il dongione in cui risiedeva il gastaldo che custodiva la fortezza per conto dei Camposampiero."}
{"id": "3539748", "revid": "767487", "url": "https://it.wikipedia.org/wiki?curid=3539748", "title": "Ligat ha'Al 2001-2002", "text": "La Ligat ha'Al 2001-2002 \u00e8 stata la 61\u00aa edizione della massima divisione del campionato israeliano di calcio.\nDopo l'esperimento della stagione precedente, l'IFA decise di tornare alla disputa della Ligat ha'Al nel formato del girone all'italiana. Pertanto, le 12 squadre partecipanti si affrontarono in partite di andata, ritorno e terzo turno, per un totale di 33 giornate.\nIniziata il 25 agosto 2001, la stagione si concluse il 18 maggio 2002 con la vittoria del Maccabi Haifa (settimo titolo, il secondo consecutivo).\nCapocannoniere del torneo fu Cobi Refua, dell'Hapoel Petah Tiqwa, con 18 goal."}
{"id": "3539749", "revid": "767487", "url": "https://it.wikipedia.org/wiki?curid=3539749", "title": "Il segreto del vecchio Giosu\u00e8", "text": "Il segreto del vecchio Giosu\u00e8 \u00e8 un film muto italiano del 1918 diretto da Eugenio Testa."}
{"id": "3539751", "revid": "123159490", "url": "https://it.wikipedia.org/wiki?curid=3539751", "title": "Miguel Medina", "text": "A inizio carriera era annoverato tra i calciatori paraguaiani pi\u00f9 promettenti.\nCarriera.\nClub.\nIl 21 gennaio 2013 il lo acquista in compropriet\u00e0 dall'Udinese, lasciandolo contestualmente in prestito alla societ\u00e0 friulana.,in cui,con la Primavera, segna 8 gol in 21 partite\nTornato interamente dell'Udinese a fine stagione, il 29 giugno 2013 passa in prestito al , in Lega Pro Prima Divisione..Con la squadra umbra vince la Supercoppa di Prima Divisione,pur senza giocare. L'avventura con i biancorossi,per\u00f2,non \u00e8 delle migliori,in quanto il giocatore finisce ben presto fuori rosa senza nemmeno esordire.Tornato nella societ\u00e0 friulana, viene ingaggiato dal General D\u00edaz.Il 1\u00ba gennaio 2016, dopo non aver mai esordito in prima squadra, rescinde il contratto con la societ\u00e0 paraguaiana"}
{"id": "3539753", "revid": "767487", "url": "https://it.wikipedia.org/wiki?curid=3539753", "title": "Gruppo Sportivo BPD Colleferro 1954-1955", "text": "Questa pagina raccoglie i dati riguardanti la Gruppo Sportivo B.P.D. Colleferro nelle competizioni ufficiali della stagione 1954-1955.\nStagione.\nNella stagione 1954-1955 il Colleferro cambia la sua ragione sociale in Gruppo Sportivo BPD Colleferro ed in panchina arriva Guido Masetti, i rossoneri disputano il loro secondo campionato di IV Serie e classificandosi primi conquistano la loro terza promozione in Serie C vincendo inoltre lo Scudetto Dilettanti.\nIl campionato vede sempre i rossoneri in vetta, chiudendo il campionato a + 8 punti dalla seconda (la Torres).\nDopo la fine del campionato per le 8 squadre vincitrici del proprio girone inizia una lunga fila di spareggi; il Colleferro capita con il . L'andata \u00e8 in favore dei bianconeri, ma il Colleferro riesce a vincere 2-1, e al ritorno basta il pareggio (1-1) per andare alle semifinali.\nIn semifinale arriva il Molfetta, sta volta il Colleferro gioca la partita d'andata in casa vincendo 3-0 e il ritorno, come contro il Siena, termina 1-1.\nIn finale arriva il Mestrina, per assegnare il vincitore della finale (allo Stadio Flaminio) non bastano 2 finali, infatti, alla prima finale il risultato (d.t.s) termina 4-4, e la seconda finale (di nuovo d.t.s) termina di nuovo con un pareggio, sta volta 1-1, e cos\u00ec si decide di far scegliere alla sorte chi sar\u00e0 il vincitore, infatti il Colleferro vince la finale grazie al lancio della moneta.\nFinali.\nFinali per la promozione in Serie C\nFinali Scudetto.\nSemifinali per l'assegnazione del titolo 1954-55:\nFinale\nVerdetto:\nVince il B.P.D. Colleferro per sorteggio, ed \u00e8 Campione d'Italia di IV Serie 1954-55.\nB.P.D. Colleferro Calcio\nPrimo titolo"}
{"id": "3539754", "revid": "767487", "url": "https://it.wikipedia.org/wiki?curid=3539754", "title": "La maschera del barbaro", "text": "La maschera del barbaro \u00e8 un film muto italiano del 1918 diretto da Paolo Trinchera."}
{"id": "3539755", "revid": "488739", "url": "https://it.wikipedia.org/wiki?curid=3539755", "title": "Fluoruro di arsenico(V)", "text": ""}
{"id": "3539756", "revid": "488739", "url": "https://it.wikipedia.org/wiki?curid=3539756", "title": "Fluoruro di antimonio(V)", "text": ""}
{"id": "3539758", "revid": "488739", "url": "https://it.wikipedia.org/wiki?curid=3539758", "title": "APFN", "text": ""}
{"id": "3539762", "revid": "2033069", "url": "https://it.wikipedia.org/wiki?curid=3539762", "title": "Canterbury's Law", "text": "Canterbury's Law \u00e8 una serie televisiva statunitense del 2008, prodotta dalla Sony Pictures Entertainment.\nLa serie \u00e8 stata cancellata dalla Fox a seguito degli scarsi risultati d'ascolto al termine dell'unica stagione prodotta.\nTrama.\nNarra le vicende dell'affascinante Elisabeth Canterbury (Julianna Margulies), avvocato difensore, prende a cuore le storie e le cause dei suoi clienti illegittimamente accusati. Beth, cos\u00ec la chiamano gli amici, afferma che gli omicidi sono il suo pane quotidiano; attraverso domande pungenti, a volte impertinenti, ai vari imputati, porta humor nelle aule di tribunale. Elisabeth e suo marito, il professore di legge Matthew Furey (Aidan Quinn), dopo la tragica morte del giovane figlio (Jeremy Zorek), si sono trasferiti a Providence, nello stato del Rhode Island, per ritrovare serenit\u00e0 ed equilibrio dopo il drammatico avvenimento. Elisabeth, per dimenticare il dolore, si butta a capofitto nel lavoro; in ufficio \u00e8 affiancata da un gruppo di avvocati competenti, che comprende Russell Cross (Ben Shenkman, interprete di 6 episodi della serie tv \"Law &amp; Order\"), Chester Fields (Keith Robinson), Molly McConnell (Trieste Kelly Dunn) e il Vice Procuratore generale Zach Williams (interpretato dall'attore Terry Kinney)."}
{"id": "3539763", "revid": "767487", "url": "https://it.wikipedia.org/wiki?curid=3539763", "title": "Noblesse oblige (film)", "text": "Noblesse oblige \u00e8 un film muto italiano del 1918 diretto da Marcello Dudovich."}
{"id": "3539764", "revid": "488739", "url": "https://it.wikipedia.org/wiki?curid=3539764", "title": "Ossido di iridio(IV)", "text": ""}
{"id": "3539765", "revid": "488739", "url": "https://it.wikipedia.org/wiki?curid=3539765", "title": "IrO2", "text": ""}
{"id": "3539766", "revid": "488739", "url": "https://it.wikipedia.org/wiki?curid=3539766", "title": "XeO4", "text": ""}
{"id": "3539768", "revid": "488739", "url": "https://it.wikipedia.org/wiki?curid=3539768", "title": "IrCl3", "text": ""}
{"id": "3539769", "revid": "488739", "url": "https://it.wikipedia.org/wiki?curid=3539769", "title": "Cloruro di iridio(III)", "text": ""}
{"id": "3539771", "revid": "488739", "url": "https://it.wikipedia.org/wiki?curid=3539771", "title": "Ossido di rutenio(VIII)", "text": ""}
{"id": "3539773", "revid": "488739", "url": "https://it.wikipedia.org/wiki?curid=3539773", "title": "Ru2O3", "text": ""}
{"id": "3539774", "revid": "488739", "url": "https://it.wikipedia.org/wiki?curid=3539774", "title": "Ossido di rutenio(III)", "text": ""}
{"id": "3539775", "revid": "488739", "url": "https://it.wikipedia.org/wiki?curid=3539775", "title": "RuO3", "text": ""}
{"id": "3539777", "revid": "488739", "url": "https://it.wikipedia.org/wiki?curid=3539777", "title": "Ossido di rutenio(VI)", "text": ""}
{"id": "3539778", "revid": "111620497", "url": "https://it.wikipedia.org/wiki?curid=3539778", "title": "Daniel Ryan", "text": "Carriera.\nI suoi ruoli televisivi pi\u00f9 famosi sono quelli di Darren Alexander nella fiction della BBC \"Linda Green\", di Andrew Gilligan in \"The Government Inspector\", di Andy Coulson in \"Steel River Blues\" e di Kenny Reed in \"The Whistleblowers\", tuttavia l'attore ha recitato anche a teatro in classiche tragedie shakespeariane quali \"Macbeth\", \"Sogno di una notte di mezza estate\" e \"Riccardo III\".\nNel 2008, \u00e8 apparso a teatro in \"Gethsemane\", nuova opera di David Hare messa in scena al National Theatre.\nInoltre, ha rimpiazzato l'attore David Michaels nel ruolo di Harry (il marito di Sandy) in alcuni episodi speciali di \"reunion\" della sitcom della BBC \"As Time Goes By\", insieme a Judi Dench e Geoffrey Palmer. Pi\u00f9 di recente \u00e8 apparso in un episodio di \"Doctor Who\", intitolato \"Midnight\".\nNel 2010 ha ottenuto grande successo per il suo ruolo in \"Posh\" di Laura Wade, messo in scena al Royal Court Theatre di Londra. Il suo ruolo televisivo pi\u00f9 recente, invece, \u00e8 quello di Kevin Hardbeck, padre dell'adolescente Rich Hardbeck (Alexander Arnold), nella quinta stagione della serie televisiva vincitrice di Premio BAFTA \"Skins\" (2011).\nOltre ai ruoli televisivi e teatrali, ha interpretato anche un uomo che subisce un serio danno cerebrale dopo un incidente causato da guida in stato di ebbrezza, come parte della campagna \"Drinking And Driving Wrecks Lives\" (\"Bere e Guidare Rovina le Vite\") del Central Office of Information.\nPer quanto riguarda la carriera di scrittore, le sue opere sono state messe in scena dalla RSC ed al Festival di Edimburgo."}
{"id": "3539779", "revid": "767487", "url": "https://it.wikipedia.org/wiki?curid=3539779", "title": "Il medico delle pazze", "text": "Il medico delle pazze \u00e8 un film muto italiano del 1919 diretto da Mario Roncoroni."}
{"id": "3539780", "revid": "488739", "url": "https://it.wikipedia.org/wiki?curid=3539780", "title": "Ossido di rutenio(IV)", "text": ""}
{"id": "3539782", "revid": "547034", "url": "https://it.wikipedia.org/wiki?curid=3539782", "title": "Moadon Kaduregel Maccabi Kiryat Gat", "text": "Il Moadon Kaduregel Maccabi Kiryat Gat (), noto come Maccabi Kiryat Gat, \u00e8 una societ\u00e0 polisportiva israeliana, avente sede a Kiryat Gat. \u00c8 meglio nota per la sua sezione calcistica.\nFondato nel 1967, il club ha conosciuto la sua epoca migliore nei primi anni duemila, quando giunse secondo nella Liga Leumit 2000-2011, qualificandosi per la prima volta in Ligat ha'Al. La prima stagione nella massima serie, tuttavia, si concluse con il Maccabi Kiryat Gat all'ultimo posto, con conseguente ritorno in Liga Leumit.\nNel 2004, a causa di un pesante deficit economico, l'IFA costrinse il Maccabi a ripartire dalla Liga Alef, la terza divisione.\nDa allora, non \u00e8 mai riuscito a riconquistare la promozione e il Maccabi Kiryat Gat milita tutt'oggi in Liga Alef, nel girone del sud."}
{"id": "3539785", "revid": "767487", "url": "https://it.wikipedia.org/wiki?curid=3539785", "title": "L'amante della luna", "text": "L'amante della luna \u00e8 un film muto italiano del 1919 diretto da Achille Consalvi.\nIl film \u00e8 diviso in due episodi:"}
{"id": "3539786", "revid": "1590006", "url": "https://it.wikipedia.org/wiki?curid=3539786", "title": "Micul\u00e0 Dematteis", "text": "Carriera.\nNella categoria Under-23 ha militato tra la pi\u00f9 importanti squadre italiane, dal 2002 al 2004 alla San Pellegrino Sport-Bottoli-Artoni (divenuta nel 2003 e nel 2004 soltanto Bottoli-Artoni) e nel 2005 nella Zalf-D\u00e9sir\u00e9e-Fior. Nel 2005 ha vinto una tappa al Giro del Veneto e delle Dolomiti ed \u00e8 giunto secondo nella classifica finale; in questa categoria si \u00e8 messo in evidenza nelle corse a tappe, giungendo secondo al Giro Ciclistico Pesche Nettarine di Romagna nel 2002, quarto al Baby Giro e quinto al Giro delle Valli Cuneesi nel 2004, quarto al Giro delle Valli Cuneesi e secondo al Gran Premio Palio del Recioto nel 2005.\n\u00c8 diventato professionista dal 2006 nella Tenax. Nel 2006 ha ottenuto il quindicesimo posto in classifica generale al Rothaus Regio-Tour, breve corsa a tappe in Germania, oltre a numerosi piazzamenti. Nel 2007 \u00e8 stato confermato, e ha corso nella Tenax-Menikini: in questa stagione ha ottenuto numerosi piazzamenti, tra i quali spiccano il 17\u00ba posto alla Milano-Torino e il medesimo risultato nella prima edizione della Monte Paschi Eroica. Nell'estate 2007 \u00e8 salito alla ribalta per aver scritto una lettera a Candido Cannav\u00f2, pubblicata sul sito de \"La Gazzetta dello Sport\", in cui criticava il \"direttore\" per aver affermato che tutti i ciclisti assumono sostanze dopanti. Nei primi giorni di dicembre del 2007 \u00e8 stato quindi intervistato da Marco Pastonesi de \"La Gazzetta dello Sport\".\nNel 2008 ha corso per una squadra dilettantistica francese, il Bike Club Vallauris. A marzo ottiene la prima vittoria stagionale al Grand Prix de Carqueiranne, corsa \u00e9lite; a marzo vince quindi una piccola corsa a tappe, il Grand Prix de Gar\u00e9oult, e giunge secondo in un'altra gara a tappe, il Circuit de Sa\u00f4ne-et-Loire.\nIn Italia partecipa a numerose gare internazionali conseguendo il secondo posto nella quarta tappa del Giro della Valle d'Aosta e la nona piazza nella classifica generale finale. In ottobre firma un contratto per il 2009 con una nuova squadra professionistica, il Team TelTek-H2O, avendo quindi la possibilit\u00e0 di tornare nel mondo professionistico. La squadra per\u00f2 fallisce prima di essere divenuta attiva. Dematteis intraprende l'attivit\u00e0 tra gli amatori nelle granfondo vincendo la coppa del mondo di categoria."}
{"id": "3539789", "revid": "123562611", "url": "https://it.wikipedia.org/wiki?curid=3539789", "title": "Beno\u00eet Debie", "text": "\u00c8 un frequente collaboratore del regista Gaspar No\u00e9, per il quale si \u00e8 cimentato nei \"tour de force\" tecnici di film come \"Irr\u00e9versible\" (2002), \"Enter the Void\" (2009) e \"Climax\" (2018)."}
{"id": "3539790", "revid": "767487", "url": "https://it.wikipedia.org/wiki?curid=3539790", "title": "La cantoniera n. 13", "text": "La cantoniera n. 13 \u00e8 un film muto italiano del 1919 diretto da Luigi Maggi."}
{"id": "3539793", "revid": "2091899", "url": "https://it.wikipedia.org/wiki?curid=3539793", "title": "The Punisher (fumetto 2001)", "text": "The Punisher \u00e8 una serie a fumetti dedicata al personaggio Punisher (conosciuto in italiano anche come \"Il Punitore\"), il cui alter ego \u00e8 \"Frank Castle\". Viene pubblicata tra il 2001 e il 2004 dalla casa editrice statunitense Marvel Comics. La serie \u00e8 durata 37 numeri ed \u00e8 stata distribuita sotto l'etichetta Marvel Knights, supervisionata (in tale periodo) da Nanci Dakesian e Stuart Moore. La pubblicazione affronta temi e situazioni che richiedono linguaggio e violenza esplicita ed \u00e8 rivolta ad un pubblico pi\u00f9 adulto che quello di altri fumetti \"Marvel Comics\". Di conseguenza, a partire dal n.2, appare in copertina l'avvertenza \"Violent/Mature Content\".\nStoria editoriale.\nGenesi e ideazione.\nLa serie segue la pubblicazione The Punisher e inizialmente ne mantiene lo stesso duo creativo, cio\u00e8 Garth Ennis (testi) - Steve Dillon (matite). Rispetto alla precedente questa viene lanciata come serie regolare con periodicit\u00e0 mensile, mentre \"The Punisher\" del 2000 era una miniserie di 12 numeri. Nelle storie la figura di riferimento rimane sempre il vigilante fuorilegge \"Frank Castle\" e la sua lotta senza quartiere al crimine. La violenza esplecita (talvolta grottesca) e la posizione \"politicamente scorretta\" con cui si affronta il problema della giustizia ricalcano fedelmente l'impronta fissata da \"Garth Ennis\" da quando ha preso le redini creative del personaggio \"Punisher\". Bisogna sottolineare che come supervisore della serie (insieme a \"Nanci Dakesian\") abbiamo \"Stuart Moore\", stretto collaboratore di Ennis e Dillon anche durante il loro lavoro su Hellblazer e Preacher alla Vertigo (etichetta DC Comics).\nContinuity.\nIl problema della continuity (o continuit\u00e0) riguarda il contesto narrativo e la posizione cronologica degli eventi narrati in questa serie del Punitore. Come ogni altra pubblicazione dell'etichetta \"Marvel Knights\" anche questa \u00e8 ambientata nell'Universo Marvel e ne \u00e8 prova che gi\u00e0 nel secondo numero Garth Ennis fa incontrare Punisher con l'Uomo Ragno. Nel corso della serie faranno la loro apparizione altri supereroi tra i pi\u00f9 conosciuti e mainstream della Marvel. Dal punto di vista temporale, dagli eventi narrati nella serie precedente (cio\u00e8 \"The Punisher\") \u00e8 passato poco pi\u00f9 di un anno.\nStoria.\nRispetto alla pubblicazione della serie precedente, questa \"The Punisher\" non presenta un'unica storia ma \u00e8 composta da diversi archi narrativi (o \"Story-arcs\" in originale) e anche qualche albo autoconclusivo. Questo deriva dalla stessa impostazione della serie che viene proposta come una pubblicazione regolare mensile, senza un limite prefissato per quanto ne riguarda la durata. Anche dal punto di vista creativo risulta quindi essere maggiormente disomogenea dal momento che la gestione della serie non ricade pi\u00f9 completamente sul duo Ennis-Dillon, ma vi subentrano anche altri autori (sia per i testi che per i disegni).\nPrimo arco narrativo.\nI primi sei numeri sono curati dal duo Ennis-Dillon (al quale si aggiunge Jimmy Palmiotti alle chine). Questo lo si vede anche dalla storia, la quale si lega alla serie precedente (sempre degli stessi autori). Nei primi due numeri abbiamo difatti il ritorno del Russo (che Frank pensava di aver ucciso) ma che \u00e8 riuscito a salvarsi grazie a degli impianti cibernetici, diventando una specie di \"Cyborg\". La lotta tra i due \u00e8 violentissima e Il Punitore si salva solo grazie all'intervento dell'Uomo Ragno. Tra l'altro rivediamo il Detective Soap, che era stato nominato Commissario di Polizia ma viene degradato di nuovo dopo che qualcuno lo ha fotografato con una prostituta. Pensa di suicidarsi ma il \"Punitore\" lo ferma e gli affida il compito di essere il suo informatore all'interno del Dipartimento. Paradossalmente gli viene riaffidato il compito di istituire una \"Task Force\" anti-Punisher.\nSecondo arco narrativo.\nNel mezzo della sua guerra contro le bande e le famiglie mafiose, Frank deve vedersela con Tommy e Tony Casino, due mafiosi ben diversi l'uno dall'altro. Tommy Casino era un pezzo da novanta nella gerarchia newyorchese, prima di andare in Sudamerica per un affare e farsi invece rapire dai suoi soci, guerriglieri insorti locali; senza la sua guida, a New York le famiglie si attaccano a vicenda e questo provoca danni collaterali, ovvero vittime innocenti; Soap suggerisce a Castle di recuperare Casino e riportarlo in patria dove il mafioso negozier\u00e0 una tregua. Dopo aver affrontato guerriglieri, banditi, ex associati della CIA ed altro, Frank riporta in patria Tommy Casino ed approfitta del meeting tra famiglie per ammazzare pi\u00f9 capi possibile. Tony Casino \u00e8 il fratello minore, in tutti i sensi; \u00e8 affetto da nanismo e sta distruggendo le famiglie con attacchi a sorpresa, grazie al suo gruppo di nani mafiosi, segando le gambe ad alcuni sopravvissuti; il tutto per sfogare il proprio senso di inferiorit\u00e0 e isolamento. Il Punitore finisce per entrare in questa storia scontrandosi anche con l'x-man Wolverine, che brutalizza sparandogli nell'inguine, scarnificandogli la faccia con una fucilata e passandogli sopra con un rullo compressore.\nMesi dopo l'uscita del numero conclusivo lo scrittore Frank Chen, all'epoca al lavoro sulla testata personale del mutante canadese, dar\u00e0 al suo personaggio una rivincit\u00e0 nell'ultimo numero scritto da lui).\nTerzo arco narrativo.\nDue brevi storie vedono Frank continuare la sua guerra. Nel primo una banda di spacciatori e dei poliziotti corrotti diventano il suo bersaglio, mentre due poliziotti problematici (uno che picchia la propria convivente, l'altro sul punto di essere corrotto) si mettono in mezzo col loro lavoro. Alla fine, i due moriranno uccidendo la banda e i colleghi corrotti (con un piccolo aiuto da Castle); il Dipartimento di Polizia insabbia le ambiguit\u00e0 dei due per ottenere una coppia di eroi da dare in pasto ai media, mentre Frank riflette che lui non riuscirebbe mai ad abituarsi a regolamenti e procedure. Nel secondo, Frank \u00e8 nel mezzo di una delle sue operazioni quando incrocia una banda di senzatetto che porta gente ignara tra le grinfie di un folle cannibale che abita nelle fogne.\nQuarto arco narrativo.\nLa saga \"Le strade di Laredo\" vede il Punitore in trasferta nel Texas, alla ricerca di una banda che spedisce in giro carichi di armi militari; sulla sua strada una locandiera intraprendente e fuori dagli schemi, uno sceriffo omosessuale che ha una storia con un ragazzo, figlio della donna che comanda la banda ricercata da Frank, un prete integralista che non riuscendo a spargere il suo messaggio di odio a parole ricorre ad altri mezzi.\nQuinto arco narrativo.\nL'ultima storia, \"Una banda di idioti\", vede Frank trovarsi di fronte una alleanza difficile tra Daredevil, Wolverine e l'Uomo Ragno, che hanno tutti motivo di risentimento nei suoi confronti; i tre vogliono portarlo in galera (anche se le discussioni sul come farlo e quanti pezzi portare abbondano), e il Punitore incontra ostacoli continui sul loro cammino; a togliergli le castagne dal fuoco arriver\u00e0 il pi\u00f9 improbabile degli alleati: uno smemorato Bruce Banner e il suo alter ego verde! Intanto Soap, sempre pi\u00f9 disperato e sul punto di crollare, scopre casualmente un lato di s\u00e9 che non conosceva e si trasferisce a Los Angeles per lavorare nell'industria del porno!"}
{"id": "3539797", "revid": "287204", "url": "https://it.wikipedia.org/wiki?curid=3539797", "title": "Tricloruro di rodio anidro", "text": "Con il nome tricloruro di rodio anidro si intende il composto chimico di formula RhCl3, insolubile in acqua e scarsamente reattivo, e che non ha utilizzi pratici.\nLa forma anidra RhCl3 si prepara trattando spugna di rodio con cloro a 200-300\u00a0\u00b0C. Allo stato solido \u00e8 polimerico con una struttura cristallina monoclina, isomorfa con AlCl3.\nStruttura.\nSoluzioni acquose di RhCl3 (H2O) 3 sono state caratterizzate mediante spettroscopia NMR 103Rh, che mostra la presenza di diverse specie. Le cui proporzioni cambiano nel tempo e dipendono dalla concentrazione di cloruro. La distribuzione relativa di queste specie determina il colore delle soluzioni, che pu\u00f2 variare dal giallo (l'esaquo ione) al \"rosso lampone\". Alcune di queste specie sono [Rh (H2O) 6] 3+, [RhCl (H2O) 5] 2+, cis- e trans- [RhCl2 (H2O) 4] + e [RhCl3 (H2O) 3]. I singoli ioni sono stati separati mediante cromatografia a scambio ionico. \nIl cloruro di rodio anidro cristallizza nel motivo YCl3 e AlCl3 (vedi immagine in alto a destra). I centri metallici sono ottaedrici e gli alogenuri fanno doppiamente ponte. \u00c8 un solido marrone denso insolubile nei comuni solventi e di scarso valore in laboratorio.\nPreparazione.\nRhCl3 (H2O) 3 \u00e8 prodotto da sali come Na3RhCl6, quest'ultimo essendo ottenuto nella purificazione del rodio dagli altri metalli del gruppo del platino come platino e iridio. Il sale di sodio viene convertito in H3RhCl6 mediante cromatografia a scambio ionico. La ricristallizzazione di questo sale acido dall'acqua fornisce il tricloruro idrato, a volte chiamato \"tricloruro di rodio solubile\". RhCl3 anidro viene preparato per reazione del cloro con rodio spugnoso a 200-300 \u00b0C. Al di sopra di 800 \u00b0C, il cloruro anidro ritorna in metallo Rh e cloro. \nVari complessi di cloruro di rodio sono intermedi nella purificazione del rodio dai suoi minerali. \nSicurezza.\nRhCl3 non \u00e8 considerato pericoloso secondo la direttiva 67/548/CEE. \u00c8 per\u00f2 considerato nocivo per ingestione, e irritante per contatto e per inalazione."}
{"id": "3539798", "revid": "767487", "url": "https://it.wikipedia.org/wiki?curid=3539798", "title": "Zavorra umana", "text": "Zavorra umana \u00e8 un film muto italiano del 1919 diretto da Gustavo Zaremba de Jaracewsky."}
{"id": "3539800", "revid": "1543377", "url": "https://it.wikipedia.org/wiki?curid=3539800", "title": "Tricloruro di rodio idrato", "text": "Con il nome tricloruro di rodio idrato si intende il composto chimico di formula RhCl3\u20223H2O, scritta spesso anche come RhCl3(H2O)3 quando si vuole sottolinearne la struttura di complesso. \u00c8 disponibile in commercio ed \u00e8 comunemente impiegato come materiale di partenza per la sintesi di altri composti di rodio. Il tricloruro di rodio esiste inoltre in forma anidra come composto binario RhCl3, insolubile in acqua e scarsamente reattivo, e che non ha utilizzi pratici.\nSintesi.\nRhCl3\u20223H2O si prepara per azione di acido cloridrico sull'ossido di rodio(III) idrato, evaporando quindi a secchezza.\nPropriet\u00e0 e struttura.\nRhCl3\u20223H2O \u00e8 un solido rosso scuro diamagnetico e igroscopico, costituito in realt\u00e0 da una miscela di vari complessi, tra cui predominano gli isomeri \"fac\"- e \"mer\"-[RhCl3(H2O)3]. \nReattivit\u00e0.\nRhCl3\u20223H2O si scioglie facilmente in acqua dando soluzioni di colore rossastro. In soluzione sono presenti equilibri di idrolisi tipo\nRhCl3(H2O)3 + H2O \u21c4 RhCl2(OH)(H2O)3 + H+ + Cl\u2013\nIn soluzione i leganti acqua e cloruro possono inoltre essere sostituiti, e a seconda delle condizioni si possono ottenere [RhCl6]3\u2013, [Rh(H2O)6]3+ e tutte le specie intermedie. I complessi di Rh(III) sono ottaedrici e in genere cineticamente inerti. La reazione di sostituzione dei leganti pu\u00f2 comunque essere sfruttata per preparare vari complessi, come esemplificato qui di seguito.\nAmmine.\nLa reazione con ammoniaca in etanolo porta al pentamminocloro, [Rh(NH3)5Cl]2+. Riducendo questo catione con zinco e aggiungendo un solfato si ottiene l'idruro incolore [Rh(NH3)5H]SO4.\nTioeteri.\nIn etanolo il RhCl3\u20223H2O reagisce con tioeteri:\nSi sono isolati gli isomeri \"fac\" e \"mer\" di questi complessi.\nFosfine terziarie.\nRhCl3\u20223H2O reagisce in condizioni blande con fosfine terziarie, come la trifenilfosfina PPh3, per dare complessi analoghi a quelli ottenuti con i tioeteri. Se le reazioni sono condotte in etanolo bollente si ottengono composti come RhCl(PPh3)3, il catalizzatore di Wilkinson. In questo caso, l'etanolo funge probabilmente da riducente, formado acetaldeide:\nIn alternativa, il riducente potrebbe essere la trifenilfosfina stessa, formando il corrispondente ossido:\nPiridina.\nPer ebollizione in una miscela di etanolo e piridina (py) si ottiene \"trans\"-[RhCl2(py)4]Cl. In assenza di etanolo si ottiene invece \"fac\"-RhCl3(py)3, in analogia alla reazione con i tioeteri. Per ossidazione di una soluzione di piridina e RhCl3(H2O)3 all'aria si ottiene il composto blu paramagnetico [Cl(py)4Rh-(\u03bc-O2)-Rh(py)4Cl]5+.\nAlcheni.\nLa reazione di RhCl3(H2O)3 con olefine forma composti tipo [Rh2(alchene)4Cl2]. In genere in questa reazione si utilizzano dialcheni come norbornadiene e 1,5-cicloottadiene. I complessi con gli alcheni sono molto reattivi, come illustrato dal fatto che la reazione in etanolo tra 1,3-cicloottadiene e RhCl3(H2O)3 porta alla formazione del complesso contenente 1,5-cicloottadiene. I leganti diolefinici possono essere rimossi per sostituzione con il legante cianuro.\nMonossido di carbonio.\nAgitando una soluzione in metanolo di RhCl3(H2O)3 a contatto con una pressione di 1 bar di monossido di carbonio si produce l'anione dicarbonilediclororodiato(I), [Rh(CO)2Cl2]\u2212. Trattando RhCl3(H2O)3 solido con un flusso di CO si ottiene [Rh(CO)2Cl]2, un solido rosso che a sua volta si scioglie in alcoli alla presenza di ioni cloruro per formare l'anione dicloruro sopra menzionato. \nCatalizzatori a base di rodio.\nSoprattutto a partire dagli anni sessanta fu dimostrato che RhCl3(H2O)3 \u00e8 un catalizzatore attivo per varie reazioni che coinvolgono CO, H2 e alcheni. Ad esempio, RhCl3(H2O)3 provoca la dimerizzazione dell'etilene formando una miscela di \"cis\"- e \"trans\"-2-butene.\nNei decenni successivi sono stati sviluppate nuove reazioni in solvente organico, usando catalizzatori a base di rodio con leganti inorganici al posto dell'acqua. Si trov\u00f2 cos\u00ec che la dimerizzazione dell'etilene \u00e8 catalizzata da Rh2Cl2(C2H4)4. Questa reazione catalitica e altre simili hanno fatto sviluppare il nuovo campo della catalisi omogenea, dove catalizzatore e substrato sono sciolti nello stesso solvente. In precedenza la maggior parte dei catalizzatori metallici erano usati in catalisi eterogenea, dove i catalizzatori erano solidi e i substrati erano liquidi o gassosi.\nUn significativo passo avanti nella catalisi omogenea fu la scoperta che i complessi contenenti \nPPh3 sono buoni catalizzatori solubili in solventi organici. Il complesso pi\u00f9 famoso \u00e8 il catalizzatore di Wilkinson, RhCl(PPh3)3, che catalizza idrogenazione e isomerizzazione di alcheni. Il complesso RhH(CO)(PPh3)3 catalizza invece l'idroformilazione di alcheni. La catalisi con rodio \u00e8 cos\u00ec efficiente da aver soppiantato la tecnologia precedente basata su catalizzatori di cobalto meno cari.\nSicurezza.\nRhCl3\u20223H2O non \u00e8 considerato pericoloso secondo la direttiva 67/548/CEE. \u00c8 per\u00f2 considerato nocivo per ingestione, e irritante per gli occhi."}
{"id": "3539814", "revid": "767487", "url": "https://it.wikipedia.org/wiki?curid=3539814", "title": "White Shoulders (film 1922)", "text": "White Shoulders \u00e8 un film muto del 1922 diretto da Tom Forman.\nTrama.\nLa signora Pitman \u00e8 in caccia, alla ricerca di un marito ricco per la figlia Virginia. Per\u00f2 l'uomo su cui punta gli occhi, il colonnello Singleton, insulta la ragazza e il fratello di lei gli spara. La famiglia cambia nome e citt\u00e0. Virginia trova un nuovo corteggiatore, Clayborne Gordon, che per\u00f2 cambia idea quando viene a conoscenza del passato della ragazza. Lei racconta le sue vicissitudini a Cole Hawkins, un pilota di auto da corsa che non ha un soldo ma di cui lei si \u00e8 innamorata. A Cole non importa il passato di Virginia e la prende cos\u00ec com'\u00e8. Ma non basta: Cole si rivela anche essere in realt\u00e0 uno degli uomini pi\u00f9 ricchi della zona.\nProduzione.\nIl film fu prodotto dalla B.P. Schulberg Productions (con il nome Preferred Pictures). Fu girato in California, all'Hotel Del Monte a Monterey e a Pebble Beach.\nDistribuzione.\nDistribuito dalla Associated First National Pictures, il film - presentato da B.P. Schulberg - usc\u00ec nelle sale cinematografiche USA nell'ottobre 1922. In Finlandia, fu distribuito il 10 febbraio 1924."}
{"id": "3539821", "revid": "767487", "url": "https://it.wikipedia.org/wiki?curid=3539821", "title": "Texas 46", "text": "Texas 46 (negli Usa \"The good war\") \u00e8 un film del 2002 diretto da Giorgio Serafini.\nIl film \u00e8 tratto dal libro autobiografico \"Fame in America\" (1954) di Armando Boscolo.\nTrama.\nDopo l'armistizio dell'8 settembre 1943, 50.000 militari italiani prigionieri di guerra negli USA si rifiutano di aderire al Regno del Sud; dichiarati \"non cooperatori\", vengono inviati al Campo di concentramento di Hereford.\nUn ufficiale italiano cerca pi\u00f9 volte di fuggire, ma il comandante del campo \u00e8 il suo tenace inseguitore. Al ritorno nel campo dopo la sua ultima cattura, nel 1946, i due lo trovano evacuato e i prigionieri rinviati in Italia. Nell'attesa, i due imparano a conoscere le reciproche ragioni."}
{"id": "3539822", "revid": "216401", "url": "https://it.wikipedia.org/wiki?curid=3539822", "title": "Ster Elektrotoer", "text": ""}
{"id": "3539839", "revid": "767487", "url": "https://it.wikipedia.org/wiki?curid=3539839", "title": "The Turning Point (film 1920)", "text": "The Turning Point \u00e8 un film muto del 1920 diretto da J.A. Barry e interpretato da Katherine MacDonald che ne \u00e8 anche produttrice. Tra gli altri interpreti, Leota Lorraine, Nigel Barrie, William V. Mong, Bartine Burkett, William Clifford, William Colvin, Kenneth Harlan.Il film \u00e8 l'adattamento del romanzo omonimo di Robert W. Chambers, pubblicato su Cosmopolitan nei numeri che vanno dal dicembre 1911 al maggio 1912.\nTrama.\nDopo il fallimento della Edgerton-Tennant Company, Diana e Silvette Tennant, due appartenenti all'alta borghesia di New York, si trovano costrette a trovarsi un lavoro e si impiegano come assistenti. Anche James Edgerton, un giovane innamorato di Diana, ha subito un tracollo finanziario a causa della compagnia andata in bancarotta. Diana, che lavora per E. H. Rivett, deve organizzare un ricevimento. Durante i preparativi, viene infastidita delle domande del colonnello Carew in merito a un omicidio accaduto a Reno nella cui vicenda potrebbe rimanere coinvolto il suo buon nome. Spinta dalle sue insidiose domande a lasciare la festa, Diana viene seguita da Carew fino al suo appartamento. I due, a loro volta, sono seguiti dalla signora Wemyss, una vedova che \u00e8 gelosa delle attenzioni che Carew dedica a Diana. La giovane si trova ben presto presa in una difficile situazione che potrebbe compromettere il suo onore. Viene per\u00f2 salvata dall'intervento di Edgerton che, messo con le spalle al muro Carew, riesce a chiarire la faccenda di Reno, restituendo la serenit\u00e0 a Diana che non pu\u00f2 far altro che dimostrarsi grata nei confronti del suo salvatore.\nProduzione.\nIl film fu prodotto dalla Katherine MacDonald Pictures.\nDistribuzione.\nIl copyright del film, richiesto dalla Attractions Distributing Corp., fu registrato il 2 marzo 1920 con il numero LP14804. \nDistribuito dalla First National Exhibitors' Circuit, Incorporated e dalla Attractions Distributing Corp., il film usc\u00ec nelle sale cinematografiche statunitensi il 2 febbraio 1920.\nNon si conoscono copie ancora esistenti della pellicola che viene considerata presumibilmente perduta."}
{"id": "3539840", "revid": "126257", "url": "https://it.wikipedia.org/wiki?curid=3539840", "title": "Oldsmobile Cutlass 442", "text": ""}
{"id": "3539843", "revid": "1272592", "url": "https://it.wikipedia.org/wiki?curid=3539843", "title": "Indo-americani", "text": "Un indo-americano, da non confondere con i cosiddetti \"Indiani d'America\", \u00e8 un cittadino statunitense di origini indiane."}
{"id": "3539844", "revid": "1305772", "url": "https://it.wikipedia.org/wiki?curid=3539844", "title": "Space Race (videogioco)", "text": "Space Race \u00e8 il secondo videogioco arcade realizzato da Atari, dopo \"PONG\". Scopo del gioco \u00e8 quello di attraversare lo schermo con una nave spaziale, evitando vari ostacoli. \u00c8 privo di intelligenza artificiale, ed \u00e8 quindi dotato di una sola modalit\u00e0 multiplayer nel quale due giocatori si possono sfidare. Il punteggio \u00e8 tenuto in maniera elettronica."}
{"id": "3539848", "revid": "1305772", "url": "https://it.wikipedia.org/wiki?curid=3539848", "title": "Libero Tosi", "text": "Biografia.\nEntra nel mondo della fotografia all'et\u00e0 di 13 anni, facendo apprendistato con il prof. Masetti, direttore della scuola d'arte di Guastalla e appassionato di fotografia. A 17 anni diventa socio dello studio fotografico di Plinio Zani a Gualtieri. Nel 1920 collabora con Borghello, un fotografo di Piacenza che lavora col colore, all'epoca una tecnica pionieristica. Quando Borghello si trasferisce a Milano anche Tosi lo segue, nella metropoli lombarda frequenta diversi studi fotografici e nonostante l'intenso lavoro riesce a frequentare al mattino l'Accademia di Brera.\nNel 1921 sposa una seconda cugina, Maria Rosa Bollini, e nel 1930 si trasferisce a Parma e apre uno studio fotografico in via Cesare Battisti, che intitola \u00abPhotorapide\u00bb, con lo slogan \"5 pose, 5 minuti, 5 lire\". La consegna rapida delle foto, che sviluppa in un laboratorio al primo piano, \u00e8 una novit\u00e0 per la piazza di Parma e gli procura subito un notevole afflusso di clienti. Luigi Vaghi, allora il pi\u00f9 affermato fotografo di Parma, comincia a temere la concorrenza del nuovo arrivato. I prezzi praticati dal suo studio diventano oggetto di una polemica da parte di vari fotografi di Parma, tra cui, oltre a Vaghi, Montacchini, Pisseri e i fratelli Zambini. Tosi per\u00f2 non recede e nel 1954 apre un nuovo studio nella stessa via, che nel frattempo ha cambiato nome in via Mistrali.\nLibero Tosi \u00e8 stato soprattutto un fotografo da studio, particolarmente apprezzato come ritrattista (dichiar\u00f2 in un'intervista di non aver mai fatto fotografie in movimento). Tra le numerose personalit\u00e0 che ritrasse a Milano e a Parma, di molte delle quali fu amico, figurano i nomi di Ottone Rosai, Felice Casorati, Mario Soldati, Renato Guttuso, Lidia Alfonsi, Renzo Pezzani e Tiziano Marcheselli.\nNel 1947 ha fotografato a Stresa, con i colleghi Luxardo, Cantera e Malandrino di Roma, Villani e Bonori di Bologna, Pedrotti di Trento, la seconda edizione del concorso \"Miss Italia\". \u00c8 stato anche un notevole fotografo di monumenti, realizz\u00f2 fra l'altro una serie di immagini dedicate al Romanico (di Parma e Modena specialmente).\nDopo la sua morte, avvenuta a Parma all'et\u00e0 di 86 anni, lo studio di via Mistrali chiuse i battenti e i figli Carla e Gianfranco donarono al \"Centro Studi e Archivio della Comunicazione\" dell'Universit\u00e0 di Parma tutte le stampe e i negativi frutto di una vita di lavoro. \nIn maggio-giugno 2008 il Comune di Guastalla e l'Archivio di Stato di Parma hanno organizzato, nel ventesimo anniversario della sua scomparsa, due mostre parallele intitolate \"Libero Tosi pittore fotografo e gentiluomo\". L'Archivio di Stato di Parma ha esposto una trentina di carboncini eseguiti tra gli anni Quaranta e gli anni Settanta, dipinti che spaziano dalle nature morte ai paesaggi padani, carteggi di importanti corrispondenze e caricature di protagonisti della cultura parmigiana, tra i quali Attilio Bertolucci e Carlo Mattioli.\nIl giornalista e fotografo Romano Rosati gli ha dedicato il quarto volume della sua opera \u00abI grandi fotografi di Parma\u00bb (6 volumi, Grafiche Step, Parma 2008)."}
{"id": "3539850", "revid": "33689", "url": "https://it.wikipedia.org/wiki?curid=3539850", "title": "Claudio Ermogeniano Cesario", "text": "Fu proconsole d'Africa, poi \"praefectus urbi\" di Roma nel 374. In quell'anno vi fu uno straripamento del Tevere che allag\u00f2 diversi quartieri di pianura; Claudio \u00e8 lodato da Ammiano Marcellino per la sua gestione dell'emergenza, in particolare per la distribuzione dei viveri; lo stesso storico ricorda la sua gestione dell'ordine pubblico e i numerosi restauri di edifici pubblici, in particolare della grandiosa \"porticus\" di Bonus Eventus (Porticus Eventus Boni), che si trovava nei pressi delle terme di Agrippa.\nClaudio, pagano, appartenente al collegio dei \"quindecemviri sacris faciundis\"; il 19 luglio 374 partecip\u00f2 a un taurobolio.\nLe sue parentele non sono note, ma \u00e8 probabile che fosse imparentato con Quinto Clodio Ermogeniano Olibrio."}
{"id": "3539854", "revid": "110157", "url": "https://it.wikipedia.org/wiki?curid=3539854", "title": "Jimmy della collina (romanzo)", "text": "Jimmy della collina \u00e8 un romanzo di Massimo Carlotto, dal quale \u00e8 stato ricavato l'omonimo film di Enrico Pau."}
{"id": "3539857", "revid": "638792", "url": "https://it.wikipedia.org/wiki?curid=3539857", "title": "Teletama", "text": ""}
{"id": "3539858", "revid": "46931", "url": "https://it.wikipedia.org/wiki?curid=3539858", "title": "Korubu", "text": ""}
{"id": "3539859", "revid": "1571097", "url": "https://it.wikipedia.org/wiki?curid=3539859", "title": "Amr Waked", "text": "Biografia.\nNoto per aver interpretato personaggi mediorientali e mediterranei, \u00e8 conosciuto dal pubblico internazionale e a Hollywood per il ruolo ricoperto nel film Syriana.\nFra i personaggi interpretati spiccano lo Yemeni Sheikh Muhammad nel film Salmon Fishing in the Yemen, e Pierre Del Rio nel film Lucy di Luc Besson.\nFiglio di ottima famiglia, si \u00e8 laureato all'American University de Il Cairo.\nDal 1992 al 2002 ha recitato in teatro. \u00c8 considerato uno degli attori egiziani pi\u00f9 bravi ed impegnati.\nAgli esordi ha lavorato anche come agente di Borsa, prima di dedicarsi definitivamente alla carriera di attore.\nWaked si \u00e8 unito alla protesta egiziana contro il governo nel 2011 e anche a quella del giugno del 2013 contro Mohamed Morsi."}
{"id": "3539860", "revid": "104485", "url": "https://it.wikipedia.org/wiki?curid=3539860", "title": "Paola Bizzarri", "text": "Carriera.\nHa collaborato soprattutto con il regista Silvio Soldini. Nel 2011 lavora nel film \"Habemus Papam\", per la regia di Nanni Moretti, per il quale riceve il Nastro d'argento alla migliore scenografia e il David di Donatello per il miglior scenografo."}
{"id": "3539862", "revid": "599013", "url": "https://it.wikipedia.org/wiki?curid=3539862", "title": "Chiesa di San Cristoforo (Ricc\u00f2 del Golfo di Spezia)", "text": "La chiesa di San Cristoforo \u00e8 un luogo di culto cattolico situato nella frazione di Ponz\u00f2 nel comune di Ricc\u00f2 del Golfo di Spezia, in provincia della Spezia. La chiesa \u00e8 sede della parrocchia omonima del vicariato della Bassa Val di Vara della diocesi della Spezia-Sarzana-Brugnato.\nStoria e descrizione.\nLa sua esistenza \u00e8 testimoniata gi\u00e0 nel 1297 - con il nome di \"cappella de Podencolo\" - nell'elenco delle pievi della storica diocesi di Luni e in particolar modo alle dipendenze della pieve di Santa Maria Assunta di Pignone.\nFu nel corso del XVI secolo che il primo impianto della chiesa, certamente risalente al XIV secolo, fu rivisitato ed ampliato con la sopraelevazione dei muri laterali e l'apertura di nuove finestre semicircolari che permisero l'aggiunta di nuovi altari laterali; una descrizione del 1720 accerta l'esistenza di sette altari lungo le pareti laterali intitolati alla Madonna del Rosario, a san Bernardo, all'Annunziata, a sant'Andrea, a san Tommaso e alla Santissima Trinit\u00e0. L'altare di san Cristoforo venne, presumibilmente, edificato in epoca posteriore.\nNella seconda met\u00e0 del XVIII secolo il gi\u00e0 esistente tetto in legno a capriate fu sostituito da una nuova copertura a volta, sostenuta da sei archi e sottostanti pilastri. Nei lavori verr\u00e0 inoltre rifatto l'altare maggiore."}
{"id": "3539863", "revid": "46931", "url": "https://it.wikipedia.org/wiki?curid=3539863", "title": "Corubo", "text": ""}
{"id": "3539865", "revid": "486946", "url": "https://it.wikipedia.org/wiki?curid=3539865", "title": "Mar'jan Plachetko", "text": ""}
{"id": "3539866", "revid": "200568", "url": "https://it.wikipedia.org/wiki?curid=3539866", "title": "Ossidulo di rame", "text": ""}
{"id": "3539867", "revid": "200568", "url": "https://it.wikipedia.org/wiki?curid=3539867", "title": "Protossido di rame", "text": ""}
{"id": "3539868", "revid": "767487", "url": "https://it.wikipedia.org/wiki?curid=3539868", "title": "Refuge (film 1923)", "text": "Refuge \u00e8 un film muto del 1923 diretto da Victor Schertzinger.\nProduzione.\nIl film fu prodotto dalla B.P. Schulberg Productions (con il nome Preferred Pictures).\nDistribuzione.\nDistribuito dalla Associated First National Pictures, il film - presentato da B.P. Schulberg - usc\u00ec nelle sale cinematografiche USA il 12 marzo 1923."}
{"id": "3539869", "revid": "33689", "url": "https://it.wikipedia.org/wiki?curid=3539869", "title": "Martiniano (praefectus urbi)", "text": "Biografia.\nNativo della Cappadocia, la sua carriera \u00e8 nota grazie ad alcuni dei 14 epitaffi che Gregorio Nazianzeno compose per lui.\nFu \"consularis\" della Sicilia (prima del 358), \"vicarius\" della provincia della diocesi d'Africa (358), infine \"praefectus urbi\" di Roma (9 marzo 378).\nRicevette una lettera dal suo conterraneo Basilio Magno, nel 371 circa, che gli chiedeva aiuto per Cesarea in Cappadocia; all'epoca di questa lettera sembra fosse pagano, ma potrebbe essere divenuto cristiano prima della sua morte, come attestato dagli epitaffi di Gregorio."}
{"id": "3539872", "revid": "179980", "url": "https://it.wikipedia.org/wiki?curid=3539872", "title": "Bruno Rodrigo Fenelon Palomo", "text": ""}
{"id": "3539875", "revid": "767487", "url": "https://it.wikipedia.org/wiki?curid=3539875", "title": "Salvador Cardona", "text": ""}
{"id": "3539877", "revid": "118192195", "url": "https://it.wikipedia.org/wiki?curid=3539877", "title": "Governo Balbo", "text": "Il Governo Balbo \u00e8 stato il primo ministero costituzionale del Regno di Sardegna. Il gabinetto rimase in carica dal 16 marzo al 27 luglio 1848.\nCesare Balbo rassegn\u00f2 le dimissioni il 5 luglio 1848, in seguito al voto di sfiducia dato alla Camera sulla \"questione lombarda\" (modalit\u00e0 per l'unione della Lombardia) e delle Provincie di Padova, Vicenza, Treviso e Rovigo."}
{"id": "3539883", "revid": "28592", "url": "https://it.wikipedia.org/wiki?curid=3539883", "title": "Repubblica di Velikij Novgorod", "text": ""}
{"id": "3539884", "revid": "33689", "url": "https://it.wikipedia.org/wiki?curid=3539884", "title": "Aradio Rufino (praefectus urbi 376)", "text": "Biografia.\nNativo di Roma, Rufino era probabilmente nipote dell'omonimo console del 311 e figlio di Lucio Aradio Valerio Proculo, console del 340. Pagano, era un uomo di grande cultura, che conosceva sia il greco che il latino.\nNel tardo 362 fu inviato come ambasciatore - insieme a Lucio Turcio Aproniano Asterio, a Clodio Ottaviano e a Volusio Venusto - presso l'imperatore Giuliano ad Antiochia. Quando, dopo il febbraio del 363, il comes Orientis Giuliano (lo zio dell'imperatore) mor\u00ec, Rufino fu nominato a succedergli; Rufino si rec\u00f2 anche in Mesopotamia per aiutare Giuliano. Nel 364, dopo la morte di Giuliano, era ancora in carica; visit\u00f2 infatti il tempio di Asclepio a Tarso. Ricevette numerose lettere dal retore antiocheno Libanio, che gli dedic\u00f2 anche un panegirico.\nNel 376 \u00e8 attestato in carica come \"praefectus urbi\" di Roma.\nNel 401/402 era gi\u00e0 morto; le sue figlie avevano possedimenti in Apulia."}
{"id": "3539886", "revid": "28592", "url": "https://it.wikipedia.org/wiki?curid=3539886", "title": "Buh Occidentale", "text": ""}
{"id": "3539888", "revid": "406085", "url": "https://it.wikipedia.org/wiki?curid=3539888", "title": "Buh Meridionale", "text": ""}
{"id": "3539898", "revid": "125122515", "url": "https://it.wikipedia.org/wiki?curid=3539898", "title": "Fiorenzo Senese", "text": "Ha vinto il Nastro d'argento per la migliore scenografia nel 1976 con il film \"Divina creatura\" per la regia di Giuseppe Patroni Griffi;\nsuccessivamente ha vinto di nuovo il Nastro d'argento per la migliore scenografia nel 1981 con il film \"Passione d'amore per la regia di Ettore Scola\"."}
{"id": "3539899", "revid": "619191", "url": "https://it.wikipedia.org/wiki?curid=3539899", "title": "Doctor Nefasto", "text": "Doctor Nefasto \u00e8 un fumetto di Lorenzo Mattotti e Jerry Kramsky. I protagonisti sono uno \"scienziato malvagio\", il dottor Jeronimus Nefasto, e il suo antagonista votato al bene, il prof. Dittongo Notorius.\nTrama.\nStrani e fantasiosi attacchi si verificano ai danni delle grandi nazioni, gi\u00e0 tra di loro contrapposte dall'Antico Alterco. Un nuovo giocatore \u00e8 apparso sulla scena, Doctor Nefasto.\nIl professor Dittongo Notorius riconosce subito l'impronta del geniale luminare negli insoliti avvenimenti e, con l'aiuto dei suoi alleati, \"in primis\" Miss Marcus Mau-Mau e il ragazzo Jenkis, decide di fermarlo.\nStile.\nMalgrado il soggetto appaia quella di un fumetto vecchio stile (sulla falsariga di \"Virus, il mago della foresta morta\" e di vecchi film di fantascienza), l'atmosfera passa dal nostalgico in stile Sergio Tofano alla visionariet\u00e0 presente in altri lavori di Mattotti, imbevuta di dettagli surreali. A questo contribuisce non poco la prosa, talora preziosa, associativa e spesso imbevuta di termini desueti.\nLe tavole sono realizzato con disegni delineati da linee sottili color seppia - o, nel caso di flashback e di sogni, nero: nel caso dei sogni la linea \u00e8 pi\u00f9 sottile.\nCapitoli.\nIl fumetto \u00e8 diviso nelle seguenti sezioni:"}
{"id": "3539904", "revid": "729019", "url": "https://it.wikipedia.org/wiki?curid=3539904", "title": "Rafael Ramos P\u00e9rez", "text": "Carriera.\nLa carriera professionistica di Ramos si svolse in diverse stagioni intervallate da alcune lunghe fasi inattive. Il primo periodo della carriera and\u00f2 dal 1936 al 1938, in cui corse come individuale e riusc\u00ec a conseguire la vittoria di una tappa della Vuelta a Espa\u00f1a 1936, concludendo anche al sesto posto della generale quell'edizione della grande corsa a tappe iberica. Diversi nel 1936 furono anche i piazzamenti, fra i quali il terzo posto nel Grand Prix Esperanza in Francia e un terzo posto nella quarta tappa del Tour de Suisse, che concluse poi ottavo.\nNel 1937 arriv\u00f2 terzo sempre in Francia al Tour du Doubs e l'anno seguente partecip\u00f2 al Tour de France concludendo diciottesimo.\nNel 1942 arriv\u00f2 settimo al Circuit du Midi, corsa in cui ottenne anche un nono posto nel 1943 e un sesto nel 1945."}
{"id": "3539907", "revid": "599523", "url": "https://it.wikipedia.org/wiki?curid=3539907", "title": "Firefox 3.6", "text": ""}
{"id": "3539909", "revid": "28592", "url": "https://it.wikipedia.org/wiki?curid=3539909", "title": "Governatorati dell'Impero russo", "text": ""}
{"id": "3539910", "revid": "110157", "url": "https://it.wikipedia.org/wiki?curid=3539910", "title": "Guerra delle farine", "text": "S'intende con guerra delle farine una serie di sommosse popolari verificatesi in Francia nell'aprile e nel maggio del 1775, causate dalla scarsit\u00e0 del raccolto e dall'aumento dei prezzi dei grani.\nI fatti.\nIl 12 marzo 1775 il procuratore di Lagny si rec\u00f2 a Parigi per conferire personalmente con l'intendente del commercio Joseph d'Albert circa la critica situazione in cui versava la Brie a causa del rincaro del grano. Il 27 marzo il balivo di M\u00e9ry-sur-Seine segnalava un assembramento di donne del popolo che protestavano contro l'aumento del prezzo dell'orzo e contro il temuto rincaro del pane, gi\u00e0 a quattro lire e sei denari la libbra, ci\u00f2 che \u00abavrebbe messo in disperazione la plebaglia - scriveva - gi\u00e0 ridotta a un'estrema miseria\u00bb.\nIl raccolto del 1774 era stato cattivo e il prezzo del grano era aumentato sensibilmente in tutta la Francia, passando da una media di 20 lire al quintale del 1774 a circa 23 lire. Con decreto del 13 settembre 1774 il ministro Turgot aveva stabilito la libera circolazione dei grani e delle farine: sottostando alla legge del mercato, le regioni che producevano poco grano dovettero acquistare la merce a pi\u00f9 caro prezzo.\nTurgot interpret\u00f2 questi e altri analoghi segnali di insofferenza - il 14 marzo a Month\u00e9ly, il 19 marzo a Pont-sur-Seine, il 21 marzo a Meaux - come una tipica incomprensione della novit\u00e0 introdotta con il decreto e come un esagerato timore delle autorit\u00e0 locali. Ordin\u00f2 la punizione dei responsabili di ogni disordine e dispose di verificare che i grani non fossero trattenuti nei depositi ma fossero gi\u00e0 stati tutti immessi nei mercati.\nAnche nella Champagne si registrarono problemi di rifornimento. Il \"Journal historique\" di Pidansat de Mairobert segnala il 7 aprile una rivolta a Reims, seguita dalla corrispondenza tra l'intendente d'Orfeuil e Turgot, il quale prese provvedimenti per trasferirvi carichi di grano da Metz e dalla Lotaringia.\nUn primo pi\u00f9 serio incidente si registr\u00f2 a Digione. Il 15 aprile la folla che manifestava davanti all'H\u00f4tel de Ville si sent\u00ec rispondere dall'intendente di polizia La Tour du Pin che il prezzo del grano \u00abnon era nemmeno a dodici lire\u00bb. Il 17 aprile un certo Janty, presunto accaparratore, fu malmenato, e la Camera del Consiglio cittadino invit\u00f2 contadini e commercianti a portare sul mercato i grani. Il 18 aprile, giorno di mercato, un mugnaio fu aggredito, la casa e il mulino devastati, e le sue farine di grano rovesciate in acqua perch\u00e9 si riteneva che le avesse sofisticate con l'aggiunta di farina di fave. Un consigliere del Parlamento, il signore di Sainte-Colombe, sospettato di maneggi con il mugnaio e di detenere riserve di grano, ebbe la casa e la cantina messe a soqquadro. Anche la sua residenza di campagna e il mulino furono saccheggiati e le farine distribuite. La calma torn\u00f2 verso sera e nella notte furono eseguiti quaranta arresti.\nInformato di questi fatti, Turgot scrisse all'intendente La Tour du Pin di non essere stupito del tumulto di Digione: \u00abTutte le volte che si condividono i terrori del popolo e soprattutto i suoi pregiudizi, non c'\u00e8 eccesso al quale non si possa arrivare\u00bb. Dispose contemporaneamente che a Digione fosse tolta la tassa sulla panificazione per attirare il grano su quel mercato, e che si organizzassero \"ateliers de charit\u00e9\", imprese di lavori pubblici, allo scopo di dare un lavoro e un salario ai disoccupati della citt\u00e0. Il ministro mostr\u00f2 preventivamente la lettera al re, che l'approv\u00f2.\nAnche a Parigi il prezzo del pane aumentava: il 12 aprile la pagnotta di quattro libbre era venduta nei mercati a dodici soldi e mezzo, il 26 aprile era gi\u00e0 salita a tredici e mezzo, mentre \u00abin certe provincie del regno - riporta nel suo diario il libraio Sim\u00e9on-Prosper Hardy - il pane si vendeva a quattro soldi e sei denari la libbra e molte persone rischiano di non averne e di morire di fame\u00bb. In questo periodo il luogotenente della polizia parigina Jean-Charles-Pierre Lenoir avrebbe indirizzato \u00abin quattro o cinque giorni fino a nove lettere\u00bb al ministro Turgot sull'allarmante situazione della capitale, essendo interrotti \u00abi mezzi che dovevano procurare a questa citt\u00e0 una maggiore quantit\u00e0 di sussistenze\u00bb, senza tuttavia ricevere risposta.\nLenoir, che non credeva nella bont\u00e0 dei princ\u00ecpi fisiocratici di Turgot, si sarebbe allora rivolto all'intendente al commercio d'Albert, che gli avrebbe risposto il 1\u00ba maggio: \u00abIl ministro ha ricevuto tutte le vostre lettere, non dovete dubitare dei suoi princ\u00ecpi e non so perch\u00e9 vi allarmiate: ho visto il pane a Parigi a pi\u00f9 di quattro soldi la libbra e non ne sono per niente spaventato\u00bb.\nIl 27 aprile, al mercato di Beaumont-sur-Oise i popolani imposero il ribasso di due terzi del prezzo del grano, che pass\u00f2 cos\u00ec da 32 lire a 12 lire al sestiere, e il 28 aprile, nei dintorni di Beaumont, a Stors e a M\u00e9ru, ci furono dei saccheggi. Gli episodi si estesero a Pontoise e in altri villaggi dell'Oise: il 29 aprile a Mouy degli operai obbligarono a forza a portare grano al mercato, mentre a Mours due mercanti e un mugnaio furono derubati delle loro farine e un monastero venne attaccato. Altri episodi si verificarono a Bernes, a Bruy\u00e8res, a Boran e a Pont-Lev\u00e9. Il 30 aprile si verificarono saccheggi nei villaggi dell'oltre Senna, presso Poissy e Saint-Germain-en-Laye, il 1\u00ba maggio ci furono incidenti nei mercati di Saint-Denis e Gonesse.\nQuesti moti popolari miravano non tanto a saccheggiare, ma a imporre un prezzo pi\u00f9 basso perch\u00e9 giudicato pi\u00f9 giusto. Grano, farina e pane venivano sequestrati e distribuiti al prezzo fissato sul posto, anche con la convinzione, in molti casi, che le autorit\u00e0 fossero accomodanti e garantissero l'impunit\u00e0. Naturalmente, la violenza messa in atto dal movimento dipendeva soprattutto dal grado di resistenza dei commercianti e dal comportamento delle forze dell'ordine.\nIl 2 maggio, a Versailles migliaia di manifestanti radunati di fronte al castello chiesero al re il calmiere e vennero accontentati.\nIl 3 maggio fu la volta di Parigi: \u00abLa plebaglia - racconta Sim\u00e9on-Prosper Hardy - tumultua alle Halles e saccheggia il pane nei negozi dei fornai. La sommossa diventa presto generale [...] la plebaglia comincia a saccheggiare il mercato del grano e a squarciare i sacchi di farina [...] obbliga i panettieri a consegnare il pane e i privati che ne avevano fatto scorta a fare altrettanto [...] tenta di far aprire le botteghe dei fornai nei vari quartieri [...]\u00bb. I disordini proseguirono nei giorni successivi e raggiunsero il culmine il 6 maggio, quando furono assaltati i forni e saccheggiate centinaia di sacchi di farina."}
{"id": "3539912", "revid": "28592", "url": "https://it.wikipedia.org/wiki?curid=3539912", "title": "Riva orientale del Dnepr", "text": ""}
{"id": "3539916", "revid": "28592", "url": "https://it.wikipedia.org/wiki?curid=3539916", "title": "Riva occidentale del Dnepr", "text": ""}
{"id": "3539919", "revid": "729019", "url": "https://it.wikipedia.org/wiki?curid=3539919", "title": "Campagna di Corrientes", "text": "La campagna di Corrientes, svoltasi tra il 1865 e il 1866, fu la seconda fase della guerra della Triplice Alleanza, durante la quale l'esercito del Paraguay occup\u00f2 militarmente la citt\u00e0 di Corrientes. In un certo senso, anche l'occupazione paraguaiana del Rio Grande do Sul e il successivo assedio di Uruguaiana, in Brasile, pu\u00f2 essere inserita all'interno di tale fase.\nCome risultato dell'invasione, Argentina e Uruguay entrarono nella guerra, che precedentemente aveva riguardato soltanto Paraguay e Brasile, firmando con quest'ultimo un patto segreto che fu chiamato \u201cTriplice Alleanza\u201d. L'invasione si risolse in un assoluto fallimento per l'esercito aggressore, e lasci\u00f2 il passo all'invasione del territorio paraguaiano da parte degli eserciti dei tre paesi alleati.\nAntefatto.\nL'ascesa al potere in Argentina dei liberali di Bartolom\u00e9 Mitre nel 1862, a seguito di una serie di guerre civili nelle quali uscirono sconfitti i \"caudillos\" che avevano contrastato la supremazia di Buenos Aires, aveva rafforzato il potere centrale della Confederazione. II generale uruguaiano Venancio Flores, che si era messo al servizio di Mitre nell'esercito argentino, il 10 aprile 1863 torn\u00f2 nel suo paese d'origine, ponendosi a capo della sollevazione dei \"colorados\" contro il governo di Montevideo, retto dai \"blancos\" conservatori di Bernardo Prudencio Berro. Pur dichiarandosi neutrali, gli argentini si adoperarono subito in favore degli insorti, inviando a Flores armi e uomini; da parte sua l'Impero del Brasile, interessato ad estendere la sua politica espansionistica nel R\u00edo de la Plata e ad avere il controllo della navigazione fluviale fino al Mato Grosso, praticamente irraggiungibile via terra, con il pretesto di difendere gli interessi dei proprietari terrieri brasiliani nel territorio della Banda Orientale intervenne al fianco dei \"colorados\", lanciando il 4 agosto 1864 un \"ultimatum\" al governo uruguaiano.\nIl rischio di vedere compromessi gli equilibri nella regione spinse il presidente paraguaiano Francisco Solano L\u00f3pez, che temeva anche possibili interferenze liberali nel proprio paese, a consegnare una serie di dure note di protesta al governo brasiliano; il 12 ottobre una spedizione militare brasiliana al comando del generale Menna Barreto invase l'Uruguay occupando la citt\u00e0 di Melo, capoluogo del dipartimento di Cerro Largo.\nDopo una serie di tensioni, in mezzo alle quali si inser\u00ec l'episodio del sequestro, avvenuto nei pressi di Asunci\u00f3n, della nave mercantile brasiliana \"Marques de Olinda\" e del suo equipaggio, i brasiliani si unirono alle forze di Flores e il 6 dicembre cominciarono ad assediare la citt\u00e0 di Paysand\u00fa, che oppose una inaspettata resistenza; da parte sua Solano L\u00f3pez firm\u00f2 il 12 dicembre il decreto che designava i comandanti della spedizione che il 24 dicembre diede inizio all'invasione del Mato Grosso, che pieg\u00f2 la debole e impreparata difesa brasiliana in una regione di difficile accesso.\nI piani di L\u00f3pez.\nIl successo paraguaiano della campagna del Mato Grosso si risolse nell'occupazione di vari siti militari, molti dei quali costituivano da anni motivo di contesa con il Brasile. Il territorio invaso non possedeva tuttavia vie di comunicazione con il resto del territorio dell'impero, di modo che le truppe paraguaiane non poterono continuare ad avanzare nel territorio nemico, per costringerlo ad arrendersi o negoziare. Alla caduta di Paysand\u00fa, avvenuta il 2 gennaio 1865, L\u00f3pez si trov\u00f2 cos\u00ec a dovere aprire un secondo fronte, cercando di raggiungere il Rio Grande do Sul attraverso la provincia argentina di Corrientes.\nNei calcoli del presidente paraguaiano tale intervento avrebbe sollevato le province ribelli di Corrientes e soprattutto di Entre R\u00edos, il cui \"caudillo\" locale, Justo Jos\u00e9 de Urquiza, con il quale L\u00f3pez continuava a mantenere forti legami diplomatici aveva costituito negli anni precedenti una spina nel fianco per il governo di Buenos Aires.\nDopo che il 20 febbraio capitol\u00f2 Montevideo, Venancio Flores, preso il potere in Uruguay, dichiar\u00f2 immediatamente guerra al Paraguay; dopo che Mitre rifiut\u00f2 il passaggio dell'esercito paraguaiano nel territorio di Corrientes un Congresso straordinario riunitosi in marzo ad Asunci\u00f3n dichiar\u00f2 guerra all'Argentina, conferendo pieni poteri (oltre che il titolo di Maresciallo) a Francisco Solano L\u00f3pez. Quest'ultimo, tuttavia, non ottenne l'aiuto sperato da Urquiza, dal quale proprio in quei giorni il governo brasiliano compr\u00f2 30.000 cavalli in cambio di un'enorme cifra di denaro.\nL'occupazione di Corrientes.\nIl 13 aprile 1865 una flottiglia paraguaiana di 5 navi (\"Tacuar\u00ed\", \"Paraguar\u00ed\", \"Marques de Olinda\", \"Ygurey\" e \"Ypora\") al comando di Pedro Ignacio Meza scesero il fiume Paran\u00e1 fino a giungere al porto della citt\u00e0 di Corrientes, dove catturarono due navi che vi si trovavano in riparazione, il \"25 de Mayo\" e il \"Gualeguay\". Il giorno successivo un contingente di 3.000 uomini guidati dal generale Wenceslao Robles, trasportati per via fluviale, sbarc\u00f2 nel porto e occup\u00f2 la citt\u00e0 senza incontrare resistenza.\nLa notizia dell'invasione arriv\u00f2 con notevole impatto a Buenos Aires, anche grazie al fatto che la dichiarazione di guerra paraguaiana era stata nascosta al pubblico argentino. Il presidente Mitre nel mezzo di una rabbiosa manifestazione di piazza contro il Paraguay pronunci\u00f2 un famoso discorso in cui disse:\n\"Signori, dopo la provocazione lanciata, dopo l'insulto perpetrato alla nostra bandiera dal tiranno del Paraguay, chi vi governa non pu\u00f2 dirvi altra cosa se non che i proclami e le manifestazioni saranno tradotti in fatti, e che in ventiquattro ore saremo nelle caserme, in quindici giorni sul campo di battaglia e in tre mesi ad Asunci\u00f3n\".\nIl governatore di Corrientes, Manuel Ignacio Lagra\u00f1a, rimasto fedele a Mitre aveva abbandonato la citt\u00e0 poco prima dell'arrivo di Robles; per questo motivo i paraguaiani indissero il 19 aprile un'assemblea cittadina che nomin\u00f2 alla reggenza un triunvirato formato da Teodoro Gauna, V\u00edctor Silvero e Sinforoso C\u00e1ceres.\nEssendo nei piani di L\u00f3pez l'occupazione di Corrientes un'azione destinata a non lasciare scoperto il fianco destro della spedizione destinata ad invadere il Brasile, il generale Robles accumul\u00f2 un esercito di 20.000 uomini prima di partire verso sud, lasciando nella citt\u00e0 una guarnigione di 1.500 soldati, integrati in seguito da altri 2.000 che sbarcarono con l'artiglieria pesante.\nIl trattato della Triplice Alleanza e la reazione argentina.\nIn questo contesto il 1\u00ba maggio 1865 Brasile, Argentina e Uruguay firmarono a Buenos Aires il Trattato della Triplice Alleanza, che secondo il diplomatico brasiliano Saraiva fu concertato gi\u00e0 in un incontro a Puntas del Rosario il 18 giugno 1864, molti mesi prima dell'attacco paraguaiano; tre giorni dopo l'Argentina dichiar\u00f2 formalmente guerra al Paraguay.\nMentre il governatore di Corrientes, riparato nella localit\u00e0 di San Roque, riusciva a riunire 3.500 volontari senza esperienza e militare e male armati, integrati pi\u00f9 tardi da 1.500 veterani provenienti da Curuz\u00fa Cuati\u00e1 portati dal generale Nicanor C\u00e1ceres, Urquiza fu costretto ad uscire dall'ambiguit\u00e0 e incaricato di formare un esercito provinciale che per\u00f2, formato da elementi federalisti abituati a combattere contro Buenos Aires, si sband\u00f2 il 3 luglio nella cosiddetta \"Sollevazione di Basualdo\". Un altro esercito raccolto nella provincia di Entre Rios si sband\u00f2 qualche mese dopo, l'8 novembre, durante la \"Sollevazione di Toledo\", provocando questa volta una durissima repressione da parte dello stesso Urquiza.\nL'avanzata paraguaiana e la riconquista di Corrientes.\nMentre Robles marciava verso sud, incontrando l'esigua resistenza di piccoli gruppi armati argentini che non avevano alcuna possibilit\u00e0 di arrestarlo, occupando in sequenza Bella Vista, Empedrado, Santa Luc\u00eda e Goya, 250 chilometri pi\u00f9 ad est una seconda colonna di 12.000 uomini, al comando del tenente colonnello Antonio de la Cruz Estigarribia, attravers\u00f2 il Paran\u00e1 nei pressi di Encarnaci\u00f3n per dirigersi verso sud costeggiando la sponda destra del fiume Uruguay. Il 5 maggio un gruppo di 2.500 soldati al comando del maggiore Pedro Duarte si stacc\u00f2 dalla colonna e occup\u00f2 la citt\u00e0 di Santo Tom\u00e9, mentre Estigarribia attravers\u00f2 il fiume e segu\u00ec l'avanzata di Duarte dalla sponda brasiliana, entrando a S\u00e3o Borja e Itaqui; dopo aver perso una parte delle sue truppe a causa di un assalto brasiliano il 26 giugno nei pressi del torrente\u00a0Mbutui, occup\u00f2 il 5 agosto la citt\u00e0 di Uruguaiana, mentre sull'altra sponda dell'Uruguay i paraguaiani giunsero fino al torrente Yatay.\nIl 25 maggio sbarc\u00f2 a sorpresa a Corrientes una squadra argentina composta da 725 soldati, comandati dal generale Wenceslao Paunero; dopo una dura lotta casa per casa i paraguaiani, sconfitti, si ritirarono dalla citt\u00e0 verso la vicina Empedrado, lasciando sul terreno pi\u00f9 di 400 morti. Invece di approfittare dei vantaggi strategici che avrebbe potuto offrire la riconquista, nel timore di un contrattacco nemico Paunero, che non aveva ricevuto i programmati rinforzi dal generale C\u00e1ceres, decise di abbandonare cos\u00ec frettolosamente la citt\u00e0 che alcuni soldati morirono affogati nelle operazioni di reimbarco.\nLa battaglia del Riachuelo.\nUna squadra navale brasiliana si trovava nel fiume Paran\u00e1, cinque miglia pi\u00f9 a valle della citt\u00e0 di Corrientes, nei pressi della confluenza del torrente \"Riachuelo\"; era composta da nove imbarcazioni corazzate ed aveva lo scopo di precludere al Paraguay la via verso l'Atlantico. L'11 giugno 1865 una squadriglia paraguaiana composta da 8 navi e 5 chiatte attacc\u00f2 la flotta brasiliana, ma una serie di inconvenienti inficiarono il fattore sorpresa e l'inferiorit\u00e0 di armamento degli attaccanti comport\u00f2 alla fine il fallimento dell'operazione, nella quale i paraguaiani persero tre navi e tutte le chiatte, oltre che diverse centinaia di uomini. I brasiliani, da parte loro, persero una nave, mentre una seconda rimase seriamente danneggiata; invece di seguire il nemico in rotta, tuttavia, si ritir\u00f2 pi\u00f9 a valle, nell'abitato di Esquina. La battaglia navale diede agli alleati il pieno controllo dei fiumi, isolando ulteriormente il Paraguay.\nLa battaglia di Yatay.\nA contrastare l'avanzata della colonna orientale, mentre le truppe di Urquiza si sbandavano per non combattere a fianco dei propri tradizionali nemici, accorse al comando di 3.600 uomini anche Venancio Flores, che nel frattempo aveva preso il pieno potere in Uruguay; senza essere attaccato dai paraguaiani riusc\u00ec ad unirsi ad un'altra colonna argentina di 4.000 uomini, comandati dal generale Paunero, alla quale si sommarono altri contingenti di Corrientes per arrivare ad un totale di 10.000 soldati. Costeggiando la sponda destra idrografica del fiume Uruguay questi puntarono contro i 2.500 uomini al comando del maggiore Duarte, accampati nei pressi del torrente Yatay; dopo una ricognizione condotta dallo stesso Flores gli alleati circondarono il nemico, tagliandogli ogni via di fuga. Duarte prov\u00f2 a chiedere rinforzi ad Estigarribia, accampato sull'altra sponda dell'Uruguay con la parte pi\u00f9 consistente della colonna, ottenendone una risposta sprezzante.\nIl 17 agosto Flores attacc\u00f2, ma i paraguaiani si difesero disperatamente; la schiacciante maggioranza numerica, tuttavia, port\u00f2 la vittoria agli alleati che pure lasciarono sul campo 1.500 uomini tra morti e feriti; gli sconfitti furono tutti uccisi o presi prigionieri. Lo stesso Duarte fu catturato quando cadde dal suo cavallo in mezzo ai soldati nemici.\nL'assedio di Uruguaiana.\nAll'indomani della sconfitta di Duarte a Yatay, sull'altra sponda del fiume Estigarribia prov\u00f2 ad ingaggiare battaglia, ma il generale brasiliano Canavarro, che al comando di 8.000 uomini gi\u00e0 in precedenza aveva sgombrato la zona senza combattere, rifiut\u00f2 lo scontro; in seguito, contravvenendo agli ordini stessi di L\u00f3pez, anzich\u00e9 tentare la ritirata verso il Paraguay si asserragli\u00f2 nella citt\u00e0 di Uruguaiana, mentre nella zona affluirono le forze alleate arrivando a formare un esercito di 20.000 uomini. Circondato da forze soverchianti e privo di rifornimenti, Estigarribia rifiut\u00f2 due intimazioni di resa postegli da Venancio Flores il 19 agosto e il 2 settembre, sperando nell'arrivo di rinforzi dal Paraguay; il 13 settembre, tuttavia, mand\u00f2 invano una nota al nuovo comandante delle forze alleate, Bartolom\u00e9 Mitre, chiedendo un'uscita onorevole da quella situazione.\nAd una terza intimazione di resa da parte del barone di Porto Alegre il 18 settembre Estigarribia stavolta negozi\u00f2 la capitolazione, chiedendo la possibilit\u00e0 per gli ufficiali di andare dove volessero, compreso il Paraguay, e la consegna dei soldati uruguaiani incorporati nel suo contingente all'Impero del Brasile, lontani dalla vendetta di Flores. Il comandante paraguaiano consegn\u00f2 la sua spada al ministro della guerra brasiliana, presente con l'imperatore Pietro II all'assedio. I soldati paraguaiani arresi furono in parte venduti come schiavi e in parte costretti ad unirsi agli eserciti alleati per combattere contro la propria patria.\nIl ritiro paraguaiano.\nIl 26 maggio 1865, all'indomani dell'azione argentina del generale Paunero a Corrientes, Francisco Solano L\u00f3pez mand\u00f2 una lettera a Robles per intimargli di tornare nella capitale provinciale; invece di eseguire immediatamente l'ordine, il generale paraguaiano rispose il 29 maggio chiedendo se tale disposizione fosse valida anche dopo che gli argentini avevano abbandonato la citt\u00e0. Un'ulteriore durissima lettera del presidente lo costrinse a ritirarsi ad Empedrado, dove rimase fino al 23 luglio, data nella quale lo raggiunse il ministro della guerra Vicente Barrios con l'ordine del suo arresto. Al termine di un processo sommario il generale, del cui operato L\u00f3pez aveva cominciato a diffidare, fu in seguito condannato a morte e fucilato l'8 gennaio 1866.\nPosta in una situazione che, secondo quanto afferma lo storico paraguaiano Julio C\u00e9sar Chaves, non aveva pi\u00f9 alcuna prospettiva, la Divisione del Sud fu richiamata in Paraguay a seguito di un decreto presidenziale del 3 ottobre; con loro ripararono molti degli argentini che avevano collaborato con gli occupanti. Il nuovo comandante Francisco Isidoro Resqu\u00edn port\u00f2 avanti durante tutto il mese di ottobre le operazioni di ritiro verso sponda settentrionale del Paran\u00e1, che si conclusero il 4 novembre senza che l'esercito alleato riuscisse ad interferire.\nLa battaglia di Pehuaj\u00f3.\nIn seguito al ritiro dalla provincia di Corrientes i paraguaiani si riorganizzarono nel territorio nazionale, riunendo a Paso de Patria, alla confluenza tra il Paraguay e il Paran\u00e1, un esercito di 30.000 soldati. Francisco Solano L\u00f3pez, che ne aveva assunto direttamente il comando, organizz\u00f2 una serie di attacchi di disturbo agli alleati attraverso piccole unit\u00e0 che, attraversando il Paran\u00e1 su zattere e canoe, effettuavano azioni di guerriglia in territorio nemico. Il 30 gennaio una squadra paraguaiana di 250 soldati, al comando del tenente Celestino Prieto, sbarc\u00f2 nei pressi di Corrales e attacc\u00f2 un reparto di cavalleria argentina, inseguendola fino al torrente \"Pehuaj\u00f3\"; alla fine dell'azione ripar\u00f2 per la notte su un'altura nei pressi del fiume. Il giorno successivo il generale Mitre mand\u00f2 loro incontro 4 battaglioni della guardia nazionale di Buenos Aires, accompagnati da uno squadrone di cavalleria; accortisi dell'imboscata, i paraguaiani ripararono nei boschi, dove furono raggiunti da altri rinforzi arrivati dall'altra sponda del fiume. Dopo una durissima resistenza durata 5 ore, che caus\u00f2 la perdita di 900 soldati da parte degli argentini, Prieto, che da parte sua aveva perso circa 200 uomini, riusc\u00ec a raggiungere la riva del Paran\u00e1; qui era sbarcato il tenente colonnello Jos\u00e9 Eduvigis D\u00edaz con altri 700 uomini con la consegna di proteggere l'attraversamento del fiume dei paraguaiani.\nNonostante il successo, questo tipo di operazione non fu pi\u00f9 ripetuto per il timore di imboscate da parte dell'esercito alleato. L'unica altra azione di rilievo la condusse lo stesso D\u00edaz il 18 febbraio sbarcando ad Itat\u00ed, previamente abbandonata dagli argentini, e razziando bestiame e cavalli.\nConseguenze.\nIl 5 aprile 1866 le forze alleate presero possesso della fortezza di Itapir\u00fa, dando inizio cos\u00ec alla terza fase della guerra, la Campagna di Humait\u00e1. A nord il fronte del Mato Grosso non presentava alcuno sbocco per i paraguaiani, mentre nel nord-est del paese, militarmente sguarnito, i brasiliani occuparono facilmente i terreni tra il fiume \"Ygurey\" e la cordigliera di \"Iguatem\u00ed\".\nLa campagna di Corrientes si risolse in un totale fallimento per i paraguaiani, che non seppero sfruttare la migliore preparazione militare iniziale disperdendo l'attacco in due colonne prive di obbiettivi certi; in pi\u00f9 provoc\u00f2 o quanto meno acceler\u00f2 la formazione della \"Triplice Alleanza\", portando la disparit\u00e0 di effettivi e di risorse a livelli insostenibili per il Paraguay. La mancata sollevazione delle province argentine, sulla quale aveva puntato L\u00f3pez, condann\u00f2 i paraguaiani e li port\u00f2 alla disfatta in quella che fu successivamente considerata da molti una vera e propria guerra di sterminio."}
{"id": "3539920", "revid": "2131451", "url": "https://it.wikipedia.org/wiki?curid=3539920", "title": "Paris (Idaho)", "text": "Paris \u00e8 una piccola citt\u00e0 rurale e capoluogo di contea della Contea di Bear Lake, Idaho, Stati Uniti d'America.\nGeografia fisica.\nParis sorge in una delle valli delle Montagne rocciose ad un'altezza di 1.818 metri s.l.m..\nHa una popolazione di 576 abitanti al censimento del 2000 e secondo lo United States Census Bureau ha una superficie di 9,1\u00a0km\u00b2;la densit\u00e0 di popolazione \u00e8 di 63,8 ab/km\u00b2. La maggioranza delle zone circostanti alla citt\u00e0 sono usate per l'allevamento.\nStoria.\nParis \u00e8 stata fondata da dei pionieri mormoni (esattamente si tratta di appartenenti alla Chiesa di Ges\u00f9 Cristo dei santi degli ultimi giorni) guidati da Charles C. Rich il 29 settembre 1863 ;durante i primi anni i pionieri hanno sofferto molto a causa del clima freddo e rigido della zona ma la loro fede impediva loro di lasciare l'area.\nI fondatori credevano di aver edificato la citt\u00e0 in Utah ma un controllo eseguito nel 1872 dimostr\u00f2 che la citt\u00e0 si trovava in effetti in Idaho."}
{"id": "3539922", "revid": "365411", "url": "https://it.wikipedia.org/wiki?curid=3539922", "title": "Premier League 2011-2012", "text": "La Premier League 2011-2012 \u00e8 stata la 113\u00aa edizione della massima serie del campionato inglese di calcio, disputato tra il 13 agosto 2011 e il 13 maggio 2012 e concluso con la vittoria del , al suo terzo titolo.\nCapocannoniere del torneo \u00e8 stato Robin van Persie () con 30 reti.\nStagione.\nNovit\u00e0.\nAl termine della stagione precedente sono retrocesse in Championship il , il ed il . Dalla Championship sono state promosse al termine della stagione regolare la storica formazione londinese dei ed il , che sono arrivate al termine della stagione regolare 1\u00aa e 2\u00aa. I gallesi dello invece hanno raggiunto la massima serie vincendo i Play-off.\nIl , in piena crisi economica, cedette i diritti per il nome dello stadio ad una ditta di vendita al dettaglio: per questa stagione il St James' Park si chiam\u00f2 \"Sports Direct Arena\".\nAnche il , sebbene con premesse opposte, concluse un accordo di denominazione commerciale del proprio stadio con Etihad Airways che quindi assunse il nome di \"Ethiad Stadium\".\nAvvenimenti.\nSin dall'inizio del campionato si cap\u00ec subito che la lotta per il titolo sarebbe stata un affare riservato ai due club di Manchester che iniziarono il torneo con una serie di vittorie. Fu il a premere sull'acceleratore con un netto 1-5 a White Hart Lane ed un incredibile e clamoroso 1-6 ad Old Trafford che lanci\u00f2 gli uomini di Roberto Mancini in fuga. Il non croll\u00f2 dopo quella batosta e seppe recuperare lo svantaggio di 5 punti che i cugini erano stati in grado di costruire tanto che per il secondo anno consecutivo l'anno si chiuse con le due squadre appaiate in vetta.\nDietro di loro fu a sorpresa il a provare un recupero che non si concretizzer\u00e0 mai mentre e si dimostrarono fin troppo discontinue per poter rientrare nei giochi titolati. Una svolta decisa avvenne ad inizio primavera quando il Manchester City accus\u00f2 una flessione e scivol\u00f2 ad 8 punti di distanza dal Manchester United. Il torneo parve concluso, ma ad Aprile ci fu l'ennesimo ribaltone: lo United perse contro un che era a disperata caccia di punti salvezza e pareggi\u00f2 una partita incredibile con l' per 4-4. Il City si riavvicin\u00f2 a 3 punti e vinse lo scontro diretto alla terzultima giornata grazie ad un colpo di testa di capitan Vincent Kompany.\nAll'ultima giornata lo United vinse a per 1-0, mentre al cardiopalma fu la gara dei cugini che affrontavano un in lotta salvezza. Il City si trov\u00f2 clamorosamente in svantaggio per 1-2 fino al 90' quando, nel recupero, arrivarono i gol di Edin D\u017eeko al 91' e di Sergio Ag\u00fcero al 93'. Il Manchester City vinse cos\u00ec il campionato per differenza reti tornando sul trono d'Inghilterra dopo 44 anni. L'Arsenal riusc\u00ec ancora una volta ad ottenere il terzo posto pur staccato di ben 19 lunghezze dalle due compagini di Manchester.\nIl quarto posto and\u00f2 invece al Tottenham che si trov\u00f2 per\u00f2 privato del posto in Champions League a causa del successo continentale di un Chelsea che deluse profondamente in campionato. Una sconfitta alla penultima giornata contro i futuri campioni infine proib\u00ec al sorprendente di chiudere con un piazzamento valido per accedere alla massima competizione europea. Anonimo fu il torneo del che si consol\u00f2 con la vittoria della coppa di lega. In coda cadde con largo anticipo il che vanific\u00f2 ben presto un inizio di stagione positivo. Dopo 11 anni inoltre retrocessero anche il ed il che non riusc\u00ec a sopravanzare il Queens Park Rangers all'ultima giornata.\nClassifica finale.\nLegenda:\nRegolamento:\nRisultati.\nCalendario.\nI sorteggi per la nuova stagione sono stati effettuati il 15 giugno 2011 con diretta in esclusiva sul canale privato della BBC.\nStatistiche.\nSquadre.\nPrimati stagionali.\nSquadre\nPartite"}
{"id": "3539925", "revid": "486946", "url": "https://it.wikipedia.org/wiki?curid=3539925", "title": "Cernopol", "text": ""}
{"id": "3539934", "revid": "228587", "url": "https://it.wikipedia.org/wiki?curid=3539934", "title": "IPhone (disambigua)", "text": ""}
{"id": "3539938", "revid": "729019", "url": "https://it.wikipedia.org/wiki?curid=3539938", "title": "Joseph Huts", "text": "Professionista dal 1935 al 1939, conta un successo di tappa alla Vuelta a Espa\u00f1a, corsa in cui indoss\u00f2 per un giorno la maglia amarillo simbolo del primato.\nCarriera.\nIn poche stagioni di attivit\u00e0 riusc\u00ec a diverse vittorie, cogliendo in Spagna i migliori risultati. Nel 1935 fu secondo nel Tour du Limburg e arriv\u00f2 terzo alla Volta Ciclista a Catalunya, riuscendo anche ad aggiudicarsi due tappe.\nDurante la stagione seguente seppe confermare i risultati, vincendo ancora due tappe alla Volta Ciclista a Catalunya e conquistando la prima frazione della Vuelta a Espa\u00f1a. Ottenne qualche piazzamento anche nelle corse belghe, arrivando decimo nella Parigi-Bruxelles e secondo nella Bruxelles-Hozemont.\nNel 1937 fu secondo nel Tour du Limburg e nel Grand Prix de l'Escaut e quarto nella Parigi-Bruxelles.\nNel 1938 vinse un paio di corse, fra cui proprio il Tour du Limburg, e chiuse ottavo la classica francese Bordeaux-Parigi e decimo il Grand Prix Stad Zottegem."}
{"id": "3539940", "revid": "481666", "url": "https://it.wikipedia.org/wiki?curid=3539940", "title": "Robert Brunton", "text": "Biografia.\nNato in Scozia, a Edimburgo, Robert Brunton lavor\u00f2 a Hollywood come architetto-scenografo e come produttore. Il suo primo lavoro di scenografo fu per \"Eye of the Night\", diretto nel 1916 da Walter Edwards. Nel 1918, pass\u00f2 alla produzione. Fond\u00f2 anche una piccola compagnia, la Robert Brunton Productions che, tra il 1918 e il 1921, produsse 18 pellicole.\nMuore a Londra il 7 marzo 1923."}
{"id": "3539941", "revid": "46931", "url": "https://it.wikipedia.org/wiki?curid=3539941", "title": "Quiniquin\u00e1u", "text": ""}
{"id": "3539947", "revid": "647919", "url": "https://it.wikipedia.org/wiki?curid=3539947", "title": "Castello di Taranto", "text": ""}
{"id": "3539948", "revid": "838536", "url": "https://it.wikipedia.org/wiki?curid=3539948", "title": "Governo Casati", "text": "Il Governo Casati \u00e8 stato il secondo ministero costituzionale del Regno di Sardegna. Dopo le dimissioni di Cesare Balbo, in seguito al voto di sfiducia dato alla Camera sulla \"questione lombarda\", Carlo Alberto credette, quindi, opportuno chiamare a costituire il nuovo Gabinetto, il conte Gabrio Casati, Presidente del Governo provvisorio di Milano.\nIl Governo rimase in carica dal 27 luglio al 15 agosto 1848.\nGabrio Casati si dimise il 10 agosto 1848, in seguito alla sconfitta dell'esercito piemontese e all'armistizio di Salasco, ritenuto dal Governo giuridicamente nullo perch\u00e9 implicante patti che eccedevano una stipulazione puramente militare."}
{"id": "3539949", "revid": "1573940", "url": "https://it.wikipedia.org/wiki?curid=3539949", "title": "Cycloderma aubryi", "text": "La tartaruga alata di Aubry (Cycloderma aubryi ) \u00e8 una tartaruga d'acqua dolce della famiglia dei Trionichidi.\nDescrizione.\nIl carapace (di forma ovale e lungo fino a 55\u00a0cm) \u00e8 marrone, con una sottile striscia vertebrale scura; negli adulti \u00e8 completamente liscio, mentre negli esemplari giovani presenta una carena vertebrale e numerosi tubercoli sparsi. Il termine \u00abalata\u00bb deriva dalla presenza di due alette femorali situate sul piastrone che ricoprono le zampe quando vengono retratte nel carapace. Sul piastrone, di colore giallastro, spiccano alcune chiazze marroni. La testa \u00e8 marroncina con cinque sottili linee longitudinali: una mediana che si estende dalla sommit\u00e0 del capo al collo e altre quattro, due per lato, situate su ciascun lato della faccia, che vanno dalle narici, attraverso le orbite, fino al collo. Il mento e la gola sono gialli macchiati di marrone; gli arti sono marroni. I piccoli hanno un carapace di 55\u00a0mm che varia nella colorazione dall'arancio al rame, con macchie nere sparse e una sottile striscia vertebrale marrone. Il piastrone \u00e8 giallo con una grossa macchia marrone a forma di V.\nDistribuzione e habitat.\nLa tartaruga alata di Aubry vive nelle regioni centrali del continente africano, in Repubblica Centrafricana, Gabon, Cabinda, Congo-Brazzaville e Repubblica Democratica del Congo. Si incontra solamente nei corsi d'acqua che scorrono nelle foreste pluviali.\nBiologia.\nProprio a causa degli impenetrabili habitat in cui vive, la biologia di questa specie \u00e8 ancora in gran parte sconosciuta."}
{"id": "3539950", "revid": "460676", "url": "https://it.wikipedia.org/wiki?curid=3539950", "title": "Italia 2", "text": "Italia 2, per esteso Mediaset Italia Due, \u00e8 un canale televisivo italiano privato edito da Mediaset. \u00c8 diffuso a livello nazionale e si propone come canale tematico a target giovanile, rivolto principalmente al pubblico maschile.\nStoria.\nDal 1\u00ba luglio 2011 Italia 2 ha iniziato a trasmettere gli spot di lancio. Il 4 luglio ha ufficialmente iniziato le trasmissioni alle ore 22:00 sul canale 35 del digitale terrestre, con la prima visione del film \"Dragonball Evolution\".\nNelle strategie di Mediaset, Italia 2 va ad affiancare La5, canale indirizzato invece a un pubblico femminile. Il palinsesto del canale rispecchia questa logica: \u00e8 infatti composto da serie televisive, film, cartoni animati, anime (alcuni in prima visione), musica ed eventi sportivi, oltre alla riproposizione di alcuni programmi TV di Italia 1, a cui la rete \u00e8 affiliata. Sono presenti anche alcune occasionali produzioni interne.\nDal 20 luglio 2011, insieme a Mediaset Extra, Italia 2 \u00e8 disponibile anche via satellite al canale 17 di Tiv\u00f9sat.\nPer il 2 settembre 2012 era previsto un restyling del canale, che avrebbe dovuto chiamarsi Italia. 2, ma di fatto non si \u00e8 mai concretizzato nonostante Mediaset l'abbia annunciato con alcuni promo trasmessi nel corso dell'estate 2012.\nIl 3 novembre 2014 Luca Tiraboschi lascia la direzione di Italia 2; al suo posto viene nominato Marco Costa, che dirige anche gli altri canali digitali specializzati Mediaset.\nDal 14 maggio 2018 Italia 2 si sposta sul 120 mentre sul 35 si d\u00e0 il nuovo Focus.\nDal 2 gennaio 2019 diventa disponibile anche all'interno della piattaforma Sky Italia al canale 175.\nDal 2019 Italia 2 si sposta sul 66, mentre Retecapri si sposta sul 122, sul 120 diventa un duplicato del 20.\nDal 2011 al 2013, lo speaker ufficiale dei promo era il doppiatore Paolo De Santis. Dal 2014 lo speaker ufficiale dei promo \u00e8 il doppiatore Gianluca Iacono. Per brevi periodi alcuni promo sono stati sostituiti o alternati da Simone D'Andrea nel 2015, nel 2017 e dal 2020 da Luca Bottale (che si alterna con Gianluca Iacono) e Raffaele Farina nel 2020 e Mario Zucca nel 2021.\nIl 17 gennaio 2022, a seguito della chiusura di Spike, il canale \u00e8 stato spostato sul LCN 49 (duplicato nel 549) del digitale terrestre, lasciando cos\u00ec il 66 a Radio 105 TV.\nDiffusione.\nLa diffusione del canale ha inizio sul digitale terrestre originariamente sul mux Rete A 1 alla posizione LCN 35 e, dopo qualche settimana, anche sulla piattaforma satellitare Tiv\u00f9sat, su Hotbird, frequenza 11.013\u00a0MHz (in seguito sulla 11.919\u00a0MHz, storica frequenza Mediaset e da fine 2020 sulla 11.432\u00a0MHz, dove \u00e8 presente tuttora).\nDal 4 luglio 2012 si \u00e8 spostato dal mux Rete A 1 al mux TIMB 1.\nDal 28 maggio 2013 il canale \u00e8 apparso nel mux Mediaset 2, mentre la versione del mux TIMB 1 \u00e8 divenuta \"provvisoria\" fino al 14 dicembre 2013.\nDal 19 aprile 2018 \u00e8 visibile sul mux La3, alla posizione LCN 120, e dal 14 maggio seguente cede il numero 35 a Focus, neo-acquisito da Mediaset.\nDal 28 febbraio 2019 il canale \u00e8 visibile anche sulle LCN 66 e 566, in precedenza occupate da Retecapri e acquisite da Mediaset dal gruppo Television Broadcasting System.\nDal 9 luglio 2019 \u00e8 visibile nel mux Dfree solo negli LCN 66 e 566, poich\u00e9 il 120 \u00e8 stato occupato da 20 Mediaset.\nIl 16 settembre 2020 il canale migra nel mux Mediaset 3.\nIl 20 ottobre 2021 migra nuovamente nel mux Dfree e passa in MPEG-4.\nIl 17 gennaio 2022 cambia nuovamente LCN spostandosi sull'LCN 49 e migra nel mux Mediaset 1.\nPalinsesto.\nLa particolarit\u00e0 del palinsesto di Italia 2 per il primo anno consisteva nella sua suddivisione in \"zone\", ognuna a carattere tematico; tra di esse, degna di nota \u00e8 la \"U Zone\", realizzata dagli stessi telespettatori attraverso i loro video amatoriali. La programmazione diurna della domenica e del sabato \u00e8 diversa rispetto agli altri giorni della settimana.\nLa programmazione della prima serata partiva inizialmente alle 22:00 poi alle 21:30 e infine alle 21:10 come tutti i canali Mediaset, con serie TV e programmi televisivi suddivise in serate a tema.\nNel 2012, l'emittente ha trasmesso varie gare della UEFA Europa League; fino al 2013 in parziale simulcast con Italia 1 e Italia 1 HD prove libere, qualifiche e tutti i Gran Premi del Motomondiale e, dal 2013 al 2018, prove libere, qualifiche e gare dei campionati mondiali Superbike, Superstock, Superstock 300 ed European Superstock 1000.\nA partire da settembre 2012, il palinsesto si arricchisce con la trasmissione quotidiana della seconda edizione di \"Sport Mediaset\". Dal 2013 ritorna lo storico programma \"Superclassifica Show\", rinominato \"Superclassifica 2\".\nDal maggio seguente viene introdotta anche una fascia pomeridiana di cartoni animati statunitensi e anime giapponesi. Nel corso degli anni, questa fascia verr\u00e0 pi\u00f9 volte soppressa e reintrodotta, oppure spostata in orario preserale. Tuttavia, non raramente la programmazione del canale contempla la trasmissione di cartoni animati anche in prima o seconda serata, come accaduto per la messa in onda de \"I Cavalieri dello zodiaco - Saint Seiya - Hades - Capitolo Elisio\", di sit-com quali \"American Dad!\", \"The Cleveland Show\" e \"I Griffin\" e di 15 episodi inediti di \"One Piece\" nel febbraio 2018.\nDa gennaio 2020 il mercoled\u00ec sera viene dedicato alla trasmissione di serie e film anime, alternando repliche e prime tv.\nL'offerta sportiva \u00e8 ampliata con prove libere, qualifiche e tutti i Gran Premi del campionato mondiale di Formula E, parte delle quali anche su Italia 1 e Italia 1 HD, fino al termine della stagione 2022/23.\nPrima dello spostamento sul LCN 49, Italia 2 nelle ore notturne mandava in onda il simulcast di R101, dopo lo spostamento la programmazione di Italia 2 va 24 ore su 24.\nAscolti.\nL'obiettivo del canale \u00e8 quello di raggiungere lo 0,4% di share sul totale individui e lo 0,55% sul target commerciale. Il picco massimo di ascolti raggiunti dal canale \u00e8 avvenuto il 14 ottobre 2012 durante il \"Red Bull Stratos\" che ha avuto un ascolto medio di 867.000 telespettatori, con una share del 4.90% sul target individui e del 15.20% sul target uomini 15-34 anni con picchi massimi di 1.856.000 telespettatori e il 19.4% di share sul target uomini.\nShare 24h di Italia 2.\nDati Auditel relativi al giorno medio mensile sul target individui 4+."}
{"id": "3539956", "revid": "46931", "url": "https://it.wikipedia.org/wiki?curid=3539956", "title": "L'Esercito Fantasma", "text": ""}
{"id": "3539961", "revid": "1543377", "url": "https://it.wikipedia.org/wiki?curid=3539961", "title": "106th Infantry Division", "text": "La 106th Infantry Division \u00e8 stata una divisione dello United States Army, formata per servizio durante la Seconda guerra mondiale. Due dei suoi tre reggimenti furono sopraffatti e circondati nei primi giorni dell'offensiva delle Ardenne."}
{"id": "3539965", "revid": "1305772", "url": "https://it.wikipedia.org/wiki?curid=3539965", "title": "Fiat AS.5", "text": "Il Fiat AS.5 era un motore aeronautico da competizione a 12 cilindri a V, raffreddato a liquido realizzato in pochi esemplari dall'azienda italiana Fiat Aviazione nel 1929, specificatamente per equipaggiare l'idrocorsa Fiat C.29 destinato a partecipare alla Coppa Schneider del 1931 alla quale per\u00f2 non pot\u00e9 concorrere per limitazioni di tempo.\nPer parecchi anni fu il motore pi\u00f9 leggero del mondo.\nSviluppo.\nTecnicamente era simile al motore prototipo Fiat A.20, dal quale differiva per avere l'elica metallica e senza mozzo.\nDerivato dal motore Fiat AS.3 rispetto al quale aveva dimensioni inferiori e prestazioni pi\u00f9 elevate, aveva 12 cilindri disposti a V a 60\u00b0 in due gruppi da 6 cilindri ciascuno, ed era raffreddato ad acqua.\nDa questo motore venne successivamente derivato il motore da competizione Fiat A.30."}
{"id": "3539972", "revid": "1573940", "url": "https://it.wikipedia.org/wiki?curid=3539972", "title": "Cycloderma frenatum", "text": "La tartaruga alata dello Zambesi (Cycloderma frenatum ) \u00e8 una tartaruga d'acqua dolce della famiglia dei Trionichidi.\nDescrizione.\nIl carapace (di forma ovale e lungo fino a 56\u00a0cm) \u00e8 di colore verdastro; negli adulti \u00e8 completamente liscio, mentre negli esemplari giovani presenta una carena vertebrale e numerosi tubercoli sparsi. Il termine \u00abalata\u00bb deriva dalla presenza di due alette femorali situate sul piastrone che ricoprono le zampe quando vengono retratte nel carapace. Il piastrone \u00e8 bianco crema con alcune macchie grigiastre. La testa \u00e8 grigia o verde con cinque strisce nere longitudinali. Il mento e la gola sono bianchi e gli arti verdi grigiastri.\nDistribuzione e habitat.\nVive in Africa orientale, dal bacino del fiume Rufiji (Tanzania) a quello del fiume Save (Mozambico e Zimbabwe sud-orientale). Si incontra in torrenti, fiumi e stagni.\nBiologia.\nLa nidificazione va da dicembre a marzo. Loveridge e Williams videro delle femmine deporre le uova durante la stagione delle piogge, dopo 8 mesi di siccit\u00e0. Ogni nidiata \u00e8 composta solitamente da 15-25 uova dal guscio sottile, sferiche e di 30\u201335\u00a0mm di diametro. Dei piccoli sono stati avvistati tra dicembre e febbraio. Il loro carapace, lungo da 40 a 48\u00a0mm, presenta la stessa colorazione di quello degli adulti, ma ha toni pi\u00f9 accesi.\nLa tartaruga alata dello Zambesi \u00e8 carnivora e si nutre di pesci, chiocciole acquatiche, bivalvi e, forse, di anfibi. Sachsse sostiene che non catturi pesci solamente tendendo loro imboscate (come fa \"Chitra indica\"), ma anche, se necessario, inseguendoli per brevi distanze.\nQuesta specie \u00e8 molto timida e quando viene disturbata ritira la testa all'interno del guscio. Trascorre gran parte della sua esistenza nascosta tra il fango e la sabbia del fondale dei corsi d'acqua."}
{"id": "3539978", "revid": "767487", "url": "https://it.wikipedia.org/wiki?curid=3539978", "title": "Adele (film 1919)", "text": "Adele \u00e8 un film muto del 1919 diretto da Wallace Worsley. La sceneggiatura di Jack Cunningham si basa su \"The Nurse's Story: In Which Reality Meets Romance\", romanzo di Adele Bleneau, pubblicato a Indianapolis nel 1915. Produzione indipendente di Robert Brunton, il film aveva come interpreti Kitty Gordon, Mahlon Hamilton, Wedgwood Nowell e Joseph J. Dowling.\nTrama.\nA Washington Adele Bleneau, figlia di un famoso chirurgo della Louisiana, incontra e si innamora di Fraser, un capitano britannico. Il dottor Bleneau, accompagnato dalla figlia, infermiera della Croce Rossa, si imbarca su un piroscafo in partenza par la Francia. Durante la traversata, Adele attira l'attenzione del conte von Schulling, un diplomatico tedesco, che si sente attratto da lei. Giunti in Francia, Adele organizza una squadra di salvataggio per andare in soccorso di Fraser, rimasto ferito in azione. Nella stessa stanza d'ospedale dove viene ricoverato, si trova anche von Schelling, ma Adele giunge in tempo a salvare il capitano, proprio quando l'ospedale viene attaccato dai tedeschi che lo bombardano per, alla fine, conquistarlo. Posta davanti alla scelta di fare la spia o di vedere Fraser fucilato, Adele accetta di collaborare con i tedeschi, localizzando i cannoni inglesi. Ne riferisce, per\u00f2, al comando britannico che trova la scappatoia di farsi colpire dei vecchi cannoni obsoleti, mentre viene organizzato un contrattacco che risulta vittorioso. Aggredita da von Schulling, Adele lo uccide.&lt;br&gt;A guerra finita, dopo la firma dell'armistizio, Fraser e Adele si sposano.\nProduzione.\nIl film fu prodotto da Robert Brunton per la United Picture Theatres of America Inc. Venne girato a Hollywood, negli studios di Brunton, con il titolo di lavorazione \"The Nurse\".\nDistribuzione.\nDistribuito dalla United Picture Theatres of America Inc., il film usc\u00ec nelle sale cinematografiche statunitensi il 26 gennaio 1919.\nNon si conoscono copie ancora esistenti della pellicola che viene considerata presumibilmente perduta."}
{"id": "3539980", "revid": "767487", "url": "https://it.wikipedia.org/wiki?curid=3539980", "title": "Fammi male e coprimi di violenza", "text": "Fammi male e coprimi di violenza (\"P\u00e9n\u00e9lope, folle de son corps\") \u00e8 un film del 1973 diretto da Alain Magrou. Dramma erotico con protagonisti Janine Reynaud e Philippe Gast\u00e9, il film fu distribuito in Francia il 15 febbraio 1973 da Les Films Hustaix e in Italia il 14 marzo 1974.\nTrama.\nSu una delle isole Gl\u00e9nan, P\u00e9n\u00e9lope sta aspettando il marito Ulysse, capo della comunit\u00e0, che pesca al largo di Dakar. Per passare il tempo nella sua piccola locanda, presta il suo corpo, senza alcun rimorso, ai quattro amici di suo marito. Ma una notte, quando i suoi abbracci con il guardiano del faro durano pi\u00f9 a lungo del solito, il faro non viene acceso in tempo e una barca a vela inglese, pilotata da Typhaine, si incaglia sulla spiaggia. A bordo si trovano due giovani vergini inglesi, Eunice e Pamela. Typhaine \u00e8 sedotto da P\u00e9n\u00e9lope, mentre le sue due passeggere scoprono l'amore, una con un corpulento vecchio lupo di mare in pensione, l'altra con un cacciatore di conigli. Al ritorno di Ulysse, quest'ultimo perdona la moglie proclamando tra le sue braccia le sue concezioni liberali e naturali dell'amore, mentre la barca con i suoi tre occupanti si allontana."}
{"id": "3539982", "revid": "767487", "url": "https://it.wikipedia.org/wiki?curid=3539982", "title": "Penelope, la magnifica ladra", "text": "Penelope, la magnifica ladra (\"Penelope\"), \u00e8 un film del 1966 diretto da Arthur Hiller e con protagonista Natalie Wood.\nTrama.\nUna cleptomane sottrae 60.000 dollari dalla banca dove lavora il marito, ma poi li restituisce. Confessa il tutto al marito ma questi non le crede. Nel frattempo viene accusata del furto un'altra donna; per scagionare quest'ultima e per attirare l'attenzione su di s\u00e9, la cleptomane rapina una seconda volta la stessa banca e consegna il bottino alla polizia. La donna \u00e8 scagionata e lei non \u00e8 arrestata perch\u00e9 il marito non sporge denuncia."}
{"id": "3539985", "revid": "486946", "url": "https://it.wikipedia.org/wiki?curid=3539985", "title": "Lista di strade italiane pericolose", "text": ""}
{"id": "3539992", "revid": "380453", "url": "https://it.wikipedia.org/wiki?curid=3539992", "title": "Servi\u00e7o Social da Ind\u00fastria (pallavolo maschile)", "text": "Il Servi\u00e7o Social da Ind\u00fastria \u00e8 una societ\u00e0 pallavolistica brasiliana, con sede a San Paolo: milita nel campionato brasiliano di Superliga S\u00e9rie A."}
{"id": "3539994", "revid": "6923", "url": "https://it.wikipedia.org/wiki?curid=3539994", "title": "Friedrichshafen G.II", "text": "Il Friedrichshafen G.II, designazione aziendale FF 38, era un bombardiere bimotore biplano sviluppato dall'azienda tedesco imperiale Flugzeugbau Friedrichshafen GmbH negli anni dieci del XX secolo e prodotto, oltre che dalla stessa, anche su licenza dalla Daimler-Motoren-Gesellschaft.\nUtilizzato dalla Luftstreitkr\u00e4fte, la componente aerea del Deutsches Heer (l'esercito imperiale tedesco), durante le prime fasi della prima guerra mondiale, il G.II venne presto sostituito dal successivo Friedrichshafen G.III, caratterizzato dalle maggiori dimensioni ed equipaggiato con un impianto motore dalla maggior potenza disponibile.\nStoria del progetto.\nDurante le prime fasi del primo conflitto mondiale l'Idflieg, organismo deputato allo sviluppo dell'aviazione militare tedesca, aveva deliberato una specifica relativa a grandi velivoli in grado di trasportare un consistente carico di bombe da caduta che identific\u00f2 come G-Typ invitando le aziende aeronautiche nazionali a fornire dei prototipi per la valutazione.\nTra le aziende che risposero all'appello ci fu anche la Flugzeugbau Friedrichshafen con un progetto sviluppato nel 1915 dal loro capo progettista Karl Gehlen ed identificato dall'Idflieg come Friedrichshafen G.I. Tuttavia, bench\u00e9 il prototipo fosse stato giudicato positivamente, era evidente che per risultare efficace in servizio avrebbe dovuto essere ulteriormente sviluppato, rimanendo cos\u00ec l'unico esemplare costruito. A tale scopo Gehlen decise di intervenire sulla cellula (per diminuire la sezione frontale del velivolo), sulla velatura (riducendo da tre a sole due coppie i montanti interalari per lato) e sull'impennaggio (abbandonando la soluzione a doppia deriva per una con un singolo elemento verticale). Data inoltre la disponibilit\u00e0 di unit\u00e0 propulsive di maggior potenza vennero sostituiti i Benz Bz.III che equipaggiavano il G.I con una coppia di Benz Bz.IV dalla stessa architettura, 6 cilindri in linea raffreddati a liquido, ma in grado di fornire 50 PS (da \"Pferdest\u00e4rke\", cavallo vapore in lingua tedesca) nominali pi\u00f9 dei precedenti.\nPresentato alla valutazione della commissione esaminatrice Idflieg, questa ne autorizz\u00f2 la produzione in serie che venne assegnata, oltre che all'azienda che lo aveva sviluppato anche alla Daimler. Al termine della produzione furono 35 gli esemplari costruiti, 18 usciti dagli stabilimenti Friedrichshafen ed i rimanenti 17 dalla Daimler.\nImpiego operativo.\nIl G.II inizi\u00f2 ad essere consegnato ai reparti di bombardamento della Luftstreitkr\u00e4fte dislocati sul fronte occidentale e sulla Macedonia, dove \u00e8 stato in gran parte utilizzato in missioni di bombardamento tattico. Dopo che inizialmente queste vennero effettuate di giorno, a causa delle numerose perdite accusate i tedeschi furono costretti a compiere per la maggior parte attacchi notturni."}
{"id": "3539995", "revid": "1573940", "url": "https://it.wikipedia.org/wiki?curid=3539995", "title": "Lissemys", "text": "Lissemys \u00e8 un genere della famiglia dei Trionichidi. Comprende tre specie di tartarughe d'acqua dolce diffuse in Asia:\nVivono in Bangladesh, India, Myanmar, Nepal, Pakistan, Sri Lanka e Thailandia. \"L. punctata\" \u00e8 particolarmente diffusa nei fiumi Indo e Gange.\nSono le uniche tre specie delle cosiddette \u00abtartarughe alate\u00bb (cos\u00ec chiamate per la presenza di due alette femorali situate sul piastrone che ricoprono le zampe quando vengono retratte nel carapace) originarie del continente asiatico. Le altre specie (classificate nei generi \"Cyclanorbis\" e \"Cycloderma\") sono infatti originarie dell'Africa. Con un carapace lungo al massimo 40 cm, le specie del genere \"Lissemys\" sono entrambe pi\u00f9 piccole delle loro cugine africane."}
{"id": "3539996", "revid": "6923", "url": "https://it.wikipedia.org/wiki?curid=3539996", "title": "Tandon", "text": "Tandon Corporation \u00e8 stata un'azienda produttrice di dischi rigidi e personal computer che ha operato dalla seconda met\u00e0 degli anni settanta agli inizi degli anni novanta. La societ\u00e0 \u00e8 fallita nel 1993.\nStoria.\nFondata da Sirjang Lal Tandon nel 1976 per commercializzare i floppy disk a doppio strato inventati dallo stesso Tandon, Tandon ben presto commercializz\u00f2 anche dischi rigidi, inizialmente utilizzati da Commodore e Victor.\nNel 1985 Chuck Peddle, uno degli inventori del microprocessore MOS Technology 6502, pass\u00f2 a lavorare in Tandon. Nello stesso anno Tandon entr\u00f2 nel mercato dei personal computer producendo degli IBM compatibili venduti inizialmente da Tandy Corporation come Tandy 1200 e poi, nel 1986, direttamente da Tandon stessa come Tandon PCX.\nNonostante un fatturato di 280 milioni di dollari registrato nel 1987, Tandon decise di vendere nel 1988 il proprio reparto dischi rigidi a Western Digital per 49 milioni di dollari, concentrandosi sulla sola produzione di computer.\nNel 1991 registr\u00f2 un fatturato di 400 milioni di dollari ma, nonostante questo notevole traguardo, la situazione economica lentamente peggior\u00f2 tanto che nel 1993 la societ\u00e0 fu costretta a dichiarare bancarotta.\nSuccessivamente (1994) Sirjang Tandon fond\u00f2 la JT Storage, orientata anch'essa alla produzione di dischi rigidi."}
{"id": "3539999", "revid": "61051", "url": "https://it.wikipedia.org/wiki?curid=3539999", "title": "Allievo Cant\u00f9", "text": ""}
{"id": "3540006", "revid": "287204", "url": "https://it.wikipedia.org/wiki?curid=3540006", "title": "Notte delle Fiandre", "text": "La Notte delle Fiandre (in olandese \"De Nacht van Vlaanderen\") \u00e8 un evento di atletica leggera che si svolge dal 1980 a Torhout, in Belgio; tradizionalmente la data coincide con il terzo venerd\u00ec del mese.\nL'evento nacque come campionato nazionale di ultramaratona sulla distanza di 100\u00a0km, ma dal 1991 viene dato spazio anche alla maratona e gare minori accessorie. La gara di 100\u00a0km \u00e8 inoltre riconosciuta dalla federazione internazionale dell'ultramaratona ed \u00e8 stata diverse volte valevole per il campionato mondiale ed europeo di specialit\u00e0.\nIl record delle vittorie appartiene a Jean-Paul Praet, atleta belga che si \u00e8 aggiudicato 8 volte la competizione.\nIl percorso.\nSi tratta essenzialmente di un percorso piatto, senza particolari dislivelli, che ne fa una gara relativamente abbordabile anche per i principianti. Attualmente la maratona prevede un giro di circa 23\u00a0km pi\u00f9 un giro da poco pi\u00f9 di 19\u00a0km che coprono strade di campagna fra Torhout e la vicina Lichtervelde. I partecipanti della 100\u00a0km, dopo la maratona proseguono per altri 3 giri da 19\u00a0km."}
{"id": "3540007", "revid": "729019", "url": "https://it.wikipedia.org/wiki?curid=3540007", "title": "J\u00f3zef Unrug", "text": "Biografia.\nNato con il nome tedesco di Joseph Michael Hubert von Unruh, era figlio di Thadd\u00e4us Gustav von Unruh, maggior generale dell'esercito prussiano di origini polacche. Dopo essersi diplomato al \"gymansium\" di Dresda, Unrug entr\u00f2 nell'accademia navale di Kiel uscendone il 1\u00ba aprile 1904 come aspirante ufficiale della Marina imperiale tedesca; conseguito il grado di tenente il 27 settembre 1907, serv\u00ec come ufficiale sugli incrociatori SMS \"Munich\" e SMS \"Niobe\" e sulla corazzata SMS \"Braunschweig\". Dal giugno del 1911 all'agosto del 1913 prest\u00f2 servizio come ufficiale presso la Scuola di Ispezione Nautica di Flensburg, facendo anche da assistente del comandante delle scuola. Allo scoppio della prima guerra mondiale Unrug prestava servizio come ufficiale sulla corazzata SMS \"Friedrich der Grosse\", ma a partire dal 1915 fu assegnato ai sommergibili, prestando servizio sui battelli UB 25, UC 11 ed UC 28, ricevendo una promozione al grado di capitano ed il comando di una flottiglia di U-Boot.\nTerminato il conflitto, Unrug si offr\u00ec volontario come ufficiale del nuovo esercito della Polonia, tornata indipendente nel 1918; dopo aver prestato servizio durante la guerra sovietico-polacca tra il febbraio del 1919 ed il marzo del 1921, fu assegnato alla neonata marina militare polacca, divenendo nel 1920 primo direttore dell'Ufficio Idrografico di Danzica e dirigendo, in questa veste, l'acquisto di una delle prime unit\u00e0 navali polacche, il vascello idrografico ORP \"Pomorzanin\". Nel 1922 fu capo di stato maggiore del comando della flotta polacca, ma chiese di essere messo nella riserva nel 1923; nel 1925 fu richiamato in servizio attivo dallo stesso presidente Stanis\u0142aw Wojciechowski, il quale gli affid\u00f2 il comando della marina polacca. Ottenne il grado di contrammiraglio il 1\u00ba gennaio 1933.\nIl 1\u00ba settembre 1939 la Germania attacc\u00f2 la Polonia, dando cos\u00ec avvio alla seconda guerra mondiale; la marina polacca non si fece trovare impreparata dallo scoppio della guerra, avendo gi\u00e0 approntato diversi piani operativi: le principali unit\u00e0 di superficie si trasferirono in Gran Bretagna (operazione Peking) per evitare di rimanere intrappolate nel mar Baltico dalle superiori forze tedesche, mentre le unit\u00e0 subacquee si disposero in posizioni prefissate nella baia di Danzica (operazione Worek), per attaccare qualsiasi trasporto nemico diretto sulla costa del corridoio polacco; in ogni caso la superiorit\u00e0 numerica tedesca era schiacciante, e le poche unit\u00e0 della marina polacca furono ben presto neutralizzate o costrette a rifugiarsi in porti neutrali entro la met\u00e0 di settembre. Unrug stesso rimase asserragliato nel suo comando sulla penisola di Hel, completamente tagliato fuori dal resto del paese dopo le prime fasi dell'offensiva tedesca; la penisola infine capitol\u00f2 il 1\u00ba ottobre 1939, una delle ultime piazzeforti polacche ad alzare bandiera bianca.\nUnrug trascorse quindi il resto della guerra come prigioniero dei tedeschi, venendo trasferito in diversi campi per prigionieri di guerra come l'Oflag II-C di Woldenberg, l'Oflag XVIII-C di Spittal an der Drau, lo Stalag X-B di Sandbostel, l'Oflag IV-C di Colditz (famoso campo di massima sicurezza, specificamente destinato agli alti ufficiali Alleati prigionieri), ed infine l'Oflag VII-A di Murnau. Come ex ufficiale della marina imperiale, Unrug fu trattato con rispetto dai tedeschi, ricevendo spesso visite da parte dei suoi ex colleghi nel tentativo di convincerlo a passare dalla parte della Germania: in questo senso Unrug si dimostr\u00f2 scarsamente collaborativo, respingendo ogni richiesta; arriv\u00f2 al punto di rifiutarsi di parlare in tedesco con i suoi interlocutori e di pretendere la presenza di un interprete ai colloqui, nonostante la sua conoscenza della lingua tedesca fosse superiore a quella del polacco.\nUnrug fu liberato dai reparti statunitensi nel 1945 dal campo di Murnau; si rifiut\u00f2 di rientrare in Polonia, allora governata da un regime comunista, ed offr\u00ec i suoi servigi al governo in esilio della Polonia a Londra, servendo come capo della Direzione della Marina Militare. Promosso a viceammiraglio il 2 settembre 1946, lasci\u00f2 il servizio attivo nel 1948 per poi trasferirsi in Francia nel 1955. J\u00f3zef Unrug mor\u00ec il 28 febbraio 1973 nell'ospedale per veterani polacchi di Lailly-en-Val, in Francia, all'et\u00e0 di 88 anni; il 5 marzo seguente fu seppellito nel cimitero di Montr\u00e9sor, mentre nel 1976 una targa in suo onore fu eretta nella chiesa di Oksywie, sobborgo di Gdynia. Il 24 settembre 2018 le ceneri di J\u00f3zef Unrug e della moglie furono dissotterrate e trasferite a Gdynia per una cerimonia di funerali di stato."}
{"id": "3540008", "revid": "124931363", "url": "https://it.wikipedia.org/wiki?curid=3540008", "title": "Apriglianello", "text": "Apriglianello \u00e8 una frazione di Crotone e dista dal capoluogo di provincia 7,23\u00a0km.\nConfini.\nApriglianello confina a nord con il territorio del comune di Scandale, paese posto a 27\u00a0km; ad ovest e a sud con il territorio del comune di Cutro, paese posto ad 18\u00a0km; ad est con il territorio del comune di Crotone, di cui ne costituisce, insieme a Papanice, la parte pi\u00f9 interna verso le prime colline del Marchesato.\nEtimologia e popolazione.\nIl nome Apriglianello non ha significati o origini particolari, in quanto deriva da \"Apriliano\" ed \u00e8 legato alla colonizzazione romana; esso ricorda il \"dominus\" del luogo, un certo Aprilius, latifondista che sul suo \u201c\"fundus\"\u201d con servi e schiavi fond\u00f2 una villa-fattoria per lo sfruttamento agricolo.\nGli abitanti di Apriglianello vengono chiamati \"apriglianellesi\", da non confondere con gli \"apriglianesi\" (abitanti di Aprigliano, piccolo comune del cosentino).\nNel dialetto locale paese e popolazione vengono chiamati rispettivamente \"Brigghianeddu\" e \"brigghianeddisi\".\nStoria.\nL'elemento storico rilevante di Apriglianello \u00e8 senza dubbio il \"Palazzo Suriano-Lucifero\", risalente alla met\u00e0 del Seicento. Esso deve questa sua denominazione a due delle famiglie che, nel corso degli anni, lo hanno posseduto. Esso pu\u00f2 essere classificato come \"palazzo nobiliare rurale\" avente destinazione d'uso prevalentemente come abitazione per la famiglia dei nobili proprietari del feudo. Intorno al palazzo si estende una pineta, la cui messa a dimora risale ad antica data.\nNelle vicinanze \u00e8 situata la chiesa di San Giovanni, di epoca antecedente rispetto al palazzo stesso, che completa la struttura sociale del villaggio indicando come la passata comunit\u00e0 agricola sia stata organizzata come un piccolo villaggio autosufficiente. Essa, per le ridotte dimensioni, \u00e8 da considerarsi pi\u00f9 propriamente una cappella, ristrutturata negli anni ottanta per evitare che andasse in rovina.\nAttualmente gli unici edifici antichi rimasti, dei tanti che vi sorgevano in origine, sono appunto il palazzo e la cappella.\nCollegamenti.\nGli accessi al paese attualmente avvengono tramite due strade, entrambe collegate alla Strada statale 106 Jonica: la Strada statale 107 Silana Crotonese \"bis\", che d\u00e0 l'accesso alla zona da nord, e la SP 52, che permette l'accesso da sud.\nIn passato vi era anche una stazione ferroviaria, collegata alla linea della ferrovia Crotone-Petilia Policastro, ormai abbandonata a causa della soppressione della linea ferroviaria stessa, avvenuta nel 1972."}
{"id": "3540011", "revid": "124931367", "url": "https://it.wikipedia.org/wiki?curid=3540011", "title": "Carpentieri (Crotone)", "text": "Carpentieri \u00e8 una frazione di Crotone, dista dal capoluogo di provincia 10,49\u00a0km.\nStoria.\nIl nome della frazione deriva dal nome della famiglia Carpentieri ancora presente nel Seicento in Santa Severina. Ancora alla met\u00e0 dell'Ottocento la localit\u00e0 era disabitata ed era attraversata da una strada vicinale, che da Crotone raggiungeva il fiume Neto. Per Chiusa Grimaldi, Crepacuore, Brasimatello, Martorani, Carpentieri, Schiavone e Corazzello si arrivava ai Mulini di Neto, dove avveniva l'attraversamento del fiume (1868).\nIl luogo.\n\u00c8 costituita da un esteso piano circondato per buona parte da basse colline. Essa \u00e8 situata non molto lontano dal fiume Neto ed era attraversata dall'antica via che collegava Crotone con Santa Severina e la vallata."}
{"id": "3540016", "revid": "767487", "url": "https://it.wikipedia.org/wiki?curid=3540016", "title": "Without Benefit of Clergy", "text": "Without Benefit of Clergy \u00e8 un film muto del 1921 diretto da James Young. La storia e la sceneggiatura del film sono firmate da Rudyard Kipling che si cimenta anche come scenografo.\nTrama.\nJohn Holden, un ingegnere inglese che lavora in India, salva un giorno Ameera, una bella ragazza, da un corteggiatore importuno. Affascinato dalla fanciulla, Holden offre una dote generosa per poterla sposare. Il matrimonio si riveler\u00e0 un'unione felice, rallegrata anche dalla nascita di un bambino. Ma la felicit\u00e0 sar\u00e0 di breve durata: il piccolo muore e John, per lavoro, \u00e8 costretto a lasciare la moglie a Lahore. Quando ritorner\u00e0, trover\u00e0 Ameera in fin di vita, vittima di un'epidemia di colera.\nProduzione.\nIl film fu prodotto dalla Robert Brunton Productions\nDistribuzione.\nIl copyright del film, richiesto dalla Robert Brunton Productions, fu registrato il 2 giugno 1921 con il numero LU16677.\nDistribuito dalla Path\u00e9 Exchange, il film usc\u00ec nelle sale cinematografiche statunitensi il 19 giugno 1921.\nCopia completa della pellicola si trova conservata negli archivi della UCLA Film And Television Archive di Los Angeles e negli Archives Du Film Du CNC di Bois d'Arcy."}
{"id": "3540019", "revid": "1318658", "url": "https://it.wikipedia.org/wiki?curid=3540019", "title": "10th Armored Division (United States Army)", "text": "La 10\u00aa Divisione corazzata (in inglese 10th Armored Division) era una divisione corazzata dell'Esercito statunitense che combatt\u00e9 con distinzione durante la seconda guerra mondiale; ebbe un ruolo di rilievo soprattutto nella difficile difesa della citt\u00e0 strategica di Bastogne, durante l'offensiva a sorpresa tedesca nelle Ardenne.\nStoria.\nEntrata in linea nell'autunno del 1944 sul fronte occidentale, venne impegnata in combattimento, inquadrata nel 20\u00ba Corpo d'armata della 3\u00aa Armata del generale George Patton in Lorena, contribuendo alla conquista di Metz.\nLa divisione corazzata gioc\u00f2 un ruolo molto importante durante la battaglia delle Ardenne; trasferita d'urgenza dalla armata di Patton alla 1\u00aa Armata del generale Courtney Hodges, in grave difficolt\u00e0 di fronte all'attacco tedesco, uno dei suoi \"Combat Command\" venne schierato subito alla pereferia di Bastogne per frenare l'avanzata nemica. Impegnato a piccoli gruppi, il \"Combat Command B\" del colonnello William L. Roberts sub\u00ec gravi perdite contro i panzer, ma riusc\u00ec ugualmente a rallentarne l'avanzata prima di ripiegare e rimanere accerchiato a Bastogne insieme ai paracadutisti della 101\u00aa Divisione aviotrasportata. I resti del \"Combat Command B\" contribuirono validamente alla difesa della citt\u00e0 fino all'arrivo dei soccorsi.\nLa divisione \"Tiger\" (soprannome ufficiale della unit\u00e0 corazzata) ricevette elogi per la sua condotta durante la battaglia delle Ardenne, e nel febbraio 1945 torn\u00f2 nei ranghi della 3\u00aa Armata del generale Patton con cui condusse la campagna del Palatinato, coronata dalla conquista di Treviri e dal superamento della Mosella. Nell'ultima fase dell'invasione della Germania la 10\u00aa \"Armored\", ora assegnata alla 7\u00aa Armata del generale Alexander Patch, si distinse ancora, avanzando in Baviera, liberando il 27 aprile 1945 il campo di Dachau e arrivando in territorio austriaco. Dopo la vittoria la 10\u00aa Divisione corazzata venne mantenuta come unit\u00e0 di riserva negli Stati Uniti fino al 1957 quando venne definitivamente disattivata."}
{"id": "3540020", "revid": "106456", "url": "https://it.wikipedia.org/wiki?curid=3540020", "title": "Mario Molli", "text": "Carriera.\nHa esordito con una piccola parte nel film-commedia \"Scusi, lei \u00e8 favorevole o contrario\"?, interpretando il maggiordomo di Alberto Sordi. La sua carriera cinematografica come attore \u00e8 cominciata comunque nei film \"La sciantosa\" (1971), a fianco di Anna Magnani, e nella serie televisiva \"La vita di Leonardo da Vinci,\"sempre del 1971, dove ricopriva il ruolo di Verrocchio. Nel 1989 ha curato le scenografie di due film statunitensi, \"Il dono del silenzio\" e \"Il treno\". Ha lavorato per il cinema e per la televisione.Si ricorda in particolare la scenografia eseguita per \"Le rose di Danzica\", diretto da Alberto Bevilaqua. Tornato a Firenze, dopo aver trascorso anni a New York, Londra, Parigi e Roma, ha continuato a dedicarsi alla sua seconda passione, la pittura, alternandola alla lavorazione dei pi\u00f9 svariati materiali, dal legno al cartone al cemento, che utilizzava anche per creare i dipinti.\nTelevisione.\nNel periodo 1996 - 1999 ha partecipato alla rubrica pubblicitaria televisiva \"Carosello\" insieme a Gabriel Briand, Susanne Loret, Poldo Bendandi, Leo Gavero e Gino Padelletti pubblicizzando il sapone per lavatrici Dixan della Henkel Italiana."}
{"id": "3540024", "revid": "1505830", "url": "https://it.wikipedia.org/wiki?curid=3540024", "title": "Lavoratore della conoscenza", "text": "Un lavoratore della conoscenza \u00e8 un individuo che, all'interno di un determinato contesto, opera e comunica in modo prevalente con la conoscenza.\nSi annoverano in questa categoria: ruoli professionali collegati con le tecnologie dell'informazione e della comunicazione, docenti, \nbibliotecari, avvocati, agronomi, architetti, ingegneri, medici, infermieri e scienziati e divulgatori ecc. La richiesta di questa specifica tipologia di figura lavorativa \u00e8 in aumento a causa della crescente domanda del mercato del lavoro."}
{"id": "3540025", "revid": "198277", "url": "https://it.wikipedia.org/wiki?curid=3540025", "title": "Amatori Rugby Milano 1990-1991", "text": ""}
{"id": "3540029", "revid": "300067", "url": "https://it.wikipedia.org/wiki?curid=3540029", "title": "Episodi di True Blood (quarta stagione)", "text": "La quarta stagione della serie televisiva True Blood, composta da 12 episodi, \u00e8 stata trasmessa sul canale statunitense HBO dal 26 giugno all'11 settembre 2011.\nIn Italia, la stagione \u00e8 andata in onda in prima visione sul canale satellitare Fox dal 23 novembre 2011 all'8 febbraio 2012. In chiaro, la stagione \u00e8 stata trasmessa su MTV dal 19 dicembre 2012 al 23 gennaio 2013.\nDurante questa stagione entrano nel cast principale Lauren Bowles, Janina Gavankar, Fiona Shaw, Jessica Tuck e Joe Manganiello, mentre ne escono Marshall Allman, Kevin Alejandro, Fiona Shaw e Jessica Tuck. Michael Raymond-James, Lois Smith, Adina Porter, Michael McMillian e Lindsay Pulsipher ricompaiono come guest star. Scott Foley, Gregg Daniel e Tara Buck compaiono come guest star.\nCasa dolce casa.\nTrama.\nSookie giunge con Claudine nel mondo delle fate, dove incontra il fattorino Barry e suo nonno Earl, scomparso vent'anni prima. Presto scopre che le fate le hanno mentito e che lei e gli altri esseri umani sono l\u00ec solo perch\u00e9 le fate vogliono chiudere per sempre il portale tra i due mondi. Sookie riesce a tornare a Bon Temps con il nonno grazie all'aiuto del fratello di Claudine, ma poco dopo l'uomo muore per aver mangiato i frutti luminosi delle fate. Sookie scopre che \u00e8 sparita per un anno e che suo fratello Jason, ormai diventato un agente di polizia, ha venduto la sua casa ad un acquirente misterioso. Allora Sookie assume Portia Bellefleur, la sorella avvocato di Andy, per riacquistare la sua casa. Intanto Andy \u00e8 diventato dipendente dal V e Jason fatica a controllarlo. Nel frattempo, Bill ed Eric lavorano con i media per riconquistare l'opinione pubblica umana dopo l'omicidio in diretta di Russell Edgington. Jessica scopre che vivere con Hoyt non \u00e8 facile, per via delle difficolt\u00e0 a conciliare le sue esigenze da vampira con quelle umane del fidanzato. Bill \u00e8 diventato il nuovo re prendendo il posto della regina della Louisiana. Jesus convince Lafayette a partecipare a un incontro della congrega di una potente strega, Marnie, che dimostra subito un vivo interesse per lui. Il bambino di Arlene, Mikey, mostra tratti inquietanti e la donna lo trova circondato da bambole decapitate. Dopo aver lasciato Bon Temps, Tara si \u00e8 stabilita a New Orleans, dove combatte in una gabbia con il nome di Toni e ha una relazione con la compagna lottatrice Naomi. Jason torna a Hotshot, di cui \u00e8 l'unico guardiano dalla scomparsa di Crystal, ma \u00e8 tradito dagli abitanti e chiuso in un congelatore. Alla fine dell'episodio, Eric fa visita a Sookie e le rivela che \u00e8 stato lui a comprare casa sua per possedere anche lei, che dichiara sua.\nSua maest\u00e0.\nTrama.\nJason \u00e8 tenuto prigioniero dalla famiglia Norris. La convivenza ha logorato il rapporto tra Jessica e Hoyt, il cui legame sembra quasi forzato. Eric tenta di persuadere Sookie a diventare sua. Sookie si reca quindi da Bill per cercare di impossessarsi nuovamente di casa sua e ostacolare i piani di Eric. Una volta arrivata alla residenza di Bill, la ragazza scopre che il vampiro nel frattempo \u00e8 diventato il re della Louisiana. Grazie ai ricordi di Bill, si racconta il suo primo incontro con Nan Flanagan, portavoce della Lega Americana Vampiri, avvenuto a Londra nel 1982. In quell'occasione Nan chiese a Bill di infiltrarsi come spia nel Regno della Louisiana, per predisporre la fine della monarchia della Regina Sophie-Anne Leclercq. Bill dice a Sookie che, sfortunatamente, non c'\u00e8 niente che possa fare per fermare Eric. Tara fa visita a Sookie. La loro amicizia si riconferma, nonostante il tempo trascorso. Sookie decide di raggiungere il Fangtasia e chiedere a Pam di intercedere in suo favore con Eric. Pam, progenie di Eric, ribadisce per\u00f2 la sua fedelt\u00e0 verso il suo creatore e consiglia Sookie di accettare le proposte di Eric. Intanto, Tara, convinta da Lafayette e Jesus, partecipa ad un incontro di streghe durante il quale Marnie, capo della congrega, esprime la sua volont\u00e0 di resuscitare un essere umano dopo il successo avuto con il pappagallino. Eric, su ordine di Bill, si reca da Marnie durante l'incontro e le intima di sciogliere la sua congrega. Marnie si rifiuta e contrasta Eric con un sortilegio. Marnie \u00e8 in realt\u00e0 posseduta da una strana entit\u00e0 molto potente, che fa s\u00ec che Eric perda la memoria. Al Fangtasia, Sookie incontra Jessica e la sorprende a nutrirsi di un ragazzo che non \u00e8 Hoyt. Intanto, ad Hotshot, Felton e Crystal Norris annunciano a Jason di volerlo trasformare in una pantera mannara. Felton sembra essere sterile e lo scopo \u00e8 quello di far procreare a Jason e Crystal una nuova \"cucciolata\" di pantere mannare, garantendo cos\u00ec una discendenza alla specie. Sam mostra interesse per una speciale mutaforma, Luna, la quale rivela di essere in grado trasformarsi anche in un altro essere umano. Sam scopre che suo fratello Tommy in realt\u00e0 non ha alcuna invalidit\u00e0 dovuta allo sparo e Tommy gli chiede di poter riallacciare i rapporti. Felton e Crystal, trasformatisi in pantere, attaccano Jason per iniziarne la trasformazione. Sookie, di ritorno dal Fangtasia, incontra Eric smemorato sul ciglio della strada.\nTabula rasa.\nTrama.\nJason viene tenuto prigioniero dalle pantere mannare come padre potenziale di tutte le future pantere, quando si risveglia Jason trova Crystal e tutte le altre ragazze pronte a violentarlo. Pam chiede a Sookie di tenere Eric prigioniero in casa sua lei inizialmente contraria accetta. Dopo questa decisione Sookie si reca da Alcide che ora vive con Debbie, la sua ex ragazza ormai disintossicata dal V, a Shreveport. La ragazza chiede scusa alla telepate per aver tentato di ucciderla ma Sookie se ne va. Jessica dopo aver confessato a Hoyt di essersi nutrita di un altro ragazzo durante la loro crisi, da ad Arlene la sua bambola di quando era bambina. Una bambola inquientante che continua a spostarsi per tutta la casa dei Fowler. Portia fa una proposta sessuale a Bill. Jesus, Lafayette e Tara si recano al fangtasia per chiedere perdono a Pam, questa li invita a portargli Marnie entro 24 ore. Nel frattempo Tommy a casa di Maxine riceve la visita di un agente bancario che gli propone dei soldi per acquistare i diritti della sacca di gas sotto la casa della madre di Hoyt. Claudine si presenta a casa di Sookie chiedendole di tornare nel mondo delle fate, ma dopo che questi rifiuta arriva Eric che uccide Claudine bevendone tutto il sangue.\nResta con me.\nTrama.\nDopo aver bevuto tutto il sangue di fata Eric, ubriaco, scappa da casa della ragazza. Si accorge di essere in grado di camminare al sole e rimane fuori durante il giorno andando a nuotare al lago. L'effetto del sangue improvvisamente svanisce ma Sookie e Alcide lo portano velocemente a casa. Jason aiutato da Becky uccide Felton e scappa da Hotshot, si rifugia su un albero viene poi raggiunto da Crystal e Timbo e dopo aver colpito con un ramo Timbo scaccia per sempre la ragazza. Hoyt e Jessica mentre viaggiano in macchina vedono Jason in fin di vita sulla strada e per salvarlo la vampira gli fa bere il suo sangue. Nan dice a Bill che per lei le streghe non rappresentano un problema reale, intanto Bill scopre che Portia \u00e8 in realt\u00e0 una sua discendente e allora la ipnotizza facendola scappare da lui. Pam stanca degli scarsi progressi avuti da Tara, Jesus e Lafayette si reca da Marnie per farle invertire l'incantesimo ma una volta l\u00ec la strega viene nuovamente impossessata da Antonia e scaglia un incantesimo di decomposizione contro Pam. Bill si reca a casa di Sookie per cercare Eric ma questa si rifiuta di farlo entrare. Arlene e Terry nel frattempo sono sempre pi\u00f9 spaventati dal figlio quando trovano la scritta \"il bambino non \u00e8 tuo\" sul muro. Sam scopre che il padre di Emma, l'ex marito di Luna, \u00e8 Marcus il capobranco di Shrevoport e che \u00e8 molto geloso. Tommy si reca dalla madre per salutarlo per\u00f2 il padre per utilizzarlo ancora come cane da combattimento lo incatena e non lo lascia andare via. \nConoscere il nemico.\nTrama.\nTommy combatte e uccide Joe Lee, ma per errore uccide anche la madre chiede quindi aiuto a Sam che lo aiuta a disfarsi dei cadaveri in una palude. Bill ipnotizza Portia per farle avere paura di lui. Naomi scopre il vero nome di Tara e la chiama al telefono per chiederle spiegazioni. Tara nel frattempo scopre che Eric si trova a casa di Sookie e dopo aver elencato tutti i crimini commessi dal vampiro se ne va, il vampiro sente la conversazione e scappa per i sensi di colpa ma Sookie lo raggiunge e i due si baciano. Jason \u00e8 tormentato da sogni erotici su Jessica. Terry e Arlene spaventati dal figlio chiamano il reverendo Daniels per esorcizzare la casa. Alcide riceve la visita di Marcus il capobranco di Shreveport che lo rimprovera per non essersi ancora unito al suo branco. Jesus e Lafayette decidono di partire per il Messico per incontrare il nonno di Jesus per farsi insegnare un modo per invertire gli incantesimi di Marnie che nel frattempo grazie a Katerina viene arrestata da Bill. Bill chiama i quattro sceriffi della Louisiana per parlare del problema della strega e dell'inquisizione spagnola del 1600. Pam per errore si lascia scappare che Eric si trova a casa di Sookie e Bill corre quindi infuriato verso la casa della ragazza.\nChiaro di luna.\nTrama.\nBill, dopo aver fermato le effusioni fra Sookie ed Eric lo arresta, e convince la lega del vampiro che potrebbe essere usato come arma da negromanti cos\u00ec lo condanna alla vera morte. La casa di Arlene e Terry prende fuoco durante la notte, la donna \u00e8 molto spaventata poich\u00e9 non riesce a trovare il figlio ma lui e la bambola sono gi\u00e0 fuori. \u00c8 la notte di luna piena e Jason teme di potersi trasformare in una pantera mannara ma viene raggiunto e consolato da Jessica, anche Sookie \u00e8 preoccupata per il fratello e chiede aiuto ad Alcide che la informa che la trasformazione \u00e8 solo una questione di sangue. Debbie si unisce al gruppo di Shreveport senza dirlo ad Alcide, quando questi la scopre decide di unirsi anch'egli. In Messico Don Bartolo fa mordere Jesus da un serpente solo per dimostrargli che Lafayette \u00e8 un medium, infatti mentre il brujo \u00e8 agonizzante sul terreno Tio Luca lo zio di Jesus si impossessa di Lafayette e lo cura. Naomi arriva a Bon Temps per chiedere spiegazioni alla fidanzata e per continuare il rapporto mentre le due parlano arriva Pam al Merlotte che le assale. Marnie viene posseduta da Antonia ancora una volta, la strega fa un incantesimo per sottomettere Luis patino, il vampiro, ora sceriffo della Louisiana, che una volta l'aveva violentata. Tommy si trasforma in Sam, licenzia Sookie e copula con Luna quando poi Sam torna a casa trova il fratello privo di sensi sul pavimento. Bill decide di liberare Eric per amore di Sookie, poich\u00e9 capisce che il vampiro potrebbe renderla felice. Eric e Sookie i due copulano nel bosco sotto gli occhi di Alcide e Debbie che erano nel bosco in cerca di Sookie.\nIncontrare il sole.\nTrama.\nAntonia si libera dalla prigionia, con l'incantesimo di controllo fa uccidere Katerina da Luis e manda il vampiro ad uccidere il re, per\u00f2 Bill riesce ad ucciderlo per primo dopo essere stato informato che la strega \u00e8 tornata. Bill, per salvare i vampiri dall'imminente incantesimo di Antonia, ordina agli sceriffi di informare ogni vampiro di lasciare al pi\u00f9 presto lo Stato e per chi volesse restare di incatenarsi con l'argento durante il giorno. Dopo aver prestato giuramento al nuovo branco, Alcide e Debbie, preoccupati per Sookie, vanno a cercarla nel bosco e la vedono copulare con Eric. Quando Pam sta per uccidere Tara e Naomi viene interrotta dai passanti che la fotografano, allora promette vendetta alle donne. Cos\u00ec, per il suo bene, Tara lascia Naomi che torna a New Orleans. La Dr. Ludwig asporta la pelle a Pam ed esegue delle procedure per farla tornare come prima, per\u00f2 avr\u00e0 bisogno di punture per il resto della vita. Tara sconvolta per la fine della sua storia con Naomi, incontra Marnie/Antonia che la invita ad unirsi al suo gruppo di cui fa parte anche Holly e altri membri della comunit\u00e0 che dichiara guerra ai vampiri. Sam, dopo aver scoperto che Tommy ha assunto le sue sembianze e ha fatto sesso con Luna, lo caccia di casa. Holly e Andy escono per il loro appuntamento che non va per\u00f2 molto bene, in cucina del Merlotte intanto Lafayette vede Mavis, la stessa donna che aveva visto Mikey la notte dell'incendio. Antonia lancia l'incantesimo per far uscire alla luce del sole i vampiri, la maggior parte di essi sono salvi ma Jessica riesce a liberarsi delle catene, uccide una guardia e apre la porta per incontrare il sole, nel frattempo Jason accorso per salvarla viene fermato dalle guardie.\nLegame di sangue.\nTrama.\nJason arriva in tempo per salvare Jessica dalla luce del sole, la bacia, la riporta nella cella e la reincatena con l'argento. Arrivata la sera, Sookie ed Eric fanno l'amore dopo aver bevuto il sangue l'uno dell'altra. Bill chiama Marnie/Antonia per fissare un appuntamento al cimitero per mezzanotte. I lupi mannari nel frattempo decidono di stare fuori dalla battaglia fra streghe e vampiri e Debbie chiede ad \nAlcide di stare lontano da Sookie. Sam va a casa di Luna per chiederle scusa e dirle che suo fratello \u00e8 uscito ufficialmente dalla sua vita, ma mentre lei lo sta per mandare via esce Emma che chiede a Sam di giocare con lei alle barbie; durante la cena arriva Marcus, il padre di Emma nonch\u00e9 capobranco di Shreveport, che lo minaccia. Nel frattempo, Tommy si trasforma in Maxine e dopo aver accettato l'offerta della banca per l'acquisto dei diritti della sacca di gas sotto la casa di quest'ultima sviene nel bosco. Durante la notte Lafayette sogna la storia della donna di colore proprietaria della bambola che possiede il figlio di Arlene, quando si sveglia viene impossessato dalla stessa, dopodich\u00e9 si reca a casa di Andy rubandogli la pistola e rapendo il figlio di Arlene. Arrivata l'ora dell'appuntamento al cimitero Bill, Pam, Eric e Sookie si trovano contro Antonia, Tara e la congrega di wiccan. Antonia lancia un incantesimo che annebbia il cimitero e infuria la battaglia. Pam trova Tara ma Bill le impedisce di ucciderla altrimenti la impaler\u00e0 personalmente, mentre Antonia rende Eric un suo schiavo. Nella confusione uno sparo raggiunge Sookie che viene soccorsa e portata via da Alcide mentre Debbie li osserva da lontano ingelosita.\nTriangoli.\nTrama.\nBill arriva in soccorso di Sookie facendole bere il suo sangue e lei alla fine si risveglia. Tara e Holly nel frattempo si dissociano da Antonia che le informa che andr\u00e0 al festival della tolleranza con Eric facendo vedere ai media di cosa \u00e8 capace un vampiro. Mentre dorme Sookie sogna sia Eric che Bill e capisce di amarli e volerli entrambi. Sam invita Luna ed Emma ad un campeggio che si rivela un successo perch\u00e9 la piccola scorda la scenata del padre la sera prima. Alcide se ne va dopo che Sookie decide di cercare Eric, torna a casa da Debbie che per disperazione il giorno dopo va a comprare il V e si reca a casa di Sookie per aiutarla. Lafayette arriva a casa di Hoyt, mentre sta inscatolando le cose di Jessica, con Mikey e minacciandolo con la pistola lo costringe ad andarsene dicendogli che quella \u00e8 casa sua e lui il suo bambino. Mavis capisce che quello non \u00e8 il suo bambino solo con l'aiuto di Jesus che le dice di essere un brujo e di poterle farle abbracciare un'ultima volta il figlio. Dopo aver scoperto dove era sepolto, Mavis di nuovo col figlio lascia il corpo di Lafayette ringraziandolo. Mentre Tommy \u00e8 al bar di Sam arriva Marcus che gli dice di riferire a Sam che hanno un appuntamento per la sera, mentre Marcus \u00e8 al lavoro arriva Alcide che accetta la proposta di fare carriera nella politica del branco. Debbie si reca da Antonia giurandole fedelt\u00e0 ma in realt\u00e0 \u00e8 un diversivo per portare Sookie a cercare Eric e una volta trovato scopre che il suo compito \u00e8 quello di uccidere il re della Louisiana, Bill. Tara la vede e le punta la pistola chiedendole di leggerle nella mente, cos\u00ec Sookie scopre che sono tutti in ostaggio e viene a sapere dei piani di Antonia per il festival della tolleranza. Dopo la fuga di Sookie, Antonia, Eric e Roy si recano al festival mentre gli altri della congrega vengono rinchiusi a forza nel negozio. All'incontro con Marcus si reca Tommy trasformato in Sam che viene pestato a sangue, mentre in campeggio Luna e Sam diventano pi\u00f9 intimi. Jason si reca da Jessica e le riporta i suoi effetti da casa di Hoyt e dopo qualche esitazione copulano. Alla conferenza, Antonia lancia un incantesimo contro gli sceriffi della Louisiana, li sottomette al suo potere e durante l'intervento di Bill al festival fa uccidere per mano loro le guardie di sicurezza davanti ad una folla attonita di umani. Mentre il caos dilaga nella sala, Sookie, dopo aver scorto Eric che si prepara ad assalirlo, urla a Bill di scappare.\nCaccia alle streghe.\nTrama.\nAntonia ordina ai suoi schiavi di uccidere il re, ma Bill si salva sparando loro dei proiettili d'argento, mentre Nan uccide Blackburn con una matita. Eric si riprende e fa per uccidere Bill, ma Sookie glielo impedisce scagliando contro di lui una luce accecante dalle sue mani che spezza l'incantesimo di Antonia e restituisce la memoria a Eric. Antonia rimane sconvolta per ci\u00f2 che ha fatto e prima che i vampiri riescano a catturarla si dilegua con una magia assieme a Roy, Duprez e Kirsch. Jason chiede a Jessica di fargli dimenticare ci\u00f2 che \u00e8 successo tra loro perch\u00e9 Hoyt non scopra nulla, ma lei scappa infastidita dalla richiesta. Tommy dice ad Alcide che l'essersi trasformato in Sam lo sta uccidendo e gli chiede di portarlo a casa del fratello. Marnie torna al negozio dicendo a tutti che li sta tenendo prigionieri solo per proteggerli. Eric e Sookie discutono della loro relazione, e Sookie gli rivela di amare lui tanto quanto ama Bill. Nel frattempo, Bill discute con Nan sulla strategia da adoperare per uccidere la strega, dunque decide di far saltare in aria l'emporio, suscitando le ire di Nan. Sam arriva a casa dal fratello, che vuole solo chiedergli scusa per le cose che ha fatto e dirgli che \u00e8 stata la cosa migliore capitata nella sua vita, e Sam riesce a dirgli che gli vuole bene e giura vendetta contro Marcus. Hoyt arriva a casa di Jason e gli chiede di poter stare da lui per qualche tempo poich\u00e9 non riesce pi\u00f9 a stare nella sua casa che divideva con Jessica. Terry scopre che Andy si fa di V e lo porta al forte Bellefleur, una casa sull'albero in cui giocavano sempre da bambini e si rifugiavano durante i momenti pi\u00f9 duri della loro vita, per aiutarlo a disintossicarsi: dopo qualche discussione Andy promette di non farsi pi\u00f9 di V, dopodich\u00e9 Terry lo lascia tornare a casa a piedi. Jason e Sookie chiedono aiuto a Jesus e Lafayette per liberare Tara dall'emporio, la quale nel mentre cerca assieme a Holly un modo per spezzare l'incantesimo di Marnie. Antonia lascia il corpo di Marnie dicendole che non pu\u00f2 pi\u00f9 continuare a fare del male alle persone dopo ci\u00f2 che hanno commesso la notte prima, ma Marnie la convince a perpetrare nei suoi intenti pi\u00f9 cattiva che mai. La mattina seguente Sookie, Jason, Jesus e Lafayette si recano da Marnie, la quale dopo una dimostrazione del suo potere, accetta Jesus nella sua congrega: l\u00ec Jesus scopre che Marnie \u00e8 in combutta con Antonia. Tara e Holly riescono a spezzare l'incantesimo di protezione sull'emporio, ma quando arrivano fuori da Sookie e Lafayette, Marnie li intrappola nuovamente e li fa scomparire lasciando fuori solo Jason. Debbie e Marcus si confidano e finisco a letto insieme. Sam si reca all'officina di Marcus ma l\u00ec trova solo un suo collega, che comincia a picchiare aiutato da Alcide. Calata la notte, i vampiri arrivano all'emporio per farlo saltare in aria.\nLa resa dei conti.\nTrama.\nMarnie uccide Casey mentre questa prova a scappare, per questo Antonia cerca di uscire per sempre dal suo corpo ma Marnie fa un incantesimo per legarsi con Antonia per sempre. I vampiri stanno per far saltare il posto ma vengono interrotti da Jason che li informa che all'interno c'\u00e8 Sookie. Sam intanto all'officina di Marcus cerca di scoprire dove si trova questi e nel frattempo arriva Luna dicendo che il padre ha rapito la figlia, a casa di Alcide Debbie dice a Marcus che \u00e8 stato un errore poich\u00e9 lei sta insieme ad Alcide. Jesus finge che Casey sia viva ma in realt\u00e0 la porta in bagno perch\u00e9 il suo sangue gli serve per spezzare l'incantesimo di Marnie. Andy mentre sta tornando a casa incontra una fata, Maurella, e dopo averle promesso sulla luce che la protegger\u00e0 ci copula. Sookie e Holly convincono Marnie a lasciare andare tutti gli ostaggi ma mentre sembra decisa sente i vampiri e gli lancia contro i due sceriffi suoi schiavi, poi uscita fuori dice che per lasciare andare tutti vuole che sia Bill che Eric si uccidano, quando per\u00f2 questi si stanno per farlo Pam spara un colpo. Luna, Alcide e Sam arrivano a casa del lupo recuperano Emma e trovano Marcus e Debbie in camera da letto a parlare. Sam e Marcus lottano, vince il mutaforma che decide di lasciarlo andare, Alcide per\u00f2 interviene uccidendo il capobranco e ripudiando Debbie per sempre. Rientrata nel negozio Marnie che fa un incantesimo ai vampiri per attirarli verso la sua protezione per li ucciderli ma Sookie col suo potere da fata la ferma; nel frattempo l'incantesimo di Jesus ha successo e Antonia pu\u00f2 andarsene in pace per sempre. I vampiri entrano nel negozio uccidono Marnie e Roy e cancellano la memoria agli altri partecipanti. \nJason dice a Jessica di pensarla ogni minuto del giorno. Durante la notte lo spirito di Marnie si impossessa del corpo di Lafayette.\nIl giorno dei morti.\nTrama.\nMarnie che possiede Lafayette uccide Jesus per impossessarsi della sua magia. Sam e Luna decidono di fare un funerale a Tommy, durante il quale l'unica persona a parteciparvi sar\u00e0 Maxine. Jason dice finalmente a Hoyt che \u00e8 stato con Jessica e questi lo picchia. Sookie riottiene il suo lavoro dopo aver scoperto che era stato Tommy a licenziarla. Alcide chiede a Sookie di avere una vita tranquilla insieme. Tara, Holly e Sookie trovano Bill ed Eric prigionieri della strega. Antonia, Adele e altri spiriti convincono Marnie a lasciare il corpo di Lafayette e la conducono nell'aldil\u00e0. Lo spirito di Rene appare ad Arlene per avvertirla che i fantasmi del passato di Terry non rimarranno sepolti per sempre. Sookie riunisce Eric e Bill e gli rivela di amarli entrambi ma non potendo scegliere tra loro decide di stare da sola. Andy e Holly si avvicinano nuovamente dopo che questi le rivela di essersi disintossicato dal V, Pam ammette di essere gelosa di Sookie. Sam dopo aver salutato Luna si ritrova circondato da un gruppo di lupi mannari. Jessica dice a Jason di non essere ancora pronta per una storia seria, dopo che la ragazza se n'\u00e8 andata alla porta di Jason si presenta Steve Newlin come vampiro. Alcide scopre che la tomba di cemento di Russell Edgington \u00e8 stata aperta. Nan dice a Bill ed Eric di essersi licenziata dalla Lega dei Vampiri, di voler intraprendere un ammutinamento contro le autorit\u00e0 e inoltre gli dice di sapere che Sookie \u00e8 una fata cos\u00ec Bill la distrugge mentre Eric uccide le sue guardie. Debbie gelosa di Sookie si presenta a casa sua e spara accidentalmente a Tara, dopodich\u00e9 Sookie prende il fucile e la uccide chiedendo aiuto per la sua amica Tara."}
{"id": "3540031", "revid": "287204", "url": "https://it.wikipedia.org/wiki?curid=3540031", "title": "Mbongeni Buthelezi", "text": "Biografia.\nButhelenzi ha frequentato corsi d'arte presso l'African Institute of Art di Johannesburg dal 1986 al 1992 ed, in seguito, alla University of Witwatersrand dal 1997 al 1998.\nResidenze.\nHa partecipato a numerosi programmi di residenza artistica:\nLavoro.\nIl materiale utilizzato da Mbongeni Buthelezi per i suoi \"dipinti\" proviene sempre da rifiuti in plastica: ne taglia piccoli pezzi per poi incollarli alla tela, creando cos\u00ec superfici e strutture con sfumature sottili e colori cangianti. L'utilizzo di questo specifico materiale dimostra la coscienza dell'artista rispetto al problema ambientale e rispetto alla decadenza della conformazione para-urbana della township sudafricana. Le sue opere rimandano continuamente all'impoverimento sociale e politico, e alla mancanza di opportunit\u00e0 o alternative in Sud Africa.\nAttraverso il suo lavoro Mbongeni Buthelezi intende veicolare un messaggio di speranza; convinto del fatto che vedendo le sue opere e conoscendo la sua storia le persone siano in grado di capire quali opportunit\u00e0 pu\u00f2 offrire il suo paese, e cominciano a credere nella possibilit\u00e0 di costruirsi una vita - e una carriera - dal nulla. \"Fare arte\" spingerebbe (secondo l'artista) a cambiare la propria vita per contribuire positivamente alla trasformazione del mondo.\nButhelezi dichiara, a proposito del suo stile:\nMostre.\nLe opere di Buthelezi hanno avuto visibilit\u00e0 internazionale grazie a mostre presso il Museum of African Art di New York, il Goch Museum in Germania e alla biennale di Praga.\nI suoi lavori sono parte di diverse collezioni, tra le quali:\nPersonali (selezione).\n2011: \n2010: \n2009:\n2008:\n2007:\n2006:\n2005:\n2004:\n2002:\n2001:\nCollettive (selezione).\n2010:\n2009:\n2007:\n2006:\n2005:\n2004:\n2003:\n2002:\n2000:\n1999:\n1998:\n1997:\n1996:\n1995:\n1994:\n1993:\n1992:\n1991:\n1989:\n1988:"}
{"id": "3540040", "revid": "1543377", "url": "https://it.wikipedia.org/wiki?curid=3540040", "title": "James Leonard Brierley Smith", "text": "Fu il primo a identificare correttamente uno strano pesce catturato lungo le coste del Sudafrica come un celacanto, una specie ritenuta estinta da milioni di anni.\nI primi anni.\nNato a Graaff Reinet, Smith ottenne la laurea in chimica presso l'Universit\u00e0 del Capo di Buona Speranza nel 1916 e la laurea magistrale presso l'Universit\u00e0 di Stellenbosch nel 1918. Smith si trasfer\u00ec allora nel Regno Unito, dove si laure\u00f2 all'Universit\u00e0 di Cambridge nel 1922. Dopo essere tornato in Sudafrica fu nominato professore associato di chimica organica alla Rhodes University di Grahamstown. Qui conobbe la sua seconda moglie, Margaret Mary McDonald. Il suo interesse per l'ittiologia, comunque, era gi\u00e0 sbocciato durante l'infanzia, durante una vacanza a Knysna.\nLa scoperta del celacanto.\nNel 1938 Smith venne informato da Marjorie Courtenay-Latimer, curatrice del Museo di East London, della scoperta di un insolito pesce non ancora identificato. Quando nel febbraio del 1939 giunse a East London, Smith identific\u00f2 subito lo strano pesce come un celacanto, specie ritenuta estinta da pi\u00f9 di 65 milioni di anni, e lo battezz\u00f2 \"Latimeria\" in onore della Courtenay-Latimer. In seguito fu lui stesso ad organizzare la ricerca che 14 anni dopo port\u00f2 alla cattura del secondo esemplare della specie.\nSmith e la moglie Margaret lavorarono insieme alla stesura del celebre \"Sea Fishes of South Africa\", pubblicato per la prima volta nel 1949 e aggiornato pi\u00f9 volte fino al 1968. In quest'opera di oltre 500 pagine descrisse per la prima volta anche 370 nuove specie di pesci.\nLa morte e l'eredit\u00e0.\nSmith si uccise ingerendo del cianuro dopo una lunga malattia. La vedova Margaret fond\u00f2 in suo onore l'Istituto di Ittiologia di Grahamstown. Suo figlio \u00e8 il noto divulgatore scientifico televisivo e professore di matematica William Smith."}
{"id": "3540045", "revid": "287204", "url": "https://it.wikipedia.org/wiki?curid=3540045", "title": "Theatre des Bouffes du Nord", "text": ""}
{"id": "3540057", "revid": "1564499", "url": "https://it.wikipedia.org/wiki?curid=3540057", "title": "Carpignano (Grottaminarda)", "text": "Carpignano \u00e8 una frazione del comune italiano di Grottaminarda della provincia di Avellino.\nDista dal capoluogo comunale circa .\nOrigini del nome.\nAnticamente la localit\u00e0 era nota con il nome di \"Crispignano\".\nStoria.\nIl suo nome \u00e8 legato principalmente alle vicende della chiesa di Santa Maria di Carpignano e della tavola, raffigurante la Madonna col Bambino, nella stessa chiesa conservata.\nSecondo la leggenda nel 1150 nel tronco di un grosso carpine venne ritrovata una tavola dipinta raffigurante la Vergine col Bambino. Intorno a questo carpine venne costruita una piccola chiesa in cui trov\u00f2 dimora la tavola della Vergine.\nNel 1478 questa Chiesa, dal vescovo di Frigento, venne incorporata alla chiesa di Santa Maria Maggiore di Grottaminarda.\nNel corso dell'Ottocento, e in concomitanza della pioggia miracolosa del 1859, la chiesa venne ricostruita e affida a dei romiti.\nNel 1901 arrivano a Grottaminarda i Padri mercedari e presero in custodia la chiesa. Con il loro arrivo inizia la rivalutazione della chiesa e della frazione di Carpignano.\nI frati, infatti, saranno promotori di numerosi iniziative, quali la costruzione del convento (1907), la creazione della nuova parrocchia di Santa Maria di Carpignano (1910), l'installazione della linea elettrica (1939); l'attivazione delle cinque classi della scuola elementare (1939); l'attivazione dei corsi della scuola magistrale privata (1972).\nLa comunit\u00e0 mercedaria di Carpignano.\nFondatore della comunit\u00e0 mercedaria carpignanese fu P. Adolfo Londei, primo superiore della comunit\u00e0. Egli giunse a Carpignano nel febbraio 1901, insieme a fr. Ferdinando Bandiera e a P. Antonio Giuliano.\nNei primi tempi abitarono in una casetta situata sul destro della chiesa, poi, una volta decisa la costituzione di una nuova comunit\u00e0, iniziarono la costruzione del nuovo convento. La prima pietra fu benedetta il 17 maggio 1902 e i lavori si conclusero nel 1907.\nLa parrocchia di Santa Maria di Carpignano.\nLa parrocchia di Santa Maria di Carpignano venne costituita il 10 giugno 1910 e ricevette il regio assenzo il successivo 29 settembre. La parrocchia, che raccoglie circa 430 fedeli, dal 1998 \u00e8 parte della diocesi di Ariano Irpino-Lacedonia.\nLa \"Tavola della Vergine\".\nDell'antica effigie non \u00e8 rimasto altro che il supporto, che l'ultimo restauro del 2004 ha datato al secolo XII. \nL'immagine che noi vediamo attualmente \u00e8 parte della ridipintura del XVI secolo, e anche questa ha subito numerosi interventi di restauro.\nIl soggetto della tavola \u00e8 una \"Madonna in trono con il Bambino\": la Vergine, incoronata, \u00e8 rappresentata seduta, con un ampio mantello decorato a stelle e una tunica drappeggiante; il bambino \u00e8 ritto sulle ginocchia della madre."}
{"id": "3540060", "revid": "767487", "url": "https://it.wikipedia.org/wiki?curid=3540060", "title": "Shell 43", "text": "Shell 43 (o \"Shell Forty-Three\") \u00e8 un film muto del 1916 diretto da Reginald Barker e prodotto dalla Kay-Bee Pictures e dalla New York Motion Picture. Ambientato all'epoca della prima guerra mondiale, aveva come interpreti H.B. Warner, Enid Markey, John Gilbert.\nTrama.\nWilliam Berner viene inviato in Germania sotto la copertura di giornalista, corrispondente di guerra americano. L'uomo, che in realt\u00e0 \u00e8 una spia britannica, si conquista la fiducia dei comandi tedeschi. Quando viene a conoscenza del fatto che gli alleati stanno per bombardare proprio l'edificio in cui si trova anche lui, Berner, nonostante siano nemiche, salva la vita a tre donne tedesche che sono in casa. Prima per\u00f2 che la sua lealt\u00e0 possa essere messa in forse dagli Alti Comandi Alleati, lui rinuncia alla propria vita, riuscendo a far bombardare una fortezza tedesca segnalandola mentre lui si trova all'interno della roccaforte, rimanendovi per\u00f2 bloccato dentro senza possibilit\u00e0 di fuga.\nProduzione.\nIl film fu prodotto dalla Kay-Bee Pictures e New York Motion Picture\nDistribuzione.\nDistribuito negli Stati Uniti dalla Triangle Distributing, il film usc\u00ec nelle sale cinematografiche il 13 agosto 1916.\nNon si conoscono copie ancora esistenti della pellicola che viene considerata presumibilmente perduta."}
{"id": "3540061", "revid": "599013", "url": "https://it.wikipedia.org/wiki?curid=3540061", "title": "Erich Brandenberger", "text": "Biografia.\nNato nel 1892 ad Augusta, Erich Brandenberger durante la prima guerra mondiale serv\u00ec come ufficiale nel 6\u00ba reggimento bavarese di artiglieria campale.\nNel 1939 era capo di Stato Maggiore delle unit\u00e0 di frontiera dell'Eifel, ma venne spostato, con la stessa qualifica, al XXIII corpo d'armate con lo scoppio del secondo conflitto mondiale. Rimase in questa posizione fino al 20 febbraio 1941, quando divenne comandante della \"8. Panzer-Division\" dislocata al fronte orientale, che dovette lasciare il 16 aprile 1941 perch\u00e9 ferito dal fuoco nemico. Torn\u00f2 in servizio, sempre nell'8\u00aa Panzer, dal 29 maggio all'8 dicembre 1941, per farvi ritorno, con i gradi da \"Generalleutnant\" (fino ad ora era \"Generalmajor\"), dal 29 gennaio al 6 agosto 1942 e, per l'ultima volta, dal 27 novembre 1942 al 17 gennaio 1943. Lo stesso giorno, ormai \"General der Panzertruppen\", pass\u00f2 al vertice del LIX corpo d'armate fino al 15 marzo. Il 21 novembre venne nominato comandante del XXIX corpo d'armate che guid\u00f2 fino al 30 giugno 1944.\nTorn\u00f2 quindi al fronte occidentale per comandare, dal 22 agosto 1944, i resti della 7\u00aa armata, duramente provata dai combattimenti successivi lo sbarco in Normandia Alleato e in gran parte distrutta nella sacca di Falaise. Brandenberger guid\u00f2 la 7\u00aa armata durante la fallimentare offensiva delle Ardenne, lasciandone il comando ad Hans-Gustav Felber il 20 febbraio 1945. Venne catturato dagli Alleati il 5 maggio 1945 mentre era in servizio a capo della 19\u00aa armata dal 26 marzo. Venne rilasciato nel 1948.\nCollegamenti esterni.\n Reparti comandati da Brandenberger"}
{"id": "3540068", "revid": "599013", "url": "https://it.wikipedia.org/wiki?curid=3540068", "title": "Little Old New York", "text": ""}
{"id": "3540073", "revid": "921573", "url": "https://it.wikipedia.org/wiki?curid=3540073", "title": "Andrea Crisanti (scenografo)", "text": "Carriera.\nNei primi anni della sua carriera, ha lavorato soprattutto con Francesco Rosi (nei film \"Uomini contro\", \"Il caso Mattei\", \"Cadaveri eccellenti\", \"Cristo si \u00e8 fermato a Eboli\", \"Tre fratelli\", \"Cronaca di una morte annunciata\", \"Dimenticare Palermo\", \"La tregua\") e anche con Sergio Corbucci (nei film \"Bluff - Storia di truffe e di imbroglioni\", \"Tre tigri contro tre tigri\", \"Ecco noi per esempio...\"), Marco Bellocchio (\"Salto nel vuoto\", \"Diavolo in corpo\"). Ha curato le scenografie di alcuni film di Giuseppe Tornatore, incluso quella di \"Una pura formalit\u00e0\" (1994).\nSul piano internazionale vanno ricordate le scenografie del film russo \"Nostalghia\" (1983) e delle coproduzioni \"I vestiti nuovi dell'imperatore\" (2001) e \"Il consiglio d'Egitto\" (2002).\nNel 2002 ha ricevuto il Nastro d'argento alla migliore scenografia per il film \"Il consiglio d'Egitto\". Ha ricevuto il David di Donatello per il miglior scenografo nel 1995 per il film \"Una pura formalit\u00e0\" e nel 2005 per il film \"Cuore sacro\" de regista Ferzan \u00d6zpetek."}
{"id": "3540075", "revid": "88740", "url": "https://it.wikipedia.org/wiki?curid=3540075", "title": "Wine (disambigua)", "text": ""}
{"id": "3540081", "revid": "767487", "url": "https://it.wikipedia.org/wiki?curid=3540081", "title": "Wars of the Roses", "text": "Wars of the Roses \u00e8 l'ottavo album in studio degli Ulver, pubblicato nel 2011.\nL'album \u00e8 stato distribuito dalla KScope, casa discografica di Anathema e Porcupine Tree tra gli altri.\nCuriosit\u00e0.\n\u00c8 il primo disco ad essere stato registrato con la nuova formazione a quattro elementi: il polistrumentista inglese Daniel O'Sullivan (aveva gi\u00e0 accompagnato la band nei tour precedenti) si \u00e8 unito ufficialmente alla band nel 2009.\nGli Ulver si sono inoltre avvalsi di diverse collaborazioni durante le registrazioni: Siri Stranger (astro nascente della musica R'n'B norvegese) e Attila Csihar dei Mayhem in \"Providence\" e Stephen Thrower dei Coil in \"Stone Angels\" ne sono un esempio."}
{"id": "3540083", "revid": "767487", "url": "https://it.wikipedia.org/wiki?curid=3540083", "title": "La reginetta delle rose", "text": "La reginetta delle rose \u00e8 un film muto del 1915 diretto da Giovacchino Forzano e da Gino Rossetti. Secondo altre fonti, il film \u00e8 diretto da Caramba.\nVersione cinematografica del lavoro teatrale dello stesso Forzano. Fu il primo e unico film girato dai tre protagonisti, Ester Soarez, Luigi Hornac e il basso Ruggero Galli. Secondo film, invece, per l'attore di teatro leggero Nuto Navarrini.\nTrama.\nIl principe ereditario di un regno centro-europeo si trova a Londra in incognito. Qui conosce - e si innamora - di una bella fioraia che, essendo costretto a partire, convince a raggiungerlo nel suo paese. Quando la ragazza arriva per\u00f2, pensa di essere stata ingannata scoprendo la vera identit\u00e0 del suo corteggiatore. Il principe dovrebbe, per ragioni politiche - ed economiche - sposare una ricca principessa. Ma, innamorato della fioraia, minaccia di abdicare e di unirsi ai rivoluzionari. Alla fine, proclamato re, firmer\u00e0 la costituzione e potr\u00e0 sposare la sua innamorata.\nProduzione.\nLa pellicola fu prodotta nel 1914 dalla Musical-Films, una casa di produzione che, nei suoi anni di attivit\u00e0 - dal 1914 al 1917 - produsse 12 film..\nDistribuzione.\nIl film usc\u00ec nelle sale cinematografiche italiane nel gennaio 1915. Venne distribuito anche negli USA, uscendo in sala nel luglio 1916 con il titolo \"Queen of the Roses\". Il film viene considerato perduto; ne esistono dei frammenti, positivo e negativo, di 20 metri, conservati negli archivi della Cineteca Nazionale.\nDate di uscita.\nIMDb\nAlias"}
{"id": "3540086", "revid": "73843", "url": "https://it.wikipedia.org/wiki?curid=3540086", "title": "Pale eoliche", "text": ""}
{"id": "3540087", "revid": "118093023", "url": "https://it.wikipedia.org/wiki?curid=3540087", "title": "Dario Micheli", "text": "Ha cominciato la sua carriera come arredatore prima di diventare costumista, scenografo e regista.\nBiografia.\nL'11 febbraio 1966 ha curato la regia della ripresa nel Teatro chediviale dell'Opera del Cairo di Aida di Giuseppe Verdi.\nIl 12 febbraio 1966 ha curato la regia della prima rappresentazione nel Teatro dell'Opera del Cairo di Il barbiere di Siviglia (Rossini). Nello stesso mese cur\u00f2 la regia delle stesse opere per il Teatro La Fenice di Venezia.\nIl 20, 23, 26, 28 gennaio 1979 per il Teatro Lirico di Cagliari ha curato la regia le scene ed i costumi di Pagliacci (opera).\nNel 1993 scrive e dirige il film \"Il gioco della notte.\" \nNel 1996 cura la regia di \"Il barbiere di Siviglia\" con Rolando Panerai, Alfredo Mariotti, Giorgio Casciarri, Tullio Falzoni e Cristina Chiaffoni sotto la direzione del maestro Enrico De Mori alla Stagione Lirica del Teatro Comunale di Lonigo.\nIl 29 e 31 ottobre 1999 ha curato la regia e le scene per il Macbeth (opera) del Teatro Coccia di Novara."}
{"id": "3540088", "revid": "73843", "url": "https://it.wikipedia.org/wiki?curid=3540088", "title": "Diritti d\u2019autore", "text": ""}
{"id": "3540090", "revid": "858648", "url": "https://it.wikipedia.org/wiki?curid=3540090", "title": "Maria Stilde Ambruzzi", "text": "Biografia.\nIl suo maggior film fu \"Los Borgia\" con il quale fu nominata per il premio \"Goya\" per la migliore direzione artistica 2007.\nVita privata.\nNata a Ferrara, attualmente vive a Roma. Ha sposato l'architetto Francesco Coccia e ha due figlie, Marta e Margherita."}
{"id": "3540091", "revid": "104458", "url": "https://it.wikipedia.org/wiki?curid=3540091", "title": "Lago Pal\u00fc", "text": "Il lago Pal\u00fc (in lombardo \"Lach Pal\u00fc\", in romancio \"Lagh da Pal\u00fc\", in tedesco \"Pal\u00fcsee\") \u00e8 un lago alpino nei pressi di Poschiavo, Grigioni, Svizzera. \u00c8 situato al di sotto del Piz Pal\u00fc e attinge l'acqua dall'omonimo ghiacciaio.\nNel 1926 venne costruita una diga, consentendo l'utilizzo del lago come bacino artificiale."}
{"id": "3540093", "revid": "767487", "url": "https://it.wikipedia.org/wiki?curid=3540093", "title": "La prova del fuoco", "text": "La prova del fuoco (\"The Red Badge of Courage\") \u00e8 un film del 1951 ambientato durante la guerra civile americana; diretto da John Huston, tratto dal romanzo \"Il segno rosso del coraggio\" di Stephen Crane.\nProduzione.\nLa realizzazione del film \u00e8 stata raccontata da Lillian Ross nel libro \"Picture: processo a Hollywood\"."}
{"id": "3540096", "revid": "767487", "url": "https://it.wikipedia.org/wiki?curid=3540096", "title": "La forca pu\u00f2 attendere", "text": "La forca pu\u00f2 attendere (\"Sinful Davey\") \u00e8 un film del 1969 diretto da John Huston, tratto dall'autobiografia del bandito scozzese del XIX secolo David Haggart.\nCritica.\nPer il \"Dizionario Mereghetti\" si tratta di \u00abun'opaca variazione sul tema di Tom Jones, percorsa da un'allegria ostentata ma poco convincente\u00bb."}
{"id": "3540098", "revid": "729019", "url": "https://it.wikipedia.org/wiki?curid=3540098", "title": "Nello Giorgetti", "text": ""}
{"id": "3540101", "revid": "767487", "url": "https://it.wikipedia.org/wiki?curid=3540101", "title": "Di pari passo con l'amore e la morte", "text": "Di pari passo con l'amore e la morte (\"A Walk with Love and Death\") \u00e8 un film del 1969 diretto da John Huston, tratto da un romanzo di Hans Koningsberger.\nSi tratta del debutto cinematografico di Anjelica Huston, figlia del regista, e di Assi Dayan, figlio del generale Moshe Dayan."}
{"id": "3540102", "revid": "135491", "url": "https://it.wikipedia.org/wiki?curid=3540102", "title": "A Walk with Love and Death", "text": ""}
{"id": "3540104", "revid": "122246", "url": "https://it.wikipedia.org/wiki?curid=3540104", "title": "Sid\u00e3o", "text": ""}
{"id": "3540106", "revid": "34392", "url": "https://it.wikipedia.org/wiki?curid=3540106", "title": "Episodi della serie animata dei Pok\u00e9mon", "text": ""}
{"id": "3540108", "revid": "34392", "url": "https://it.wikipedia.org/wiki?curid=3540108", "title": "Aeroporto Internazionale-John F. Kennedy", "text": ""}
{"id": "3540110", "revid": "1632387", "url": "https://it.wikipedia.org/wiki?curid=3540110", "title": "Giovanni Adorni", "text": "Biografia.\nNel 1830 scrisse i libri \"Guida ai giovinetti, Vita del conte Stefano Sanvitale\" e vari opuscoli di economia, critica letteraria e filologia. Durante i moti del 1831 a Parma fece parte, con Macedonio Melloni e altri, del consesso civico.\nA trentacinque anni fu colpito da una grave malattia che gli imped\u00ec per tre anni di svolgere qualsiasi attivit\u00e0. In seguito si ristabil\u00ec e fond\u00f2 il giornale \"La Lettura\" (Parma, 1843-1844), mensile di critica letteraria. Inizi\u00f2 poi la compilazione della \"Strenna\", periodico che col pretesto della letteratura diffondeva idee liberali e princ\u00ecpi patriottici. Venne in sospetto al governo di Carlo di Borbone, che gli tolse l'impiego di professore di belle lettere della Scuola militare e gli viet\u00f2 di esercitare l'insegnamento. Assieme a Demetrio e Carlo Ferrari intraprese un piccolo commercio di libri e apr\u00ec una legatoria.\nNel 1855 fu nominato dalla reggente del Ducato di Parma, Luisa Maria di Berry, professore di alta eloquenza all'Universit\u00e0 di Parma, ma rinunci\u00f2 all'incarico nel 1859. In quell'anno fond\u00f2 e diresse la rivista \"L'annotatore\" (1857-1860) e divent\u00f2 collaboratore della \"Gazzetta di Parma\". Dopo l'unit\u00e0 d'Italia fu nominato direttore della tipografia governativa, ispettore scolastico di prima classe, e direttore della nascente Scuola Normale Femminile di Parma. Nella sua qualit\u00e0 di direttore della tipografia del governo, il 1\u00ba gennaio 1861 gli fu affidata la direzione (in effetti solo formale) della Gazzetta di Parma. Fu presidente della Camera di Commercio e nel 1864 tra gli organizzatori dell'esposizione industriale."}
{"id": "3540111", "revid": "599013", "url": "https://it.wikipedia.org/wiki?curid=3540111", "title": "Bruno Marie-Rose", "text": "\u00c8 stato medaglia d'oro con la staffetta 4x100 m ai Campionati europei di Spalato 1990, col nuovo record del mondo, stabilito assieme a Jean-Charles Trouabal, Daniel Sangouma e Max Morini\u00e8re. Con la stessa identica formazione di staffetta \u00e8 stato ancora argento ai mondiali di Tokyo 1991 e bronzo ai Giochi olimpici di , ma con Gilles Qu\u00e9n\u00e9herv\u00e9 al posto di Trouabal.\nBiografia.\nL'impresa della staffetta 4\u00d7100 metri transalpina agli europei di Saplato 1990 ebbe particolare risalto mediatico, perch\u00e9 il loro nuovo record del mondo di 37\"79 andava a cancellare il 37\"84 stabilito dal fantastico team statunitense (Carl Lewis e compagni) ai Giochi olimpici di ."}
{"id": "3540118", "revid": "599013", "url": "https://it.wikipedia.org/wiki?curid=3540118", "title": "Gilles Qu\u00e9n\u00e9herv\u00e9", "text": "Biografia.\nSpecialista dei 200 m, fu 6\u00ba in finale a ."}
{"id": "3540119", "revid": "1543377", "url": "https://it.wikipedia.org/wiki?curid=3540119", "title": "AVC Club Championships 2004 (pallavolo maschile)", "text": "L'AVC Club Championships di pallavolo maschile 2004 si \u00e8 svolta dal 23 al 28 aprile 2004 a Tehran, in Iran. Al torneo hanno partecipato 7 squadre di club asiatiche ed oceaniane e la vittoria finale \u00e8 andata per la prima al Sanam Teheran Volleyball Club."}
{"id": "3540120", "revid": "380453", "url": "https://it.wikipedia.org/wiki?curid=3540120", "title": "Campionato brasiliano di pallavolo maschile", "text": "Il campionato brasiliano di pallavolo maschile \u00e8 un insieme di tornei pallavolistici per squadre di club brasiliane, istituiti dalla Federazione pallavolistica del Brasile."}
{"id": "3540122", "revid": "599013", "url": "https://it.wikipedia.org/wiki?curid=3540122", "title": "Gilles Quen\u00e9herv\u00e9", "text": ""}
{"id": "3540123", "revid": "287204", "url": "https://it.wikipedia.org/wiki?curid=3540123", "title": "Gilles Queneherve", "text": ""}
{"id": "3540124", "revid": "196390", "url": "https://it.wikipedia.org/wiki?curid=3540124", "title": "O Estranho Caso de Angelica", "text": ""}
{"id": "3540126", "revid": "599013", "url": "https://it.wikipedia.org/wiki?curid=3540126", "title": "Jean-Charles Trouabal", "text": "\u00c8 stato medaglia d'oro con la staffetta 4x100 m ai Campionati europei di Spalato 1990, col nuovo record del mondo, stabilito assieme a Bruno Marie-Rose, Daniel Sangouma e Max Morini\u00e8re. Con la stessa formazione di staffetta \u00e8 stato ancora argento ai mondiali di Tokyo 1991, con il solo Morini\u00e8re biss\u00f2 l'oro europeo quattro anni dopo a Helsinki 1994.\nBiografia.\nL'impresa della staffetta 4\u00d7100 metri transalpina agli europei di Spalato 1990 ebbe particolare risalto mediatico, perch\u00e9 il loro nuovo record del mondo di 37\"79 andava a cancellare il 37\"84 stabilito dal fantastico team statunitense (Carl Lewis e compagni) ai Giochi olimpici di .\nCuriosamente \u00e8 nato lo stesso giorno, mese ed anno del compagno Bruno Marie-Rose (il 20 maggio 1965), a Parigi l'uno a Bordeaux l'altro."}
{"id": "3540127", "revid": "697352", "url": "https://it.wikipedia.org/wiki?curid=3540127", "title": "Blade - La casa di Chthon", "text": ""}
{"id": "3540128", "revid": "599013", "url": "https://it.wikipedia.org/wiki?curid=3540128", "title": "Daniel Sangouma", "text": "\u00c8 stato medaglia d'oro con la staffetta 4x100 m ai Campionati europei di Spalato 1990, col nuovo record del mondo, stabilito assieme a Jean-Charles Trouabal, Bruno Marie-Rose e Max Morini\u00e8re.\nCon la stessa identica formazione di staffetta \u00e8 stato ancora argento ai mondiali di Tokyo 1991 e bronzo ai Giochi olimpici di , ma con Gilles Qu\u00e9n\u00e9herv\u00e9 al posto di Trouabal, mentre con quest'ultim\u00f2 biss\u00f2 l'oro europeo a Helsinki 1994. Sempre a Spalato nel 1990, ottenne anche un argento nella gara individuale dei 100 metri piani.\nBiografia.\nL'impresa della staffetta 4\u00d7100 metri transalpina agli europei di Saplato 1990, ebbe particolare risalto mediatico, perch\u00e9 il loro nuovo record del mondo di 37\"79, andava a cancellare il 37\"84 stabilito dal fantastico team statunitense (Carl Lewis e compagni) ai Giochi olimpici di .\nIn carriera Sangouma ha conquistato 23 medaglie in manifestazioni internazionali di atletica leggera (9 ori, 7 argenti e 7 bronzi), di queste 13 a livello individuale (4 ori, 4 argenti e 5 bronzi) e 10 con la staffetta 4x100 m (5 ori, 3 argenti e 2 bronzi)."}
{"id": "3540130", "revid": "1305772", "url": "https://it.wikipedia.org/wiki?curid=3540130", "title": "Max Morini\u00e8re", "text": "\u00c8 stato medaglia d'oro con la staffetta 4x100 m ai Campionati europei di Spalato 1990, col nuovo record del mondo, stabilito assieme a Jean-Charles Trouabal, Bruno Marie-Rose e Bruno Marie-Rose. \u00c8 stato anche argento ai mondiali di Tokyo 1991 e bronzo ai Giochi olimpici di con Gilles Qu\u00e9n\u00e9herv\u00e9 al posto di Trouabal.\nBiografia.\nL'impresa della staffetta 4\u00d7100 metri transalpina agli europei di Spalato 1990 ebbe particolare risalto mediatico, perch\u00e9 il loro nuovo record del mondo di 37\"79, andava a cancellare il 37\"84 stabilito dal fantastico team statunitense (Carl Lewis e compagni) ai Giochi olimpici di ."}
{"id": "3540133", "revid": "113977772", "url": "https://it.wikipedia.org/wiki?curid=3540133", "title": "Alpi del Tamina", "text": "Le Alpi del Tamina (in tedesco \"Tamina Alpen\") sono un gruppo montuoso delle Alpi Glaronesi che si trova in Svizzera (Canton Grigioni e Canton San Gallo). Prendono il nome dal fiume Tamina che si incunea al loro interno.\nDelimitazioni.\nLe Alpi del Tamina si trovano a nord-ovest di Coira e sono delimitate a sud e ad est dal corso del fiume Reno.\nRuotando in senso orario i limiti geografici sono: Sargans-Sattel, Weisstannental, Schibelpass, Trinser Furgge, Aua da Mulins, fiume Reno Anteriore, fiume Reno, Sargans-Sattel.\nClassificazione.\nLa SOIUSA vede le Alpi del Tamina come un settore di supergruppo e vi attribuisce la seguente classificazione:\nSuddivisione.\nLa SOIUSA divide le Alpi del Tamina in tre gruppi e quattro sottogruppi:\nVette.\nLe montagne principali delle Alpi del Tamina sono:"}
{"id": "3540134", "revid": "24443", "url": "https://it.wikipedia.org/wiki?curid=3540134", "title": "Gruppo del Tamina", "text": ""}
{"id": "3540148", "revid": "415140", "url": "https://it.wikipedia.org/wiki?curid=3540148", "title": "Operazione Sichelschnitt", "text": ""}
{"id": "3540150", "revid": "599013", "url": "https://it.wikipedia.org/wiki?curid=3540150", "title": "Tamina", "text": ""}
{"id": "3540151", "revid": "1573940", "url": "https://it.wikipedia.org/wiki?curid=3540151", "title": "Thiratoscirtus", "text": "Thiratoscirtus \u00e8 un genere di ragni appartenente alla famiglia Salticidae.\nDistribuzione.\nDelle sette specie oggi note di questo genere, ben 5 sono diffuse in Africa (due sono endemiche del solo Camerun), e due in America meridionale.\nTassonomia.\nLa dizione \"Theratoscirtus\", presente in qualche lavoro, \u00e8 da considerarsi un errore di scrittura.\nA dicembre 2010, si compone di sette specie:"}
{"id": "3540152", "revid": "729019", "url": "https://it.wikipedia.org/wiki?curid=3540152", "title": "28th Infantry Division (United States Army)", "text": "La 28th Infantry Division (\"Keystone\") \u00e8 un'unit\u00e0 dell'Army National Guard ed \u00e8 la divisione pi\u00f9 antica tra quelle attualmente esistenti nelle forze armate statunitensi."}
{"id": "3540154", "revid": "287204", "url": "https://it.wikipedia.org/wiki?curid=3540154", "title": "Max Moriniere", "text": ""}
{"id": "3540156", "revid": "118192160", "url": "https://it.wikipedia.org/wiki?curid=3540156", "title": "Governo Alfieri", "text": "Il Governo Alfieri \u00e8 stato il terzo ministero costituzionale del Regno di Sardegna. Al marchese Cesare Alfieri di Sostegno, scudiere di Carlo Alberto, fu dato l'incarico di formare un nuovo governo dopo le dimissioni del precedente gabinetto di Gabrio Casati, in seguito alla sconfitta dell'esercito piemontese e all'armistizio di Salasco.\nIl Governo rimase in carica dal 15 agosto all'11 ottobre 1848.\nCesare Alfieri di Sostegno si dimise l'11 ottobre 1848 perch\u00e9 contrario, riguardo al riordinamento dell'esercito, a che il Re avesse il comando supremo delle forze militari. Il Ministro Perrone lo sostitu\u00ec alla Presidenza del Consiglio confermando quasi tutti i ministri."}
{"id": "3540157", "revid": "729019", "url": "https://it.wikipedia.org/wiki?curid=3540157", "title": "87th Infantry Division", "text": "La 87th Infantry Division (\"Golden Acorn\") \u00e8 stata un'unit\u00e0 militare dell'United States Army nella Prima guerra mondiale e nella Seconda guerra mondiale."}
{"id": "3540163", "revid": "892776", "url": "https://it.wikipedia.org/wiki?curid=3540163", "title": "Tromba bassa", "text": "La tromba bassa \u00e8 un tipo di tromba sviluppata intorno al 1820 in Germania. \nEssa \u00e8 caratterizzata da un suono simile ma pi\u00f9 duro e metallico rispetto al trombone (anche di quello a pistoni). Normalmente \u00e8 intonata in Do o Sib, ma \u00e8 possibile trovare anche delle trombe basse in Mib. A causa delle dimensioni del bocchino, viene suonata da un trombonista.\nIn partitura \u00e8 sempre trattata come uno strumento traspositore e suona un'ottava, una sesta o una nona (a seconda dell'intonazione) al di sotto di ci\u00f2 che \u00e8 scritto sullo spartito. Alcuni costruttori di strumenti hanno in catalogo dei flicorni tenori \"corti\", e spesso, in questa circostanza, i tromboni a pistoni e le trombe basse montano le stesse \"macchine\", le stesse campane e gli stessi canneggi. In questo caso sono strumenti fondamentalmente identici ai tromboni a pistoni.\nStoria.\nIl riferimento pi\u00f9 antico alla tromba bassa \u00e8 del 1821 nell'\"Allgemeine musikalische Zeitung\", nel \"Chromatische Tenor-trompetenba\u00df\" di Heinrich Stozel, un'altra descrizione della stessa epoca si trova nel \"Chromatische Trompetenba\u00df\" di Schlott. Ci furono altre varianti che furono prodotte negli anni 20 del 1800 e furono impiegate soprattutto nelle bande militari. Al giorno d'oggi esistono diverse trombe basse in commercio: da segnalare le versioni tedesche a cilindri (in Sib, Do e Mib), il modello 440 della Bach a pistoni (in Sib) e le versioni economiche, prodotte nei paesi dell'Est.\nIl primo utilizzo della Tromba Bassa \u00e8 nella Tetralogia di Richard Wagner, che successivamente non user\u00e0 pi\u00f9 questo strumento. Nelle opere della Tetralogia la tromba bassa ha un utilizzo prevalentemente solistico, in particolar modo nella Valchiria. In seguito la Tromba bassa \u00e8 stata utilizzata solo sporadicamente.\nInterpreti.\nSi annoverano tra i tanti, Cy Touff ed Elliot Mason che sono stati tra i pochi musicisti jazz a suonare la tromba bassa; il musicista di musica salsa Willie Col\u00f3n."}
{"id": "3540172", "revid": "1305772", "url": "https://it.wikipedia.org/wiki?curid=3540172", "title": "Monteaperta", "text": "Monteaperta (\"Vi\u0161kor\u0161a\" in sloveno, \"Montviarte\" o \"Monviarte\" in friulano), anche chiamata \"la piccola Cortina\", \u00e8 una frazione di 219 abitanti del comune italiano di Taipana, in provincia di Udine.\nUn tempo chiamata \"Campo di Miglio\", poi \"Monteaperto\", infine \"Monteaperta\", questo villaggio, una volta \"Villa\" indipendente (citato nell'ispezione canonica del 10 giugno 1737 come \"Villa di Monteaperta\") che comprendeva anche le frazioni di Cornappo, di Ponte Sambo e di Debellis, \u00e8 attualmente compreso nel comune di Taipana della provincia di Udine, in Friuli-Venezia Giulia, che \u00e8 distante 3,93 chilometri. Fa parte dell'\"Iter Aquileiense\" o \"Cammino Celeste\", un passo o via di pellegrinaggio, con una lunghezza totale di 360\u00a0km, che collega il santuario di Maria Saal (Austria) e Brezje (Slovenia) ad Aquileia, in Italia.\nGeografia fisica.\nSorge a 659 , tra i rilievi delle Prealpi Giulie, nel bacino del rio di Monteaperta e del torrente Cornappo. La frazione si estende per oltre 2\u00a0km di lunghezza, tra 500 e 659 metri, in posizione panoramica ai piedi del Gran Monte, una grande catena montuosa situata tra i torrenti del Cornappo, del Torre e del fiume Isonzo. Il territorio su cui si estende Monteaperta fa parte di una vasta area denominata \"Alta Valle del Torre\" o \"Alta Val Torre\" della \"Slavia friulana\" (chiamata \"Bene\u010dija\" in sloveno). Da un punto di vista geomorfologico la catena del Gran Monte \u00e8, a partire dalla pianura friulana, il primo gruppo di monti di grandi dimensioni che costituiscono le Prealpi Giulie, di altitudine superiore ai 1600 metri. La roccia \u00e8 calcarea, con fenomeni carsici (inghiottitoi, doline e grotte). L'area nei pressi della frazione \u00e8 ricca di sorgenti (come la sorgente del Vescovo) che alimentano citt\u00e0 vicine.\nGeografia antropica.\nSuddivisioni storiche.\nA Monteaperta sono presenti due borghi principali rientranti nell'area delimitata dalla frazione attuale; inoltre si aggiungevano alcuni villaggi storici come le frazioni di Cornappo e di Tanaiauarie, di Ponte Sambo, di Debellis e casere isolate (come casa Pascolo in Valcalda o le casere del P\u00f2uiac). Il sisma del 1976 ha distrutto altre casere situate fra il rio Dregna ed il rio Podrop, fra il P\u00f2uiac e la Zuogna, e vecchie casere delle malghe del Gran Monte (Cuntia e Cecchin). Attraverso un comitato culturale, vengono organizzate feste e manifestazioni culturali in ogni borgo.\nI borghi principali sono:\nStoria.\nIl territorio di Monteaperta fu abitato fin da epoca preistorica, lo dimostrano i resti di selce rinvenuti nelle grotte di tipo carsico sparse nel suo comprensorio. Fino a 3.000 anni a.C. il clima diventa caldo ed umido. L'uomo inizia ad allevare il bestiame ed a lavorare la terra. Nelle nostre valli, l'uomo del neolitico viveva principalmente nelle grotte e nelle capanne. A Monteaperta, rinvenimento di reperti diversi come asce di pietra dura ed una pietra rotonda da arrotare. Nel III secolo a.C. vi si insediarono gruppi di Celti (chiamati Galli dagli antichi Romani), poi di Carni. Si racconta che Giulio Cesare si sia spinto con le truppe per queste montagne (58-50 a.C.) passando per la gola di Cr\u00f2sis sino al Cuel di Lanis per scendere indisturbato verso Gemona. Si parla anche di una strada romana e di un ponte romano che portavano da Nimis a Caporetto. Nel VI secolo si stabilirono nelle Prealpi Giulie degli Avari e quindi delle genti slave provenienti dalla Pannonia: da allora gli abitanti conservano la loro parlate d'origine (il dialetto slavo del Torre o \"po-na\u0161em\" in sloveno) fino ai giorni nostri. La denominazione slava di Monteaperta \"Vi\u0161kor\u0161a\" deriva da una voce significante l'albero chiamato \"sorbo degli uccellatori\" in dialetto. Monteaperta inizia probabilmente a prendere consistenza durante il periodo del dominio longobardo (558-776). Nel 670 circa, il duca longobardo Vettari sconfigge gli Slavi nella battaglia di Broxas (Ponte San Quirino). \nNel 705 circa sono gli Slavi che sconfiggono i Longobardi, guidati dal duca Ferdulfo: in una battaglia svoltasi su un imprecisato monte friulano, lo stesso duca trover\u00e0 la morte. Nel 720 circa, gli Slavi vengono sconfitti dal duca longobardo Pemo nella battaglia di Lauriana (localit\u00e0 oggi individuata in Mersino). Sconfitta contenuta in quanto l'accordo di pace fu stipulato sul campo e prevedeva il reciproco scambio dei territori per i pascoli. Il figlio di Pemo, Ratchis, nel 738 si dirige in Carniola dove combatte e sconfigge gli Slavi. In seguito saranno gli Slavi a sferrare un violento quanto improvviso attacco a Rachtis, il quale non riuscir\u00e0 neppure ad afferrare la sua lancia, ma dovr\u00e0 difendersi con un bastone. (Racconto di Paolo Diacono). La storia di Monteaperta risale al secolo XII, quando pastori provenienti da Venzone si unirono a formare un villaggio contro le incursioni di ladri e rapinatori. La prima notizia risale al 1300 ed \u00e8 una denunzia feudale che fa di questa localit\u00e0 il nobile Nicol\u00f2 di Castellerio. Durante il secolo XIII, Monteaperta e Cornappo si trovano sotto la giurisdizione dei conti Savorgnan di Osoppo. \nRimasta prima sotto la giurisdizione del Patriarcato di Aquileia, in seguito a quella austro-ungarica, sotto la Repubblica di Venezia ad eccezione di una breve parentesi napoleonica (1797), fino all'annessione del Friuli all'Italia del 1866, Monteaperta e le frazioni vicine assunsero importanza e si svilupparono come \"Ville\". Monteaperta e le \"Ville\" slave dei monti vicini furono sotto la giurisdizione religiosa della Pieve di Nimis. A capo della \"Villa\", c'era una persona autorevole del luogo chiamata \"degano\" che regolava la vita della \"Villa\", amministrava la giustizia, presiedeva le assemblee. I degani delle \"Ville\" elessero vicario. Dal giudizio del degano si poteva appellare al capitano di Osoppo, che negli ultimi anni risiedeva in Nimis. L'autore Ippolito Nievo si ispir\u00f2 nel suo romanzo \"il Conte Pecoraio\" (1856). Questo villaggio, una volta \"Villa\" indipendente (citato nell'ispezione canonica del 10 giugno 1737 come \"Villa di Monteaperta\") venne aggregato 1797 alla municipalit\u00e0 di Attimis per passare quindi sotto la vice-prefettura di Cividale. 1818 l'Impero Austriaco lo aggreg\u00f2 al distretto di Faedis e questo soppresso nel 1853 a quello di Cividale. 1861 finalmente Monteaperta venne unita al Distretto di Tarcento e fu collegata a Platischis (che fu sede comunale fino al 24 marzo 1929), \u00e8 ora dipendente come frazione dalla sede comunale di Taipana.\nPrima guerra mondiale.\nDurante la prima guerra mondiale Monteaperta ebbe una notevole importanza logistica, vista la sua posizione alle spalle del fronte. Di grande importanza l'ospedale militare del Gran Monte. Vittorio Emanuele III re d'Italia, vi soggiorn\u00f2 brevemente con il generale Luigi Cadorna e con il generale e senatore del Regno d'Italia Carlo Porro attorno il 25 ottobre 1917. Durante l'ispezione al fronte ed i combattimenti, esamin\u00f2 la cima del Gran Monte difesa dagli alpini dei battaglioni \"Val Leogra\" e \"Bicocca\". Dopo la rotta di Caporetto il 24 ottobre del 1917, Monteaperta fu occupata, nonostante la vana resistenza di reparti alpini, sul sovrastante Passo di Tanamea. Le forze austro-tedesche sfondarono il fronte dell'Isonzo a nord, accerchiando a Caporetto la Seconda Armata Italiana composto del Quarto corpo d'Armata ed il Ventisettesimo Corpo d'Armata, comandato dal generale Pietro Badoglio, dando origine a quella che passer\u00e0 alla storia come la battaglia di Caporetto.\nFu un periodo di grande carestia e miseria per la popolazione. Le campane furono rotte in pezzi e rubate dagli occupanti tedeschi ed austriaci. Nel 1918 l'intera area fu di nuovo occupata dall'esercito italiano.\nSeconda guerra mondiale.\nTra il 1922 e il 1943 Monteaperta e i villaggi circostanti, che avevano una popolazione in maggioranza di lingua slovena, furono sottoposti all'italianizzazione imposta dal regime fascista. Tra il 1943 e il 1945 l'area venne occupata dalle forze armate naziste, cosicch\u00e9 si attivarono numerosi nuclei partigiani. Durante la seconda guerra mondiale il territorio della frazione fu coinvolto dalle attivit\u00e0 della resistenza friulana con la partecipazione delle Brigate Garibaldi e delle Brigate Osoppo.\nTerremoti.\nIl sisma del 1511.\nIl 26 marzo del 1511, ore 21:00, un terribile sisma di magnitudo 7 colpisce la zona di Gemona, Monteaperta e di Cividale.\nIl sisma del 1976.\nMonteaperta \u00e8 stata una delle zone pi\u00f9 colpite dal terremoto del 1976. Il 6 maggio, ora 21:06 (epicentro il monte San Simeone presso Venzone), un terremoto di eccezionale intensit\u00e0 9-10 dalla scala Mercalli ha sconvolto il paese. I danni del terremoto del mese di maggio furono amplificati a fine dell'estate da due altre scosse: l'11 settembre la terra trem\u00f2 di nuovo, due scosse alle 18:31 e alle 18:40 che superano 7,5 e 8 gradi della scala Mercalli. Il 15 settembre, prima alle ore 5:00 e poi alle ore 11:30 si verificarono ulteriori scosse di oltre 10 gradi della scala Mercalli. Tutto quello che era rimasto ancora in piedi dopo il 6 maggio, croll\u00f2 definitivamente. Il terremoto innesc\u00f2 in Italia ed all'estero una forte solidariet\u00e0 sociale per una completa ricostruzione del paese (diverse case furono offerte da Slovenia, Svizzera e Croce Rossa Bavarese).\nIl sisma del 1998.\nIn un'area posta nella media valle della So\u010da, in Slovenia, a 15\u00a0km dal confine italiano, si \u00e8 verificato un sisma di magnitudo 5,6. La scossa \u00e8 stata avvertita anche a Monteaperta con magnitudo 4,2.\nSociet\u00e0.\nLingue e dialetti.\nL'idioma utilizzato comunemente dalla popolazione di Monteaperta, oltre alla lingua italiana, \u00e8 il dialetto sloveno del Torre (\"tersko nare\u010dje\" chiamato \"po na\u0161in\"). Il censimento del 1971 riscontrava che il 74,4% della popolazione del comune (Taipana) si dichiarava appartenente alla minoranza linguistica slovena. Questo dato, in seguito al fenomeno dello spopolamento montano, ha visto ridursi drasticamente la minoranza linguistica slovena. Monteaperta fa parte dei territori in cui vige la tutela della legge n. 38 del 23 febbraio 2001, approvata da Decreto del Presidente della Repubblica il 12 settembre 2007\nOltre all'italiano ed al dialetto sloveno del Torre, si segnalano piccole minoranze di lingua friulana, serbo-croata, tedesca e francese.\nMonumenti e luoghi d'interesse.\nNei pressi, un sasso reca, secondo la leggenda, l'impronta del piede della Madonna. La leggenda narra che i pastori erano presenti in quella posizione intorno al 1241, l'apparizione della Vergine Maria che ha lasciato una testimonianza della sua impronta ordin\u00f2 la costruzione della Chiesa della Santissima Trinit\u00e0. (Si trova ad un'altitudine di 673 metri, ai piedi del monte Testa Grande).\nIl 23 settembre 1708, Monteaperta supplica il Senato Veneto di elevare la loro chiesa in battesimale e sacramentale: si conferma che ad onta della distanza e della difficolt\u00e0 delle vie, nessuna chiesa in montagna \u00e8 sacramentale. Bambini morti senza battesimo, ed adulti senza sacramenti. Il Cornappo si attraversava 4 volte. La chiesa parrocchiale fu fatta solo sacramentale il 6 settembre 1710. Il 4 dicembre 1710, il Monsignore Patriarca permette finalmente di amministrare il battesimo in chiesa a Monteaperta. Monsignore Alessio Pievano di Nimis eleva con il decretto del 19 dicembre 1912 la chiesa San Michele Arcangelo a curaziale.\nStoria dell'antico organo.\nNon si sa molto dell'origine dell'organo, infatti nell'archivio parrocchiale c'\u00e8 scarsa documentazione, e solo in modo parziale \u00e8 possibile ricostruire la storia di questo strumento. La cantoria che si trova sopra la porta d'ingresso della chiesa \u00e8 stata costruita tra il 1899 - 1900 su disegni di Luigi Comelli di Qualso (Ud). L'organo fu acquistato dopo oltre trent'anni dalla fine della ricostruzione della chiesa parrocchiale, dalla ditta Achille Bianchi di Udine e fu inaugurato il 26 luglio 1936 in occasione della prima messa dal sacerdote don Arturo Blasutto di Monteaperta. Negli anni '50 fu riparato dalla ditta \"La Fonica\". Lo strumento sembra provenire, come ha testimoniato l'allora parroco di Monteaperta Giuseppe Rojatti, dalla chiesa collegiale di Cividale del Friuli, ma la notizia non \u00e8 stata possibile verificare. Dopo il terremoto del 1976 l'organo \u00e8 stato restaurato dalla ditta organaria Cav. Francesco Zanin di Codroipo e l'inaugurazione ha avuto luogo il 10 agosto 2013. L'ultimo pezzo dell'organo \" il fregio\" che mancava, grazie a Carloni Giuseppe che l'aveva recuperato dalle macerie e da Pascolo Lucien (1932-2014) che con pazienza e grande abilit\u00e0 l'aveva restaurato, \u00e8 stato inaugurato il 1.4.2018, giorno di Pasqua, grazie a Cramaro Giovanni e Grando Luigino che l'hanno posizionato sulla balaustra. Oggi possiamo senz'altro dire che l'organo \u00e8 completo.\nIl parco naturale comunale del Gran Monte.\nLa sua estensione \u00e8 di 3533 ettari. \u00c8 gestito dal comune di Taipana ed \u00e8 stato classificato. \u00c8 caratterizzato da un paesaggio prealpino, con vasti boschi, fiumi, torrenti, cascate, pascoli e prati.\nIl parco comprende due aree: \"Area di Rilevante Interesse Ambientale n. 10\" e \"Sito di Interesse Comunitario IT3320017\". L'area confina con la Slovenia. Presenta una vegetazione rara collinare (\"Buphthalmum salicifolium\", \"Aquilegia\", narcisi) ed una vegetazione alpina notevole (\"Asphodelus albus\", \"Rosa alpina\", \"Rosa glauca\", \"Leontopodium alpinum\", erica, ciclamini, daphne, viole, primula alpina). La sua fauna \u00e8 protetta."}
{"id": "3540177", "revid": "1442080", "url": "https://it.wikipedia.org/wiki?curid=3540177", "title": "UNICEF Open 2011 - Qualificazioni singolare maschile", "text": "Le qualificazioni del singolare maschile dell'UNICEF Open 2011 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "3540181", "revid": "123410414", "url": "https://it.wikipedia.org/wiki?curid=3540181", "title": "Universit\u00e0 Islamica di Medina", "text": "L'Universit\u00e0 Islamica di al-Mad\u012bna al-Munawwara (in arabo: \u0627\u0644\u062c\u0627\u0645\u0639\u0629 \u0627\u0644\u0625\u0633\u0644\u0627\u0645\u064a\u0629 \u0628\u0627\u0644\u0645\u062f\u064a\u0646\u0629 \u0627\u0644\u0645\u0646\u0648\u0631\u0629) \u00e8 stata fondata dal governo dell'Arabia Saudita con un decreto reale nel 1961 (1381 dell'era islamica) nella citt\u00e0 santa islamica di Medina.\nStoria.\nL'Universit\u00e0 \u00e8 stata fondata nel 1961 come una scuola di alta specializzazione focalizzata sugli studi islamici. Circa il 70% dei 22.000 studenti sono studenti internazionali provenienti da tutte le parti del mondo. L'Universit\u00e0 \u00e8 culturalmente aperta ed ospita quasi tutte le nazionalit\u00e0 dai vari paesi del mondo.\nCorsi accademici.\nL'Universit\u00e0 propone corsi di Shar\u012b\u02bfa, Corano, da\u02bfwah, U\u1e63\u016bl al-Din, \u1e25ad\u012bth e Arabo.\nL'Universit\u00e0 offre lauree, master e dottorati. Si pu\u00f2 ottenere anche un ulteriore anno di studi dopo che uno studente si sia laureato con successo. Gli studi di Shar\u012b\u02bfa sono stati i primi dell'Universit\u00e0. L'Universit\u00e0 esamina annualmente le richieste. L'anno accademico parte a settembre e finisce a giugno. L'anno \u00e8 composto da due semestri separati.\nArabo.\nGli studenti che non conoscono la lingua araba possono studiarla in un programma biennale presso l'istituto di arabo che si trova all'interno dell'Universit\u00e0. Se si riesce a raggiungere una media dell'80% o superiore, possono entrare in uno dei college dell'Universit\u00e0 e concentrarsi sugli studi islamici.\nIstituto per l'Insegnamento della lingua araba.\nL'Istituto per l'Insegnamento della lingua araba \u00e8 stato fondato nel 1963 grazie alla raccomandazione del Direttore dell'Universit\u00e0 sotto il nome di \"divisione linguistica per i non arabi\".\nL'obiettivo \u00e8 quello di portare coloro che non parlano arabo ad avere padronanza della lingua per permettergli di seguire i corsi nelle facolt\u00e0 dell'Universit\u00e0.\nLo studio \u00e8 composto da quattro livelli di difficolt\u00e0 suddivisi in 4 semestri (2 anni)\nL'Istituto, attraverso i suoi programmi, lavora per il raggiungimento dei seguenti obiettivi:\n1) Fornire agli studenti le capacit\u00e0 linguistiche necessarie per parlare arabo e comunicare con gli altri\n2) Preparare linguisticamente gli studenti per permettergli di accedere alle facolt\u00e0 dell'universit\u00e0\n3) Contribuire nella diffusione della lingua araba e della cultura islamica insegnandola a tutti coloro che vogliono impararla dentro e fuori il Regno dell'Arabia Saudita\n4) Preparare insegnanti specializzati dal punto di vista educativo e linguistico per l'insegnamento della lingua araba a coloro che non parlano arabo\n5) Preparare insegnanti di lingua araba, sviluppando la loro esperienza teorico e pratica\n6) Preparare programmi per coloro che si diplomano per permettergli di specializzarsi in lessicologia ed insegnare l'arabo a quelli che non lo parlano, per permettere di colmare le necessit\u00e0 delle minoranze islamiche nel mondo\n7) Preparare e sviluppare curriculum per insegnanti di arabo, promuovendo ricerche e studi specializzati\n8) Organizzare seminari e conferenze sulla lingua araba e sulla sua indiscutibile importanza nella religione islamica\nIl Messaggio dell'Istituto coincide con il messaggio di ogni universit\u00e0 Islamica: insegnare la lingua araba a coloro che non parlano arabo, formare insegnanti specializzati attraverso corsi e programmi post-diploma offerti dall'Istituto per contribuire alla diffusione ed alla comunicazione dell'eterno messaggio dell'Islam, che rientra nella posizione dell'Universit\u00e0 di accettare e di fornire borse di studio agli studenti provenienti da tutto il mondo.\nDa\u02bfwa.\nLa Facolt\u00e0 di da\u02bfwah e U\u1e63\u016bl al-Isl\u0101m (Fondamenti dell'Islam) \u00e8 stata costituita nel 1386(1966)secondo il decreto reale 332 /m, on 4 / 5 / 1386 A.H.\nAll'inizio aveva 57 studenti ed il numero \u00e8 continuato a crescere ogni anno arrivando a raggiungere i 668 studenti nell'anno accademico 1428/1427 provenienti da 116 paesi.\nIl numero degli studenti \u00e8 cresciuto dai 37 studenti del 1389/1390A.H agli attuali 2632 studenti da 225 paesi.\nIl fine della Facolt\u00e0 \u00e8 l'educazione e la Da\u02bfwa (Appello e propagazione islamica) ed questa \u00e8 la principale ragione per cui \u00e8 stata costituita la Facolt\u00e0 di Da\u02bfwa e fondamenti dell'Islam."}
{"id": "3540182", "revid": "2170021", "url": "https://it.wikipedia.org/wiki?curid=3540182", "title": "Perfezionismo", "text": "Il perfezionismo \u00e8 un tratto di personalit\u00e0, genericamente inteso come la tendenza a rifiutare qualsiasi imperfezione.\nLa definizione di perfezionismo tende a sfumare nel concetto filosofico di perfettismo, considerato nel suo significato di valore morale, come la persistenza della volont\u00e0 di ottenere la qualit\u00e0 ottimale possibile della vita spirituale, mentale, fisico e materiale. In questo senso il perfettista non crede che si possa raggiungere una perfetta vita ma che la perseveranza di pratiche perfettiste possa arrivare a fargli conseguire la migliore vita possibile.\nIn psicologia il perfezionismo \u00e8 visto spesso come un sintomo del disturbo ossessivo-compulsivo di personalit\u00e0. In questo senso esso pu\u00f2 essere pi\u00f9 specificatamente attribuito a coloro \u00abi cui standard di comportamento risultano irragionevoli e ben al di sopra delle proprie possibilit\u00e0\u00bb e \u00abche si affannano incessantemente e in modo ossessivo per conseguire degli obiettivi impossibili\u00bb. In tempi recenti si sono avanzate teorie che vedono all'origine del perfezionismo patologico un insieme di fattori determinanti il disturbo psichico.\nIl perfezionismo secondo Hewitt e Flett.\nDue psicologi canadesi, Paul Hewitt e Gordon Flett, hanno distinto un perfezionismo autodiretto, uno eterodiretto e uno socialmente imposto come risultante da un complesso di elementi di diversa natura.\nPerfezionismo autodiretto.\nQuesto tipo di perfezionismo nasce dalla volont\u00e0 del singolo che si impone una qualit\u00e0 di comportamenti impossibili da realizzare, accompagnati da un'estrema severit\u00e0 verso se stessi e dall'incapacit\u00e0 di accettare i propri errori. Dal fallimento di questo perfezionismo conseguono frustrazione e depressione.\nPerfezionismo eterodiretto.\nIn questo caso il perfezionista impone ad altri se stesso come modello di perfezione. Non delega il conseguimento di certi obiettivi ad altri perch\u00e9 li reputa incapaci di raggiungere risultati massimi. Ne conseguono aggressivit\u00e0 e incapacit\u00e0 di relazione con gli altri.\nPerfezionismo socialmente imposto.\nIl perfezionista accusa a torto la societ\u00e0 di volergli imporre standard cos\u00ec elevati che \u00e8 impossibile raggiungerli. Il perfezionismo in questo caso nascerebbe da una pretesa esterna impossibile da soddisfare, con la conseguenza di considerare nemica la societ\u00e0 da cui si tende ad isolarsi.\nIl perfezionismo socialmente imposto \u00e8 inoltre spesso associato con professioni ad alto tasso di specializzazione e che hanno standard sociali e culturali molto elevati, come quelli nell'ambito medico, giuridico e specialistico, nonch\u00e8 nella ricerca.\nNel 1991, Hewitt e Flett hanno elaborato una scala (chiamata PSPS, Perfectionistic Self-Presentation Scale) che valuta tre modi di presentarsi del perfezionista: evidenziare il proprio perfezionismo, evitare le situazioni in cui si potrebbe apparire imperfetti, non rivelare le situazioni in cui si \u00e8 stati imperfetti.\nIl perfezionismo secondo Frost.\nSecondo la scuola di Randy Frost \u00e8 possibile individuare sei fattori causanti il perfezionismo:\nAspetti positivi.\nIl perfezionismo non patologico \u00e8 da valutare positivamente quando si presenta come motivazione alla realizzazione di grandi progetti e al non scoraggiarsi di fronte agli ostacoli.\nWendy C. Roedell sostiene che \u00abnella sua forma positiva, il perfezionismo pu\u00f2 fornire l'energia motrice che porta a maggiori prestazioni. La meticolosa attenzione ai dettagli richiesti per la ricerca scientifica, lo zelo che spinge i compositori a lavorare instancabilmente... e la tenacia dei pittori... per far s\u00ec che al loro lavoro esattamente corrisponda il loro scopo, tutto questo \u00e8 il risultato di perfezionismo.\u00bb\nTerapia per il perfezionismo patologico.\nPer il trattamento del perfezionismo patologico vengono utilizzate tecniche di orientamento cognitivo comportamentale."}
{"id": "3540183", "revid": "1442080", "url": "https://it.wikipedia.org/wiki?curid=3540183", "title": "UNICEF Open 2011 - Qualificazioni singolare femminile", "text": "Le qualificazioni del singolare femminile dell'UNICEF Open 2011 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "3540188", "revid": "1442080", "url": "https://it.wikipedia.org/wiki?curid=3540188", "title": "AEGON International 2011 - Qualificazioni singolare maschile", "text": "Le qualificazioni del singolare maschile dell'AEGON International 2011 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "3540189", "revid": "196390", "url": "https://it.wikipedia.org/wiki?curid=3540189", "title": "O estranho caso de Ang\u00e9lica", "text": ""}
{"id": "3540191", "revid": "1305772", "url": "https://it.wikipedia.org/wiki?curid=3540191", "title": "At the End of the Day", "text": ""}
{"id": "3540192", "revid": "1442080", "url": "https://it.wikipedia.org/wiki?curid=3540192", "title": "AEGON International 2011 - Qualificazioni singolare femminile", "text": "Le qualificazioni del singolare femminile dell'AEGON International 2011 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "3540194", "revid": "118192135", "url": "https://it.wikipedia.org/wiki?curid=3540194", "title": "Governo Perrone", "text": "Il Governo Perrone \u00e8 stato un ministero costituzionale del Regno di Sardegna. Il precedente Presidente del Consiglio dei ministri, Cesare Alfieri di Sostegno, fu sostituito l'11 ottobre 1848 dal Ministro degli Affari Esteri Ettore Perrone di San Martino, confermando quasi tutti i ministri.\nIl Governo rimase in carica fino al 16 dicembre 1848.\nLe dimissioni avvennero in seguito al voto della Camera del 3 dicembre 1848 che accolse la petizione degli studenti dell'Universit\u00e0 di Torino contro il regolamento disciplinare, adottato dal Ministro della Pubblica Istruzione Carlo Bon Compagni di Mombello, che vietava alla giovent\u00f9 studiosa di associarsi per fini politici."}
{"id": "3540199", "revid": "1543377", "url": "https://it.wikipedia.org/wiki?curid=3540199", "title": "Aspria Tennis Cup 2011", "text": "L'Aspria Tennis Cup 2011 \u00e8 stato un torneo professionistico di tennis maschile giocato sulla terra battuta. \u00c8 stata la 6\u00aa edizione del torneo, che fa parte dell'ATP Challenger Tour nell'ambito dell'ATP Challenger Tour 2011. Si \u00e8 giocato a Milano in Italia dall'11 al 19 giugno 2011.\nPartecipanti.\nAltri partecipanti.\nGiocatori che hanno ricevuto una wild card:\nGiocatori che sono passati dalle qualificazioni:\nCampioni.\nSingolare.\n Albert Ramos ha battuto in finale Evgenij Korol\u00ebv, 6\u20134, 3\u20130, rit.\nDoppio.\n Adri\u00e1n Men\u00e9ndez Maceiras / Simone Vagnozzi hanno battuto in finale Andrea Arnaboldi / Leonardo Tavares, 0\u20136, 6\u20133, [10\u20135]"}
{"id": "3540207", "revid": "124488784", "url": "https://it.wikipedia.org/wiki?curid=3540207", "title": "Aspria Tennis Cup 2011 - Singolare", "text": "Il singolare dell'Aspria Tennis Cup 2011 \u00e8 stato un torneo di tennis facente parte dell'ATP Challenger Tour 2011.\nFrederico Gil era il detentore del titolo, ma ha deciso di partecipare all'AEGON International.\nAlbert Ramos ha battuto in finale Evgenij Korol\u00ebv che si \u00e8 ritirato sul punteggio di 6\u20134, 3\u20130."}
{"id": "3540209", "revid": "46291", "url": "https://it.wikipedia.org/wiki?curid=3540209", "title": "Amorphophallus", "text": "Amorphophallus \u00e8 un genere di piante della famiglia Araceae.\nTassonomia.\nIl genere comprende oltre 200 specie tra cui:"}
{"id": "3540210", "revid": "1442080", "url": "https://it.wikipedia.org/wiki?curid=3540210", "title": "Aspria Tennis Cup 2011 - Doppio", "text": "Il doppio dell'Aspria Tennis Cup 2011 \u00e8 stato un torneo di tennis facente parte dell'ATP Challenger Tour 2011.\nDaniele Bracciali e Rub\u00e9n Ram\u00edrez Hidalgo erano i detentori del titolo, ma quest'anno non hanno partecipato. Bracciali ha partecipato all'UNICEF Open.\nAdri\u00e1n Men\u00e9ndez Maceiras e Simone Vagnozzi hanno battuto in finale Andrea Arnaboldi e Leonardo Tavares 0\u20136, 6\u20133, [10\u20135]."}
{"id": "3540213", "revid": "2206963", "url": "https://it.wikipedia.org/wiki?curid=3540213", "title": "Partenope (torpediniera)", "text": "La Partenope \u00e8 stata una torpediniera della Regia Marina italiana.\nStoria.\nAll'ingresso dell'Italia nella seconda guerra mondiale la nave era caposquadriglia (capitano di corvetta Silvano Brengola) della XIV Squadriglia torpediniere di base a Messina, che formava insieme alle gemelle \"Pallade\", \"Polluce\" e \"Pleiadi\". Oper\u00f2 in missioni di scorta dapprima per la Libia, poi tra Italia e Grecia ed infine di nuovo lungo la costa libica. Sub\u00ec quattro attacchi aerei, durante i quali abbatt\u00e9 non meno di due velivoli.\nNelle prime ore del 29 agosto 1940 la \"Partenope\" cerc\u00f2 di rimorchiare il trabaccolo \"Buona Fortuna\", che era stato speronato, all'1.51 ed in posizione 41\u00b026' N e 18\u00b039' E (nell'Adriatico meridionale), dall'incrociatore leggero \"Alberico Da Barbiano\": gli sforzi si rivelarono inutili ed il motoveliero affond\u00f2 alle 7.10.\nTra il 31 agosto ed il 1\u00ba settembre 1940 la \"Partenope\" e la \"Pleiadi\" scortarono lungo la rotta di rientro a Taranto la corazzata \"Giulio Cesare\", colta da avarie alle macchine durante un'uscita in mare.\nIl 6 gennaio 1941 la \"Partenope\", col nuovo comandante CC Durantini, insieme alle gemelle \"Pallade\", \"Andromeda\" ed \"Altair\" ed ai cacciatorpediniere della IX Squadriglia (\"Alfieri\", \"Carducci\" e \"Gioberti\", pi\u00f9 il \"Fulmine\" temporaneamente aggregato) bombard\u00f2 le posizioni greche a Porto Palermo (Albania).\nIl 1\u00ba aprile la \"Partenope\" salp\u00f2 da Napoli diretta a Tripoli, di scorta \u2013 insieme ai cacciatorpediniere \"Euro\", \"Tarigo\" e \"Baleno\" ed alla torpediniera \"Polluce\" \u2013 ad un convoglio composto dai trasporti truppe \"Esperia\", \"Conte Rosso\", \"Marco Polo\" e \"Victoria\": le navi giunsero a destinazione l'indomani.\nNei giorni successivi al 16 aprile l'unit\u00e0 prese parte alle operazioni di soccorso dei naufraghi del convoglio \u00abTarigo\u00bb, distrutto da una formazione di cacciatorpediniere britannici (fu possibile salvare 1248 dei circa 3000 uomini a bordo delle navi affondate).\nIl 21 aprile, tra le 5.02 e le 5.40, il porto di Tripoli venne bombardato dalle corazzate britanniche \"Warspite\", \"Valiant\" e \"Barham\" e dall'incrociatore \"Gloucester\" (che spararono in tutto circa 2.000 colpi, quasi 500 dei quali da 381\u00a0mm) in collaborazione con aerei decollati dalla portaerei HMS \"Formidable\": la \"Partenope\", che si trovava ormeggiata in porto, venne colpita con danni non gravi all'opera morta ma subendo perdite tra l'equipaggio. Tra le vittime vi fu anche il comandante della nave, il capitano di corvetta Guglielmo Durantini.\nIl 12 agosto la nave (passata al comando del capitano di corvetta Bruno De Moratti dal 22 aprile), bombard\u00f2 con cariche di profondit\u00e0 il sommergibile HMS \"Torbay\", che aveva infruttuosamente attaccato il convoglio \u2013 piroscafi \"Bosforo\" ed \"Iseo\" \u2013 che l'unit\u00e0 stava scortando quattro miglia ad ovest di Bengasi.\nAlle 8.30 del 20 agosto l'unit\u00e0 fu inviata insieme a due MAS a rafforzare la scorta (cacciatorpediniere \"Vivaldi\", \"d Recco\", \"Oriani\", \"Gioberti\" e \"Scirocco\", torpediniera \"Dezza\") di un convoglio di trasporti truppe (\"Marco Polo\", \"Esperia\", \"Neptunia\" ed \"Oceania\") che, proveniente da Napoli, aveva gi\u00e0 imboccato la rotta di sicurezza per Tripoli. La torpediniera si pose in testa alla formazione, fungendo da unit\u00e0 pilota. Alle 10.20 l\u2019\"Esperia\" venne silurato dal sommergibile HMS \"Unique\" e s'inabiss\u00f2 in soli undici minuti, con la morte di 46 uomini, mentre 1139 poterono essere tratti in salvo. Le altre navi del convoglio giunsero indenni in porto alle 12.30.\nIl 23 agosto 1941 la \"Partenope\" attacc\u00f2 e ritenne di aver affondato un sommergibile nelle acque di Pantelleria (o al largo di Bengasi): a tale azione alcune fonti attribuiscono l'affondamento del sommergibile britannico \"P 33\", che tuttavia potrebbe essere stato pi\u00f9 probabilmente affondato tre giorni prima durante un attacco ad un convoglio.\nNel corso del 1941 la torpediniera venne modificata con l'eliminazione delle poco efficaci mitragliere da 13,2\u00a0mm e la loro sostituzione con 8 armi da 20/65\u00a0mm.\nIl 2 ottobre la nave salp\u00f2 da Bengasi insieme alla gemella \"Calliope\" e si aggreg\u00f2 alla scorta \u2013 cacciatorpediniere \"Euro\", \"Gioberti\", \"da Noli\" ed \"Antoniotto Usodimare\" \u2013 di un convoglio formato dai trasporti \"Vettor Pisani\", \"Fabio Filzi\", \"Rialto\" e \"Sebastiano Venier\"; il 5 ottobre la \"Rialto\", fu affondata da aerosiluranti britannici dell'830\u00b0 Squadron in posizione 33\u00b030' N e 15\u00b053' E (al salvataggio di 145 uomini che erano a bordo della nave provvide il \"Gioberti\").\nIl 18 novembre la \"Partenope\" scort\u00f2 da Brindisi a Bengasi i piroscafi \"Brook\" ed \"Amba Alagi\".\nDue giorni dopo la nave, partita da Bengasi, venne incontro ad un convoglio proveniente da Taranto composto dagli incrociatori ausiliari \"Citt\u00e0 di Palermo\" e \"Citt\u00e0 di Tunisi\" scortati dai cacciatorpediniere \"Zeno\" e \"Malocello\".\nNella notte tra il 2 ed il 3 marzo 1942 la Partenope venne duramente colpita durante un bombardamento aereo effettuato su Palermo da parte di 16 velivoli Vickers Wellington del 37\u00b0 Squadron della RAF di Malta, che provocarono gravi danni ed incendiarono la motonave \"Cuma\" (carica di carri armati, autoveicoli, munizioni e 480\u00a0t di carburante) che esplose danneggiando anche le navi circostanti. Tra l'equipaggio della \"Partenope\" si ebbero 10 morti e 15 feriti gravi.\nIl 2 giugno la \"Partenope\", insieme alle torpediniere \"Pallade\" e \"Pegaso\" ed al cacciatorpediniere \"Freccia\", part\u00ec da Taranto per scortare in Libia la grossa motonave \"Reginaldo Giuliani\": gravemente danneggiato da un attacco aereo due giorni dopo (alle 4.53 del 4 giugno, mentre si trovava a 125 miglia per 020\u00b0 da Bengasi), il mercantile venne preso a rimorchio dal \"Freccia\" nel tentativo di trainarlo a Bengasi, ma il 5 giugno si dovette rinunciare al suo salvataggio ed alle 6.30 venne finito dalla stessa \"Partenope\".\nIl 22 giugno l'unit\u00e0 scort\u00f2 da Palermo a Bengasi, insieme ai cacciatorpediniere \"Folgore\" e \"Turbine\" ed alle torpediniere \"Orsa\" e \"Castore\", le motonavi \"Nino Bixio\" e \"Mario Roselli\". Il 23 giugno la \"Partenope\" ed il \"Turbine\" scortarono per un tratto (vennero poi sostituite dalle torpediniere \"Antares\" ed \"Aretusa\") la \"Roselli\" che, danneggiata da aerosiluranti, rientrava a Taranto a rimorchio dell'\"Orsa\" ed assistita dai rimorchiatori \"Gagliardo\", \"Pluto\", \"Fauna\" e \"Portoferraio\".\nTra il 3 ed il 5 agosto la nave scort\u00f2 un convoglio composto dalle motonavi \"Ankara\", \"Nino Bixio\" e \"Sestriere\" (con destinazione Tobruch per la prima e Bengasi per le altre due; il carico era costituito da 92 carri armati, 340 automezzi, 3 locomotive, una gru, 292 militari, 4381\u00a0t di combustibili ed olii lubrificanti, 5256\u00a0t di altri rifornimenti), insieme ai cacciatorpediniere \"Legionario\", \"Freccia\", \"Corsaro\", \"Folgore\", \"Grecale\" e \"Turbine\", nonch\u00e9 la torpediniera \"Calliope\": le navi giunsero a destinazione nonostante numerosi ed intensi attacchi aerei; in quell'occasione si verific\u00f2 peraltro il primo attacco condotto da velivoli statunitensi contro unit\u00e0 italiane (si tratt\u00f2 di un attacco di bombardieri Consolidated B-24 Liberator).\nDal 24 al 28 agosto la nave, al comando del capitano di corvetta Pasquale Senese (assunto dal 1 aprile), scort\u00f2 da Taranto a Tobruk la pirocisterna \"Giorgio\", carica di 2000 tonnellate di benzina. Il convoglio, costretto a procedere ad appena 8 nodi per via della lentezza della \"Giorgio\", sub\u00ec un primo attacco aereo all'altezza di Santa Maria di Leuca e poi numerosi altri attacchi lungo tutta la navigazione, ma alla fine giunse indenne in porto.\nAlle 16.40 del 27 settembre la motonave \"Francesco Barbaro\", che la \"Partenope\" stava scortando da Brindisi a Bengasi insieme al cacciatorpediniere \"Lampo\" ed alla torpediniera \"Clio\", venne silurata dal sommergibile britannico \"Umbra\" al largo di Cefalonia in posizione 37\u00b015' N e 19\u00b055' E (a 60 miglia per 275\u00b0 da Navarino): nonostante un tentativo di rimorchio, la motonave, in fiamme, colpita da un altro siluro dell\u2019\"Umbra\" alle 22.40, affond\u00f2 in seguito ad un'esplosione alle 4.41 del 28, nel punto 37\u00b015' N e 19\u00b055' E.\nAlla mezzanotte del 12 ottobre 1942 la torpediniera salp\u00f2 da Corf\u00f9 di scorta, insieme al cacciatorpediniere \"Lampo\", alla moderna motonave \"Foscolo\"; le tre unit\u00e0 si aggregarono ad un convoglio (motonave \"D'Annunzio\" scortata dai cacciatorpediniere \"Folgore\" e \"da Recco\" e dalle torpediniere \"Ardito\" e \"Clio\") e giunsero indenni in porto il 14, nonostante continui attacchi aerei che vennero respinti con il fuoco delle armi di bordo. La \"Partenope\" e le altre navi scorta ripartirono in giornata e scortarono poi le motonavi \"Sestriere\" e \"Ruhr\" in rotta di rientro, senza venire attaccati.Il 18 ottobre il comando della \"Partenope\" passa al capitano di corvetta Gustavo Lovatelli.\nNella notte tra il 25 ed il 26 ottobre dello stesso anno il convoglio \u2013 nave cisterna \"Proserpina\" (con a bordo 4553\u00a0t di carburante) e piroscafi \"Tergestea\" (con a bordo 1000 tonnellate di combustibile e 1000 di munizioni) e \"Dora\" (con un carico di 400 tonnellate di rifornimenti) \u2013 che la \"Partenope\" stava scortando, insieme alla gemella \"Lira\", alla moderna torpediniera di scorta \"Ciclone\" ed all'anziana torpediniera \"Calatafimi\", da Taranto a Tobruk, venne attaccato da bombardieri britannici senza riportare danni. Tra le 12.10 e le 12.30 del 26 ottobre il convoglio fu sottoposto ad un secondo bombardamento da parte di 18 Vickers Wellington del 98th Bombardment Group, dal quale usc\u00ec nuovamente indenne. Alle 15.25, mentre la \"Proserpina\" era ferma per un'avaria ed assistita dalla \"Calatafimi\", il convoglio\u00a0\u2013 protetto anche da una scorta aerea composta da due bombardieri Junkers Ju 88, due caccia Macchi Mc 202 ed un caccia Messerschmitt Me 109 \u2013, che aveva proseguito, venne attaccato da 8 aerosiluranti Bristol Beaufort del 47\u00b0 Squadron e cinque bombardieri Bristol Blenheim del 15\u00b0 Squadron della South African Air Force, scortati da 9 caccia Bristol Beaufighter degli Squadrons 252 e 272. La reazione della scorta abbatt\u00e9 due aerei e ne danneggi\u00f2 altri due, dopo di che gli altri si ritirarono, essendo assente la \"Proserpina\", il loro obiettivo. Dopo altri violenti attacchi aerei (durante i quali vennero distrutti tre aerei inglesi e danneggiati altri due, mentre anche uno Ju 88 riport\u00f2 danni) la \"Proserpina\" alle 14.30 fu colpita ed affond\u00f2 in fiamme a 30 miglia per 320\u00b0 da Tobruk (la \"Lira\" e la \"Calatafimi\" salvarono 62 dei 77 uomini a bordo della petroliera). Nemmeno il resto del convoglio pot\u00e9 giungere indenne a destinazione: verso le sei di sera le navi vennero attaccate da tre Wellington del 38th Squadron ed il \"Tergestea\" fu centrato da un siluro ed affond\u00f2 nel punto 32\u00b002' N e 24\u00b004' E dopo una colossale esplosione, trascinando con s\u00e9 l'intero equipaggio di 80 uomini. Uno dei tre Wellington venne abbattuto, ma solo il \"Dora\" pot\u00e9 infine arrivare in porto.\nNella mattina del 2 dicembre 1942 la torpediniera fu inviata, insieme ai cacciatorpediniere \"Lampo\", \"Pigafetta\" e \"Da Noli\", a soccorrere i sopravvissuti allo scontro del banco di Skerki, durante il quale, nella notte precedente, un convoglio italiano diretto in Tunisia era stato distrutto dalla Forza Q britannica.\nUn'azione antisom della \"Partenope\", svoltasi il 29 dicembre 1942, potrebbe aver causato l'affondamento del sommergibile britannico \"P 311\", la cui perdita \u00e8 comunque attribuita con maggiore probabilit\u00e0 all'urto contro delle mine nello stretto di Bonifacio, anche perch\u00e9 l'ultimo segnale del \"P 311\" risulta inviato il 31 dicembre.\nIl 18 luglio la torpediniera soccorse al largo di Siracusa e rimorchi\u00f2 a Napoli il sommergibile \"Ambra\", gravemente danneggiato da un aereo la notte precedente mentre tentava di avvicinarsi al porto siciliano, ormai in mano agli Alleati, per inviarvi degli incursori della X MAS.\nIl 24 luglio 1943 la \"Partenope\" venne colpita durante un attacco aereo nel Mediterraneo centrale, con vittime tra l'equipaggio.\nAlla proclamazione dell'armistizio la \"Partenope\" si trovava ai lavori in bacino di carenaggio, perci\u00f2, non potendo muovere, venne catturata dalle truppe tedesche l'11 settembre 1943. Essendo in tali condizioni, i tedeschi non la impiegarono.\nAlla fine dello stesso mese le truppe alleate, dopo la liberazione di Napoli, trovarono la torpediniera arenata e pressoch\u00e9 distrutta a Castellammare di Stabia.\nIl relitto della \"Partenope\" venne recuperato nel 1945 solo per essere avviato alla demolizione.\nComandanti\nCapitano di corvetta Silvano Brengola \"(nato a Firenze il 23 settembre 1903)\" (10 giugno - gennaio 1941)\nCapitano di corvetta Guglielmo Durantini \"(nato a L'Aquila il 16 novembre 1904)\" (+) (gennaio - 21 aprile 1941)\nCapitano di corvetta Bruno De Moratti \"(nato a Trieste il 23 dicembre 1906)\" (22 aprile 1941 - 31 marzo 1942)\nCapitano di corvetta Pasquale Senese \"(nato a Napoli il 12 aprile 1906)\" (1 aprile - 17 ottobre 1942)\nCapitano di corvetta Gustavo Lovatelli \"(nato a Venezia il 15 settembre 1908)\" (18 ottobre 1942 - 9 settembre 1943)"}
{"id": "3540218", "revid": "126257", "url": "https://it.wikipedia.org/wiki?curid=3540218", "title": "Campionati del mondo di mezza maratona 2010", "text": "I Campionati del mondo di mezza maratona 2010 (19\u00aa edizione) si sono svolti il giorno 16 ottobre a Nanning, in Cina.\nUn totale di 123 atleti, in rappresentanza di 30 nazioni, hanno preso parte alle gare, che si sono disputate su un circuito con inizio e fine in Wuxiang Square.\nLa competizione \u00e8 stata dominata dal Kenya, che ha trionfato nelle prove individuali e a squadre sia in campo maschile che femminile. Nonostante la loro scarsa esperienza sulla distanza della mezza maratona, Wilson Kiprop e Florence Kiplagat hanno vinto le rispettive gare. Kiprop ha interrotto la serie vincente di Zersenay Tadese, precedendolo all'arrivo, mentre al terzo posto si \u00e8 piazzato l'altro keniota Sammy Kitwara.\nKiplagat, che \u00e8 sempre stata nelle posizioni di testa della gara femminile, ha battuto l'etiope Dire Tune con un attacco all'ultimo chilometro, ottenendo la sua seconda medaglia d'oro. Il terzo posto della connazionale Peninah Arusei ha messo al sicuro la vittoria del Kenya sull'Etiopia anche nella classifica a squadre. La cinese Zhu Xiaolin \u00e8 stata l'unica non africana a classificarsi fra le prime otto."}
{"id": "3540221", "revid": "729019", "url": "https://it.wikipedia.org/wiki?curid=3540221", "title": "Real Madrid Club de F\u00fatbol 2000-2001", "text": "Questa voce raccoglie le informazioni riguardanti il Real Madrid Club de F\u00fatbol nelle competizioni ufficiali della stagione 2000-2001."}
{"id": "3540224", "revid": "282579", "url": "https://it.wikipedia.org/wiki?curid=3540224", "title": "Roer (dipartimento)", "text": ""}
{"id": "3540226", "revid": "282579", "url": "https://it.wikipedia.org/wiki?curid=3540226", "title": "Seine-et-Oise", "text": ""}
{"id": "3540230", "revid": "1923359", "url": "https://it.wikipedia.org/wiki?curid=3540230", "title": "Kolindros", "text": "Kolindros () \u00e8 un ex comune della Grecia nella periferia della Macedonia Centrale di 5.223 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Pydna-Kolindros."}
{"id": "3540234", "revid": "767487", "url": "https://it.wikipedia.org/wiki?curid=3540234", "title": "Korinos", "text": "Korinos () \u00e8 un ex comune della Grecia nella periferia della Macedonia Centrale di 6.611 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Katerini.\nLocalit\u00e0.\nKorinos \u00e8 suddiviso nelle seguenti comunit\u00e0 (i nomi dei villaggi tra parentesi):"}
{"id": "3540239", "revid": "1543377", "url": "https://it.wikipedia.org/wiki?curid=3540239", "title": "Ettore Strauss", "text": "Biografia.\nFu il secondo presidente dell'Inter. Strauss, assecondando il volere della maggioranza svizzera dei soci nerazzurri, prese il posto di Giovanni Paramithiotti alla vigilia del primo impegno interista nei campionati federali. \nIl cambio ai vertici del club avvenne dopo il derby col Milan dell'ottobre 1908 giocato a Chiasso per la coppa Chiasso. Strauss rest\u00f2 in carico sino al 1910 quando lasci\u00f2 la presidenza a Carlo de Medici."}
{"id": "3540241", "revid": "122355643", "url": "https://it.wikipedia.org/wiki?curid=3540241", "title": "Unione Socialdemocratica (Serbia)", "text": "L'Unione Socialdemocratica (in serbo: \u0421\u043e\u0446\u0438\u0458\u0430\u043b\u0434\u0435\u043c\u043e\u043a\u0440\u0430\u0442\u0441\u043a\u0430 \u0443\u043d\u0438\u0458\u0430, \"Socijaldemokratska unija\") \u00e8 un partito politico serbo fondato nel 1996 da alcuni esponenti dell'Alleanza Civica di Serbia, contrari alla linea politica perseguita dal loro partito.\nIl partito alle elezioni parlamentari del 2007 si \u00e8 presentato nella lista \"LDP-GSS-SDU-LSV-DHSS/Jovanovic Presidente\" ottenendo un deputato.\nAlle elezioni parlamentari del 2008 invece present\u00f2 i suoi candidati nelle liste dei Liberaldemocratici, confermando un seggio nell'Assemblea Nazionale.\nAlle elezioni parlamentari del 2012 presentandosi sempre coi Liberaldemocratici ha mantenuto il suo seggio. L'alleanza si \u00e8 riproposta per le elezioni parlamentari del 2014, fallendo per\u00f2 nel superamento dello sbarramento elettorale e quindi SDU non \u00e8 pi\u00f9 partito parlamentare."}
{"id": "3540242", "revid": "1305772", "url": "https://it.wikipedia.org/wiki?curid=3540242", "title": "Fowey (fiume)", "text": "Il Fowey (pron.: \u02c8f\u0254\u026a/; in lingua cornica: \"Fowy\") \u00e8 un fiume dell'Inghilterra sud-occidentale.\nIl fiume scorre per circa 40 km in direzione nord-sud nella contea della Cornovaglia: nasce ai piedi della Buttern Hill, nella Brughiera di Bodmin (\"Bodmin Moor\"), e sfocia nel Canale della Manica, con un ampio estuario (11\u00a0km di lunghezza) che inizia a Lostwithiel e termina presso le cittadine di Fowey e Polruan..\nAttraversa inoltre i villaggi di Lerryn, St Winnow e Golant.\nHa sette affluenti, il principale dei quali \u00e8 il Lerryn .\nLa valle del fiume Fowey \u00e8 classificata come Area of Outstanding Natural Beauty (\"Area di eccezionale bellezza naturale\").\nGeologia.\nIl Fowey \u00e8 un fiume alluvionale, formatosi durante l'ultima glaciazione.\nStoria.\nL'area lungo il corso del fiume Fowey pare fosse abitata sin dall'Et\u00e0 del Ferro.\nIn seguito, i Romani vi realizzarono un porto.\nNel corso del XIV secolo, l'area attorno al fiume sub\u00ec vari attacchi da parte degli Spagnoli.\nFauna.\nIl Fowey \u00e8 ricco di salmoni e trote di mare.\nEconomia.\nLa principale risorsa economica garantita dalle acque del fiume Fowey \u00e8 rappresentata dalla pesca, seguita dall'industria dell'estrazione dell'argilla.\nTurismo.\nTra le principali attivit\u00e0 turistiche praticabili lungo il fiume Fowey, vi sono lo \"yachting\" e l'escursionismo."}
{"id": "3540243", "revid": "729019", "url": "https://it.wikipedia.org/wiki?curid=3540243", "title": "Centrale idroelettrica di Scandarello", "text": "La centrale di Scandarello, citata anche come \"centrale di Scandarella\", \u00e8 una centrale idroelettrica, situata ad Amatrice, in Provincia di Rieti.\nCaratteristiche.\nLa centrale \u00e8 quella pi\u00f9 a monte del sistema di centrali costruite sul fiume Tronto ed \u00e8 costituita da due gruppi Francis con una potenza di 2,5 MW.\n\u00c8 alimentata dalle acque del Lago di Scandarello, un bacino artificiale realizzato con lo sbarramento nei pressi di Amatrice del torrente Rio di Scandarello, un affluente di sinistra del fiume Tronto.\nL'acqua scaricata dalla centrale viene poi sbarrata da una traversa nei pressi di Arquata del Tronto per alimentare la successiva centrale idroelettrica di Venamartello."}
{"id": "3540244", "revid": "1573940", "url": "https://it.wikipedia.org/wiki?curid=3540244", "title": "Wesolowskana", "text": "Wesolowskana \u00e8 un genere di ragni appartenente alla famiglia Salticidae.\nEtimologia.\nIl genere \u00e8 stato cos\u00ec denominato in onore dell'aracnologa polacca Wanda Wesolowska (1950- ).\nDistribuzione.\nLe due specie oggi note di questo genere sono endemiche delle isole Capo Verde.\nTassonomia.\nGli aracnologi Ko\u00e7ak &amp; Kemal nel 2008 hanno rinominato questo genere in quanto il precedente nome \"Luxuria\" , apparteneva ad un genere di molluschi gasteropodi descritto antecedentemente.\nA dicembre 2010, si compone di due specie:"}
{"id": "3540245", "revid": "41430117", "url": "https://it.wikipedia.org/wiki?curid=3540245", "title": "Fiume Fowey", "text": ""}
{"id": "3540246", "revid": "287204", "url": "https://it.wikipedia.org/wiki?curid=3540246", "title": "Paralia (Macedonia Centrale)", "text": "Paralia () \u00e8 un ex comune della Grecia nella periferia della Macedonia Centrale di 6.449 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Katerini."}
{"id": "3540250", "revid": "729019", "url": "https://it.wikipedia.org/wiki?curid=3540250", "title": "Stazione di Cesano Maderno (2011)", "text": "La stazione di Cesano Maderno \u00e8 una stazione ferroviaria posta all'incrocio delle linee Milano-Asso e Saronno-Seregno, a servizio dell'omonimo comune.\n\u00c8 gestita da Ferrovienord.\nStoria.\nLa stazione fu aperta all'esercizio il 12 giugno 2011 per garantire l'interscambio fra i treni della Milano-Asso con la linea S9 del servizio ferroviario suburbano di Milano nella tratta di linea Saronno-Seregno, interrotta nello stesso periodo per i lavori di ripristino del servizio viaggiatori.\nL'impianto \u00e8 stato posto a circa quattrocento metri a settentrione rispetto a quello originario, il quale fu attivato all'epoca dell'apertura della linea Milano-Asso nel 1879.\nLa banchina sopraelevata fu aperta all'esercizio il 9 dicembre 2012, in occasione della riapertura della ricostruita Saronno-Seregno e del conseguente prolungamento della S9 sulla nuova ferrovia, sostituendo definitivamente la Stazione di Cesano Maderno NS posta originariamente a servizio della linea Saronno-Seregno.\nStrutture ed impianti.\nLa stazione \u00e8 dotata di due piazzali: quello sulla Milano-Asso, composto da due binari, e quello sulla Novara-Seregno, formato da un unico binario sopraelevato che si trova in corrispondenza del ponte che sovrappassa la Milano-Asso.\nMovimento.\nL'impianto \u00e8 servito dai treni regionali Milano Cadorna-Asso e da quelli delle linee S2, S4 ed S9 del servizio ferroviario suburbano di Milano."}
{"id": "3540253", "revid": "1543377", "url": "https://it.wikipedia.org/wiki?curid=3540253", "title": "Temara", "text": "Temara (; in berbero: \u2d5c\u2d4e\u2d30\u2d54\u2d30, \"T\u00e9mara\") \u00e8 una citt\u00e0 costiera del Marocco, nella prefettura di Skhirat-T\u00e9mara, nella regione di Rabat-Sal\u00e9-Kenitra. Temara si trova a 15\u00a0km a sud di Rabat sull'Oceano Atlantico. \u00c8 gemellata con Saint-Germain-en-Laye in Francia. La citt\u00e0 ha diverse spiagge ed un piccolo porto.\nStoria.\nTemara \u00e8 stata fondata nel XII secolo (1130-1163) dal Califfo Almohade 'Abd al-Mu'min, che vi ha costruito una moschea. Cinque secoli dopo, Mulay Ismail ha costruito l'attuale muro e ha reso Temara una \"ribat\" (caserma) intorno alla Moschea. Successivamente, Mulay Abd ar-Rahman (1822-1859) e Mulay Abdul Aziz (1894-1908) l'hanno terminata (Kasbah de guiche Ouda\u00efa), trasformandola in campi militari e religiosi.\nEconomia.\nTemara \u00e8 lungo la strada nazionale 1 che collega le due citt\u00e0 principali del Marocco, Rabat, la capitale, e Casablanca, la maggiore citt\u00e0 del Paese. A Temara sono presenti due zone industriali. La prima si trova verso Casablanca e, con un'area totale di 120 ettari, allargabile a 300 ettari comprende 55 unit\u00e0 industriali e diversi settori industriali (tessile, stampa, alimentare). La seconda zona industriale \u00e8 verso la fine della citt\u00e0, in direzione di Rabat, la zona Attasnia, che, con un totale di 20 ettari contiene 23 unit\u00e0 industriali (tessile, elettronica, chimica).\nPopolazione.\nLa popolazione secoli fa era costituita dalle trib\u00f9 Zaer e da diverse trib\u00f9 dell'Oudaya (gruppi militari provenienti da differenti regioni del Marocco sono stati portati dal Sultano, in cambio del servizio militare il Sultano gli concedeva il diritto a coltivare la terra). Oggi la popolazione \u00e8 composta da tutte le etnie del Marocco, a causa della forte immigrazione vissuta dalla citt\u00e0 e dai suoi sobborghi, sono presenti arabi e vari popoli amazigh (rifiani, chleuhs e hassani). L'et\u00e0 della maggioranza della popolazione \u00e8 sotto i venti anni con una significativa crescita demografica.\nAmministrazione.\nGemellaggi.\n Saint-Germain-en-Laye - Francia, dal 1982."}
{"id": "3540257", "revid": "110157", "url": "https://it.wikipedia.org/wiki?curid=3540257", "title": "Pierion", "text": "Pierion () \u00e8 un ex comune della Grecia nella periferia della Macedonia Centrale di 2.811 abitanti \n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Katerini."}
{"id": "3540259", "revid": "200679", "url": "https://it.wikipedia.org/wiki?curid=3540259", "title": "Stazione di Cesano Maderno", "text": "Per stazione di Cesano Maderno si possono intendere vari impianti ferroviari situati nel comune di Cesano Maderno:"}
{"id": "3540260", "revid": "521591", "url": "https://it.wikipedia.org/wiki?curid=3540260", "title": "Task force 45", "text": ""}
{"id": "3540267", "revid": "716642", "url": "https://it.wikipedia.org/wiki?curid=3540267", "title": "Moadon Kaduregel Hapoel Tzafririm Holon", "text": "Il Moadon Kaduregel Hapoel Tzafririm Holon (), noto come Hapoel Tzafririm Holon, \u00e8 una societ\u00e0 calcistica israeliana con sede nella citt\u00e0 di Holon.\nIl club nacque nel 1985 dalla fusione di altre due societ\u00e0, l'Hapoel Holon e lo Tzafririm Holon, che in quel momento militavano rispettivamente in Liga Artzit (che all'epoca era la seconda divisione) e in Liga Alef (la terza divisione).\nA cavallo tra gli anni ottanta e gli anni novanta, l'Hapoel Tzafririm Holon milit\u00f2 per diverse stagioni in Liga Leumit (al tempo, la prima divisione israeliana). L'ultima partecipazione nella massima serie avvenne nel 2000-2001.\nDa quel momento, il club ha incontrato un inesorabile declino, che l'ha portato fino alla quarta divisione, la Liga Bet, dove si trova tutt'oggi."}
{"id": "3540268", "revid": "72396", "url": "https://it.wikipedia.org/wiki?curid=3540268", "title": "Real Madrid Club de F\u00fatbol 1999-2000", "text": "Questa voce raccoglie le informazioni riguardanti il Real Madrid Club de F\u00fatbol nelle competizioni ufficiali della stagione 1999-2000."}
{"id": "3540269", "revid": "767487", "url": "https://it.wikipedia.org/wiki?curid=3540269", "title": "Axioupoli", "text": "Axioupoli () \u00e8 un ex comune della Grecia nella periferia della Macedonia Centrale di 6.725 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Paionia."}
{"id": "3540272", "revid": "1452073", "url": "https://it.wikipedia.org/wiki?curid=3540272", "title": "Cherso", "text": ""}
{"id": "3540273", "revid": "110157", "url": "https://it.wikipedia.org/wiki?curid=3540273", "title": "Museo dell'automobile Bonfanti-Vimar", "text": "Il museo dell'Automobile Luigi Bonfanti-Vimar \u00e8 un museo dell'automobile che si trova a Romano d'Ezzelino.\nStoria.\nIl Museo nasce nel 1991 ma \u00e8 inaugurato nel settembre del 1992 ed \u00e8 riconosciuto dalla FIA, dall'ANFIA (Associazione Nazionale fra Industrie Automobilistiche), dall'ASI (Automotoclub Storico Italiano), dall'AAVS (Associazione Amatori Veicoli Storici), dall'AISA (Associazione Italiana per la storia dell'automobile) e dalla Societ\u00e0 Italiana per la protezione dei beni culturali e dalla Regione Veneto.\nNel Museo si svolgono anche lezioni per studenti di ingegneria meccanica dell'Universit\u00e0 di Padova ed anche dei corsi di specializzazione per restauratori di mezzi d'epoca.A livello internazionale, il museo si \u00e8 guadagnato il Trofeo come miglior Museo europeo della motorizzazione nel 1999, 2000, 2001, 2004 e 2007.\nSede.\nLa sede \u00e8 a Romano d'Ezzelino, a due passi da Bassano del Grappa, dove \u00e8 previsto un futuro trasferimento ."}
{"id": "3540274", "revid": "287204", "url": "https://it.wikipedia.org/wiki?curid=3540274", "title": "Kedougou", "text": ""}
{"id": "3540275", "revid": "585241", "url": "https://it.wikipedia.org/wiki?curid=3540275", "title": "Afropop", "text": ""}
{"id": "3540276", "revid": "287204", "url": "https://it.wikipedia.org/wiki?curid=3540276", "title": "Gran Premio motociclistico delle Nazioni 1976", "text": "Il Gran Premio motociclistico delle Nazioni 1976 fu il terzo appuntamento del motomondiale 1976.\nSi svolse il 16 maggio 1976 sul circuito del Mugello di Scarperia e vide la vittoria di Barry Sheene nella classe 500, di Johnny Cecotto nella classe 350, di Walter Villa nella classe 250, di Pier Paolo Bianchi nella classe 125 e di \u00c1ngel Nieto nella classe 50.\nIn un Gran Premio caratterizzato da moltissimi incidenti (oltre 70 tra prove e gare) morirono ben due piloti: durante la gara della 350, Paolo Tordi cade e viene investito dalla sua stessa moto, morendo all'arrivo in ospedale; durante la gara della 250, Otello Buscherini subisce un incidente simile a quello di Tordi e muore all'arrivo in ospedale.\nClasse 350.\n29 piloti alla partenza, 15 al traguardo.\nClasse 250.\n30 piloti alla partenza, 17 al traguardo.\nClasse 125.\n30 piloti alla partenza, 11 al traguardo.\nClasse 50.\n29 piloti alla partenza, 20 al traguardo."}
{"id": "3540278", "revid": "1452073", "url": "https://it.wikipedia.org/wiki?curid=3540278", "title": "D-chiro-inositolo", "text": "Il D-chiro-inositolo (comunemente abbreviato DCI) \u00e8 un membro di una famiglia di sostanze tra loro correlate, spesso denominate collettivamente \"inositolo\", anche se questo termine racchiude diversi isomeri di diversa rilevanza biologica. Esso \u00e8 conosciuto come un importante messaggero secondario del segnale di trasduzione dell'insulina.\nIl DCI sembra avere notevoli effetti benefici sulla sindrome dell'ovaio policistico dove mostra un ruolo eziologico.\nIn studi in doppio cieco, in donne con PCOS che hanno ricevuto il DCI, esso mostra vantaggi statisticamente significativi rispetto al gruppo di controllo. Esso infatti, abbassa il testosterone libero e totale, abbassa la pressione sanguigna, aumenta la sensibilit\u00e0 insulinica e determina un corrispondente miglioramento del metabolismo del glucosio, e inoltre determina un aumento della frequenza di ovulazione.\nUn nuovo aspetto molto promettente del DCI \u00e8 il suo ruolo nella fisiopatologia della preeclampsia, una complicanza della gravidanza umana che \u00e8 caratterizzata da ipertensione e proteinuria insorte nella seconda met\u00e0 della gestazione. Il primo riscontro di elevati livelli di DCI (chiamato anche inositolo fosfoglicano di tipo P, P-IPG, per motivi prettamente laboratoristici di estrazione) sono stati riportati nel 2000. Successivi multipli studi del gruppo di Thomas W Rademacher e Marco Scioscia hanno ulteriormente ampliato le conoscenze in merito al ruolo del DCI nella preeclampsia e la sua correlazione con la sindrome metabolica ed insulino resistenza della gravidanza preeclamptica."}
{"id": "3540288", "revid": "599013", "url": "https://it.wikipedia.org/wiki?curid=3540288", "title": "Jim Thomas (tennista)", "text": "Specialista nel doppio divenne, il 21 agosto 2006, il 29\u00ba del ranking ATP. Avendo giocato in carriera solo tre incontri nel tabellone principale di un torneo del circuito maggiore il suo best ranking in singolare \u00e8 rappresentato da una 288\u00aa posizione, raggiunta il 2 novembre 1998.\nNel corso della sua carriera ha conquistato 6 titoli ATP in doppio; met\u00e0 di questi sono avvenuti a Newport su erba nel Hall of Fame Tennis Championships nel 2004, 2005 e nel 2007. Gli altri suoi successi sono avvenuti all'Heineken Open 2001 di Auckland, al RCA Championships 2004 di Indianapolis e all'Hypo Group Tennis International 2006 di P\u00f6rtschach.\nIl suo miglior risultato nei tornei del grande slam \u00e8 la semifinale raggiunta nel 2005 all'US Open dove, in coppia con lo statunitense Paul Goldstein furono sconfitti dai futuri vincitori del torneo, i connazionali Bob Bryan e Mike Bryan con il punteggio di 6-3, 1-6, 2-6.\nNella sua carriera ha conquistato complessivamente 22 titoli in doppio, tra cui 15 vittorie in tornei challenger e una in tornei del circuito futures, oltre che 7 finali di tornei ATP."}
{"id": "3540292", "revid": "3115", "url": "https://it.wikipedia.org/wiki?curid=3540292", "title": "Lago di Scandarello", "text": "Il lago di Scandarello \u00e8 un lago artificiale, formato dallo sbarramento della diga costruita lungo il corso del torrente Scandarello, affluente del Tronto, circondato dalle vette occidentali dei Monti della Laga, nel territorio del comune di Amatrice, nell'alto Lazio.\nLa diga, costruita nel 1924, \u00e8 alta 55\u00a0m e forma il terzo lago artificiale della provincia di Rieti, con una lunghezza di 3\u00a0km ed una superficie di circa 1\u00a0km\u00b2 ed una profondit\u00e0 di 41\u00a0m. Le sue acque alimentano la centrale idroelettrica di Scandarello, la prima di quelle costruite lungo la Valle del Tronto.\n1944: il salvataggio della diga.\nNel 1944 la diga rischi\u00f2 di saltare in aria dopo essere stata minata dalle truppe naziste. Lungo la valle del Tronto vivevano migliaia di persone e molte localit\u00e0, tra cui Ascoli Piceno, sarebbero state colpite dall'onda di piena, che avrebbe coperto la ritirata dell'esercito tedesco.\nTuttavia 27 cittadini amatriciani, riuscirono a sventare l'attentato. Tra loro anche una donna, Marianna Valentini, che diede l'allarme dopo aver raccolto un biglietto del capo guardiano della diga, Giovanni Blasi, tenuto prigioniero. Il carabiniere Alfredo Muzi avvert\u00ec il comando e fu cos\u00ec organizzata una squadra diretta dal Maresciallo Pasquale Di Sabbato. Nel frattempo, Blasi, liberatosi e temendo il peggio, cominci\u00f2 a svuotare il bacino del lago.\nIl 17 giugno 1944 Alfredo Muzi, Mario Marri, Francesco Pellicciari e gli altri sminatori disinnescarono gli esplosivi nelle gallerie della diga e per questo furono decorati con la Medaglia d'argento al Valor militare.\nVennero impiegati ben 56 quintali di esplosivo e perci\u00f2 si rese necessario ricorrere all'aiuto di alcuni bambini.\nDal 19 giugno 1994, una lapide di marmo posta all'entrata del lato nord della diga ricorda il coraggio dei cittadini di Amatrice.\nL'ambiente naturale.\nLa vegetazione ripariale \u00e8 molto povera a causa delle continue variazioni del livello. Le pendici sono coperte da boschi di latifoglie.\nLa fauna ittica \u00e8 prevalentemente composta da ciprinidi tra cui spicca la presenza di carpe sia regine che a specchio e tinche.\nL\u2019invaso \u00e8 ricco di persici reali, persici sole, persici trota, anguille, lucci, siluri ed altre specie ritenute meno importanti quali scardole, carassi e alborelle."}
{"id": "3540293", "revid": "126000346", "url": "https://it.wikipedia.org/wiki?curid=3540293", "title": "Lollipop (Param Pam Pam)", "text": "Lollipop (Param Pam Pam) \u00e8 il primo singolo lanciato dalla cantante rumena Alexandra Stan nel 2009, estratto dal suo album di debutto \"Saxobeats\". Ricorre alla melodia del brano \"Fergalicious\" di Fergie. Il brano rese la cantante conosciuta nel suo paese d'origine e di fatto il singolo venne promozionato in vari showcase locali. \nIl brano entr\u00f2 in classifica in Romania alla posizione numero 18.\nNel resto del mondo il brano fu lanciato come terzo singolo dopo Mr. Saxobeat e Get Back (ASAP), nei mesi in concomitanza con la pubblicazione dell'album d'esordio Saxobeats.\nVideo.\nNel video compaiono la cantante e altre due ragazze abbigliate con minigonna e reggiseno, mentre cantano e ballano. Occasionalmente Alexandra Stan \u00e8 ritratta mentre lecca il \"lollipop\" (lecca-lecca) eponimo della canzone; sullo sfondo nero lampeggiano le parole del testo."}
{"id": "3540294", "revid": "1573940", "url": "https://it.wikipedia.org/wiki?curid=3540294", "title": "Yaginumaella", "text": "Yaginumaella \u00e8 un genere di ragni appartenente alla famiglia Salticidae.\nEtimologia.\nIl genere \u00e8 stato cos\u00ec denominato in onore dell'aracnologo giapponese Takeo Yaginuma (1916-1995)\nDistribuzione.\nLe 41 specie oggi note di questo genere sono diffuse in diverse localit\u00e0 dell'Asia centrale e porientale: ben 21 specie sono endemiche del solo Bhutan.\nTassonomia.\nLa specie tipo, analizzata da Pr\u00f3szynski nel determinare l'autonomia di questo genere, \u00e8 stata \"Pellenes ususudi\" ; inizialmente e fino al 1976 questo termine \u00e8 stato pubblicato come nomen nudum. Secondo Zabka, in uno studio del 1985, potrebbe essere un sinonimo pi\u00f9 recente di Ptocasius .\nA dicembre 2010, si compone di 41 specie:"}
{"id": "3540302", "revid": "461603", "url": "https://it.wikipedia.org/wiki?curid=3540302", "title": "Jes\u00fas M\u00e9ndez (calciatore)", "text": ""}
{"id": "3540303", "revid": "1543377", "url": "https://it.wikipedia.org/wiki?curid=3540303", "title": "Islam in Togo", "text": "I Musulmani in Togo rappresentano tra il 13,7 ed il 20% della popolazione nazionale. L'Islam \u00e8 arrivato in Togo nella stessa maniera delle altre parti dell'Africa Occidentale.\nStoria.\nL'Islam \u00e8 stato introdotto in Africa Occidentale a sud del Sahara attraverso le rotte commerciali del sale e dell'oro. I mercanti Musulmani berberi e Tuareg hanno attraversato le rotte commerciali del Sahara.\nCon il passare del tempo, i mercanti erano accompagnati da religiosi e studiosi Musulmani, che hanno insegnato le loro credenze(in arabo \u02bfAq\u012bda) e costruito luoghi di culto. Gli Hausa ed i Fulani, gruppi tradizionalmente nomadi hanno attraverso tutta l'Africa Occidentale, portando la religione islamica in posti come l'attuale Guinea, la Sierra Leone e la Liberia.\nDemografia.\nLe stime sul numero dei Musulmani in Togo variano considerevolmente a seconda delle fonti. Per esempio, secondo il CIA Factbook \u00e8 del 20%, secondo altri siti , i musulmani sarebbero il 55% della popolazione, quindi circa 2,513,792 su 4,570,530 nel 1998.\nLe moschee in Togo.\nSotto la supervisione dell'Unione Islamica in Togo sono state aperte diverse Moschee nella maggior parte delle citt\u00e0 e dei villaggi del Togo. Tuttavia, viene segnalata la necessit\u00e0 di costruire Moschee nelle citt\u00e0 pi\u00f9 grandi del Togo, come la capitale Lom\u00e9.\nL'educazione islamica.\nSotto la supervisione dell'Unione Islamica in Togo per l'educazione islamica e la costruzione delle scuole, sono stati mandati numerosi studenti nell'Universit\u00e0 di Al-Azhar e nelle universit\u00e0 dell'Arabia Saudita; inoltre, l'Arabia Saudita ha costruito numerose scuole nel Togo. Tuttavia, nonostante le donazioni ci sono pochi libri scolastici. L'Unione Islamica in Togo \u00e8 un'organizzazione che gestisce le scuole e le universit\u00e0 e ha sedi nelle maggiori citt\u00e0 del paese.\nL'Unione Islamica in Togo ha lanciato il seguente appello:\n1) Necessit\u00e0 di libri islamici, sia in lingua araba che in lingua francese\n2) Risolvere le divergenze tra i giovani Musulmani universitari e l'Unione Islamica in Togo\n3) Rafforzare le missioni dei giovani Musulmani del Togo nelle universit\u00e0 islamiche\n4) Costruzione di scuole islamiche nelle aree densamente popolate dai Musulmani, soprattutto nel Nord\nFonte: Minoranze Musulmane in Africa - Sayed Abdul Majid Bakr"}
{"id": "3540308", "revid": "1372005", "url": "https://it.wikipedia.org/wiki?curid=3540308", "title": "Eustachio I de Grenier", "text": "Proveniva da Beaurainville, in Th\u00e9rouanne nella Francia settentrionale (all'epoca Contea delle Fiandre);\naccompagn\u00f2 Ugo II di Saint Pol alla Prima crociata, al seguito di Goffredo di Buglione.\nAnche se probabilmente fu solo una presenza minore durante la crociata vera e propria, partecip\u00f2 alla Battaglia di Ramla nel 1105.\nNel 1109 era all'assedio di Assedio di Tripoli dove fu uno degli inviati da Baldovino I di Gerusalemme a negoziare tra Guglielmo Giordano e Bertrando di Tolosa, entrambi figli di Raimondo IV di Tolosa, che si contendevano la signoria su Tripoli.\nIl 19 dicembre 1111 gli fu conferita la citt\u00e0 di Sidone, che era stata conquistata da Baldovino I con l'aiuto di Sigurd I di Norvegia, quest'ultimo partito dalla Norvegia con la crociata norvegese.\nEra gi\u00e0 Signore di Cesarea, che era stata conquistata nel 1101 e gli era stata data in una data sconosciuta.\nSubito dopo, spos\u00f2 Emelota o Emma, la nipote del Patriarca Arnolfo di Roeux e gli fu conferita anche Gerico e le sue rendite, che prima erano di propriet\u00e0 della Chiesa.\nEustachio prese inoltre parte agli assedi di Shayzar, che non fu conquistata, e di Tiro, che invece cadde.\nDurante l'assedio di Tiro egli cur\u00f2 la costruzione delle armi da assedio.\nNel 1120 fu presente al Concilio di Nablus, convocato da Baldovino II, dove le leggi del regno furono scritte per la prima volta.\nQuando Baldovino II fu catturato nel 1123 dagli Artuqidi, Eustachio fu eletto Connestabile e Balivo (reggente) del Regno di Gerusalemme.\nCome reggente Eustachio respinse un'invasione proveniente dall'Egitto, alla Battaglia di Yibneh il 29 maggio 1123.\nMor\u00ec poco dopo, il 15 giugno 1123 e fu sostituito come Connestabile e Balivo da Guglielmo I di Bures.\nFu sepolto a Gerusalemme nell'Abbazia di S. Maria dei Latini.\nCon Emelota egli fu il padre di Eustachio II e Gualtiero,\nche gli succedettero, rispettivamente, a Sidone e Cesarea e furono a loro volta nobili importanti.\nLa sua vedova Emelota in seguito spos\u00f2 Ugo II du Puiset.\nAscendenti.\nNon si sa nulla di certo sugli ascendenti di Eustachius Granerius, molte per\u00f2 sono le ipotesi degli storici fondate su documenti certi. Il primo documento che cita il cognome \" cognomento\" Granerius \u00e8 datato 987 e si trova nel cartolario di Saint Cyprien di Poitiers. In questo documento viene nominato un \" locum Grenoletum\" con Ademarus e Gaufredus figli di Stephanus Granerius e una Goscelina \" cognomento\" Graneria. I Granerius aquitani sono citati anche con il nome di Granez-Granet ed avevano un feudo a Bouin (Deux-S\u00e8vres) passato alla fine del XIII secolo a Jean Turpain (Jean Turpin) sieur de Puiserie. Il \"locum Grenoletum\" esiste ancora e viene chiamato Grenouilleau nel comune di S\u00e9rigny (Vienne) vicino a Bouin (Deux-S\u00e8vres). Sempre nello stesso cartolario viene anche nominato un \"Gauterius cognomento Granerius\" che spos\u00f2 nel 1004 Anna \"Alba cognominata\" identificata da molti storicicon Anna Yolande de Lusignan (990-?) figlia di Ugo III di Lusignan (circa 948-1012). Sempre in Aquitania a Grayan-et-l'H\u00f4pital (Grajane, Grayanne, Granarius in Granea) era presente una sede dell'Ordine di San Giovanni di Gerusalemme. Probabilmente da questa citt\u00e0 proveniva anche Armand de Bourdeaux e i suoi nipoti, il templare Odo Graneti e suo fratello Guigue nominati nel cartolario di Richerenches. Con il cognome \"Granetario\" viene anche nominato nel \"Registrum Prioratus de Wetherhal\" un Turgis Granetario figlio di Rollone, Signore de Luc-sur-Mer e di Graye-sur-Mer (Normandia) che port\u00f2 lo stendardo ducale nella battaglia di Hastings che permise a Guglielmo il Conquistatore (1028-1087) di impadronirsi del trono d'Inghilterra. Molto interessante \u00e8 anche il fatto che Eustachius Granerius viene chiamato anche Gernirs \u00abPrinceps Caesariensis Eustachius notus miles, cognomine Gernirs\u00bb. Gernirs \u00e8 una variante neolatina di Grenius con la tradizionale perdita della \"r\" e la sostituzione della \"e\" al posto della \"a\", tipica della morfologia fonetica del latino dei franchi e dei sassoni. Eustachius, potrebbe anche essere stato imparentato con Philippus Grenius (Filippo il Cancelliere) maestro della scuola cattedrale di Notre-Dame autore di poesie confluite nei Carmina Burana. Ultime curiosit\u00e0 sulle origini dei Granerius sono: la presenza in Terra Santa del lombardo-piemontese Celsus de Graneriis che appare nel 1120 con Julius Pusterla come autore dell'epitaffio della tomba del milanese Ambrogio della Torre nella chiesa di San Giorgio vicino alla citt\u00e0 di Ramla e la presenza di Philippi Granerius, un altro piemontese nominato anche con il cognome \"Graneti\", come testimone della donazione fatta da Manfredo I di Saluzzo al monastero \" de Civitacula\" a Santa Maria alla Croce di Tiglieto.\nDiscendenti.\nGli unici discendenti di Eustachius Granerius ritenuti certi dagli storici sono Giovanni de Grenier, figlio di Giuliano de Grenier, morto nella Cilicia Armena nel 1289 e Margherita, moglie di Guido II Embriaco (\u2020 1282), Signore di Gibelletto. Appartenevano probabilmente alla stessa famiglia anche: il Cardinale aquitano Petrum de Granerio-Granerius (circa1170-?) nominato da Papa Innocenzo III (Lotario dei conti di Segni 1160-1216) priore dell'Ospedale S. Spirito in Sassia a Roma; Petrus Granerius, chiamato anche Petro Granero e Petro Graneto (Granetto), che accompagn\u00f2 nel 1227 il Marchese Manfredo III di Saluzzo (1218-44), nel giro di conferma dei possedimenti dell'Abbazia cistercense di Casanova; Jacobus Granarius che viene nominato come cittadino del borgo di Tonco che giur\u00f2 nel 1292 fedelt\u00e0 al comune di Asti quando gli astigiani sconfissero il marchese Guglielmo VII del Monferrato (1240-1292); Janotus Granerius che nel 1391 viene nominato in un atto firmato a Cipro con Jean de Lusignan figlio bastardo di Ugo IV di Cipro; \"Peroninus Granerius\" e \"Jacobus Granerius\" provenienti da Cipro e abitanti di Torino. Altri discendenti plausibili sono considerati dagli storici le famiglie francesi dei d'Agrain, dei de Granet, dei de Grenier e della famiglia italiana dei Graneri di Mercenasco.. Molto dibattute sono le tesi sostenute dallo storico Ren\u00e9 Grousset (1885-1952) a favore della famiglia dei de Grenier. Grousset sostenne che questa discendenza fu voluta da Luigi Filippo di Francia quando fece realizzare la sala dei crociati a Versailles, preferendo, per motivi politici, i cattolici d'Agrain ai protestanti de Grenier."}
{"id": "3540316", "revid": "228587", "url": "https://it.wikipedia.org/wiki?curid=3540316", "title": "Guglielmo I da Camposampiero", "text": "Biografia.\nEra figlio di Giacomo di Tiso VI da Camposampiero e di Maria da Vo'. Aveva appena tre anni quando, nel 1228, Ezzelino III da Romano conquist\u00f2 il castello di Fonte, in cui si trovava, e lo fece prigioniero. Fu liberato poco dopo grazie all'intervento del nonno Tiso, che riusc\u00ec a mobilitare l'esercito padovano contro il \"Tiranno\".\nRimasto orfano del padre gi\u00e0 nel 1228 e morto anche Tiso nel 1234, si ritrov\u00f2 padrone dei feudi di famiglia e, nonostante la giovane et\u00e0, ebbe grande prestigio nella Padova occupata dal da Romano. Nel 1240, durante l'assedio di Ferrara ad opera di Azzo VII d'Este, Ezzelino lo prese nuovamente in ostaggio ma lo tratt\u00f2 sempre con grande rispetto. Fu liberato grazie al negoziato dei parenti materni.\nCaduta Ferrara nel 1242, il Camposampiero, prevedendo che a Padova potesse esplodere una rivolta anti-ezzeliniana, lasci\u00f2 la citt\u00e0 e si rifugi\u00f2 nel suo castello di Treville, nel Trevigiano. In risposta, Ezzelino fece incarcerare i signori di Vo' nella rocca di Cornuda e, dopo quattro anni di prigionia, li lasci\u00f2 morire di fame. Secondo il \"Liber regiminum Padue\" fu proprio il Camposampiero a istigare una ribellione a Padova e che per questo Ezzelino imprigion\u00f2 i suoi mallevadori e distrusse le case della famiglia in citt\u00e0.\nSuccessivamente, tent\u00f2 di avvicinarsi ad Alberico da Romano, signore di Treviso e di parte guelfa. Ma nel 1245, avendo occupato Castelfranco, si diede con i propri castelli ad Ezzelino, che inizialmente lo tratt\u00f2 amichevolmente.\nLa condanna a morte di alcuni dei Dalesmanini, accusati di essere in contatto con il conte di San Bonifacio, decret\u00f2 la rovina del Camposampiero che aveva sposato Mabilia Dalesmanini. Fu incarcerato nella fortezza di Angarano, secondo Rolandino da Padova per non aver voluto divorziare. Fu quindi condotto a Padova, decapitato nella pubblica piazza e dilaniato. La sua salma fu recuperata da Daria da Baone, vedova del prozio Gherardo, e dalla figlia di lei, Maria, e tumulata nella basilica di Sant'Antonio.\nNel testamento, stilato durante la prigionia, il Camposampiero lasciava una somma di denaro alla figlia, mentre i rimanenti beni venivano donati ai cavalieri del Tempio, sperando forse di sottrarli alla confisca."}
{"id": "3540319", "revid": "41431208", "url": "https://it.wikipedia.org/wiki?curid=3540319", "title": "Fantasiosa", "text": ""}
{"id": "3540323", "revid": "287204", "url": "https://it.wikipedia.org/wiki?curid=3540323", "title": "Joel Tshibamba", "text": ""}
{"id": "3540325", "revid": "297745", "url": "https://it.wikipedia.org/wiki?curid=3540325", "title": "San Bonifacio (famiglia)", "text": ""}
{"id": "3540330", "revid": "124123", "url": "https://it.wikipedia.org/wiki?curid=3540330", "title": "Sheila Jackson Lee", "text": "Biografia.\nNata e cresciuta nel Queens, la Jackson ricevette un bachelor in scienze politiche dall'Universit\u00e0 di Yale e nel 1975 si laure\u00f2 in legge all'Universit\u00e0 della Virginia.\nPrima di intraprendere la carriera politica cerc\u00f2 di entrare in magistratura, finch\u00e9 nel 1987 il sindaco di Houston Kathy Whitmire la nomin\u00f2 giudice di pace. Nel 1989 riusc\u00ec a farsi eleggere nel consiglio comunale della citt\u00e0 e mantenne l'incarico fino al 1994. Durante questo arco di tempo la Jackson Lee si impegn\u00f2 a promuovere dei decreti che proibissero ai genitori di tenere armi alla portata dei minori.\nNel 1994 si candid\u00f2 alla Camera dei Rappresentanti e riusc\u00ec a sconfiggere nelle primarie democratiche il deputato in carica Craig Anthony Washington. Dopo aver sconfitto Washington, batt\u00e9 facilmente anche l'avversario repubblicano nelle elezioni generali; ci\u00f2 avvenne sempre anche in tutte le elezioni successive, dove fu sempre riconfermata con percentuali di voto molto elevate.\nIdeologicamente Sheila Jackson Lee \u00e8 una progressista e fa parte di vari caucus, tra cui il Congressional Progressive Caucus ed il Congressional Black Caucus. Dal suo arrivo al Congresso si \u00e8 sempre prodigata nel campo dei diritti umani, opponendosi ad esempio al razzismo, alle sanzioni contro il Sudan e al genocidio in Darfur.\nIn occasione delle elezioni presidenziali del 2008, la Jackson Lee fu una sostenitrice di Hillary Clinton."}
{"id": "3540334", "revid": "1305772", "url": "https://it.wikipedia.org/wiki?curid=3540334", "title": "Eva Buiatti", "text": "Biografia.\nFigura di riferimento nell'epidemiologia italiana, \u00e8 stata protagonista nelle ricerche per la prevenzione oncologica e la tutela della salute negli ambienti di lavoro.\nLaureata in Medicina e Chirurgia, dal 1981 al 1997 ha guidato l'Unit\u00e0 Operativa di Epidemiologia presso il Centro per lo Studio e la Prevenzione Oncologica di Firenze. \u00c8 stata altres\u00ec consulente della regione Emilia Romagna nel campo della epidemiologia di Sanit\u00e0 pubblica e ha impostato il programma di valutazione degli screening oncologici regionali coordinando le attivit\u00e0 dei 4 Registri Tumori di popolazione della Regione. \nNel 1998, insieme a una commissione di esperti oncologi, si occup\u00f2 di analizzare le cartelle cliniche relative alla controversa terapia denominata metodo Di Bella.\nDal settembre 2000 sino al 2009 ha lavorato presso l'Osservatorio epidemiologico dell'Agenzia Regionale di Sanit\u00e0 della Toscana coordinando le attivit\u00e0 epidemiologiche a livello regionale. Membro di numerose associazioni scientifiche \u00e8 stata autrice di numerose pubblicazioni scientifiche. "}
{"id": "3540337", "revid": "253269", "url": "https://it.wikipedia.org/wiki?curid=3540337", "title": "James Gammon", "text": "Biografia.\nJames Richard Gammon nacque ad Newman il 20 aprile del 1940, figlio di Doris Latimer Toppe e del musicista Donald Gammon. Dopo il divorzio dei genitori, si trasfer\u00ec a Orlando. Da giovanissimo inizia a lavorare come cameraman.\nNel 1966 inizia la sua carriera di attore.\n\u00c8 stato sposato dal 1967 al 1970 con Barbara Giacchero; nel 1972 ha sposato Nancy Jane Kapusta con cui \u00e8 rimasto fino alla morte. Ha avuto due figlie dalla seconda moglie, Allison e Amy.\nMor\u00ec a Costa Mesa il 16 luglio del 2010 all'et\u00e0 di 70 anni per un cancro al fegato e alle ghiandole surrenali."}
{"id": "3540340", "revid": "767487", "url": "https://it.wikipedia.org/wiki?curid=3540340", "title": "Von Lmo", "text": "Biografia.\nSi conosce molto poco a proposito della sua vita. Al tempo dichiar\u00f2 di essere nato nel 1924 da genitori siciliani che vivevano a Brooklyn, in un'altra occasione dichiar\u00f2 di essere un extraterrestre proveniente dal pianeta Strazar.\nNel 2007 Von Lmo \u00e8 stato imprigionato per aver commesso una rapina di secondo grado e condannato a scontare tre anni e mezzo di prigione.\nNel 2010 Von Lmo \u00e8 stato rilasciato dalla prigione. Attualmente suona con il suo collaboratore di vecchia data Otto von Ruggins nel duo Avant Duel, un gruppo Space rock con sede a Brooklyn, New York.\nInfluenza.\nJulian Cope \u00e8 un noto ammiratore di Von Lmo, definisce la sua musica il lavoro di un genio ed ha scritto una recensione a proposito dell'album \"Red Resistor\" sul proprio sito personale."}
{"id": "3540342", "revid": "297745", "url": "https://it.wikipedia.org/wiki?curid=3540342", "title": "Angarano (famiglia)", "text": ""}
{"id": "3540346", "revid": "121658", "url": "https://it.wikipedia.org/wiki?curid=3540346", "title": "Urban Contemporary", "text": ""}
{"id": "3540348", "revid": "287204", "url": "https://it.wikipedia.org/wiki?curid=3540348", "title": "Olympique Lyonnais 2010-2011", "text": "Questa voce raccoglie le informazioni riguardanti l'Olympique Lyonnais nelle competizioni ufficiali della stagione 2010-2011.\nStagione.\nDopo una stagione avara di soddisfazioni, il Lione desidera fortemente rilanciarsi e punta apertamente al successo in campionato. Tuttavia la situazione finanziaria del club non \u00e8 del tutto solida e il presidente Aulas avvia una campagna di riduzione del monte stipendi, chiedendo ai calciatori un sacrificio in vista di una maggiore stabilit\u00e0 economica.\nRosa.\n \n "}
{"id": "3540351", "revid": "339392", "url": "https://it.wikipedia.org/wiki?curid=3540351", "title": "SEFIT-CDC", "text": ""}
{"id": "3540353", "revid": "339392", "url": "https://it.wikipedia.org/wiki?curid=3540353", "title": "Sefit-CDC", "text": ""}
{"id": "3540355", "revid": "1310927", "url": "https://it.wikipedia.org/wiki?curid=3540355", "title": "Pedro Botelho", "text": "Carriera.\nCresciuto in Brasile nel Figueirense, club con il quale esordisce nella Coppa del Brasile nella vittoria per 2-1 contro il Vasco da Gama del 25 aprile 2007, viene prelevato nel 2007 dagli inglesi dell', che lo girano in prestito prima al Salamanca, dove rimane per due stagioni, poi al Celta Vigo ed infine al Cartagena, squadre che nei rispettivi periodi militavano nella seconda serie spagnola. Nei tre anni di seconda serie spagnola ha totalizzato 101 presenze."}
{"id": "3540356", "revid": "282579", "url": "https://it.wikipedia.org/wiki?curid=3540356", "title": "13\u00aa flottiglia", "text": ""}
{"id": "3540357", "revid": "339392", "url": "https://it.wikipedia.org/wiki?curid=3540357", "title": "Forza aerea egiziana", "text": ""}
{"id": "3540361", "revid": "41431920", "url": "https://it.wikipedia.org/wiki?curid=3540361", "title": "Jempy Schmitz", "text": ""}
{"id": "3540363", "revid": "121658", "url": "https://it.wikipedia.org/wiki?curid=3540363", "title": "Urban contemporary", "text": ""}
{"id": "3540369", "revid": "709565", "url": "https://it.wikipedia.org/wiki?curid=3540369", "title": "Blossom", "text": ""}
{"id": "3540371", "revid": "278830", "url": "https://it.wikipedia.org/wiki?curid=3540371", "title": "Collana America", "text": ""}
{"id": "3540372", "revid": "327794", "url": "https://it.wikipedia.org/wiki?curid=3540372", "title": "Ampolla", "text": "Il termine amp\u00f3lla si riferisce in genere a vasi di ogni forma e materia, ma viene usato pi\u00f9 propriamente per indicare piccoli contenitori di vetro a fondo piatto, con il collo stretto e il ventre rigonfio come una vescica. In certi casi pu\u00f2 avere anche dei manici e un tappo, in genere dello stesso materiale del vaso.\nPer il suo simbolismo femminile, l'ampolla rappresentava il recipiente atto ad accogliere l'acqua o una soluzione liquida in grado di far fermentare la vita, come nelle pozioni e negli elisir di immortalit\u00e0 ricercati dagli alchimisti. Per questo ha assunto spesso una valenza rituale.\nStoria e simbologia.\nIl nome deriva presumibilmente da un diminutivo di \"\u00e0mphora\", tipico vaso con manici molto usato nell'antichit\u00e0.\nGli antichi usavano questi oggetti per contenervi gli oli per il bagno oppure bevande, mentre oggi si \u00e8 conservato l'uso di portarvi a tavola olio e aceto; uso che, in cucina, fu introdotto nel tardo XVII secolo e si diffuse rapidamente in tutta Italia, dove l'olio e l'aceto erano gi\u00e0 di uso frequente.\nIn molte catacombe cristiane sono state rinvenute ampolle utilizzate per accogliere un piccolo campione di sangue della persona defunta, poste accanto al sepolcro. Si \u00e8 pensato inizialmente che questa pratica riguardasse solo la sepoltura dei martiri, ma d'altra parte era d'uso anche presso i Romani collocare sulle tombe dei morti alcune ampolle piene di acqua lustrale, usata cio\u00e8 nel rito purificatorio di inumazione, oppure contenenti le \nlacrime dei familiari o delle prefiche preposte al canto dei lamenti funebri.\nL'ampolla di San Gennaro.\nUna storica ampolla dotata di un'aura di sacralit\u00e0 \u00e8 quella risalente all'incirca all'anno 305, piena del sangue di San Gennaro, vescovo di Benevento, e che venne conservata per secoli nella cattedrale di Napoli. Il 19 settembre di ogni anno la citt\u00e0 partenopea celebra la festa del santo, durante la quale il contenuto bruno-rossastro dell'ampolla, coagulato in forma solida, giunge a liquefarsi dopo essere stato estratto dalla sua cassaforte, portato in processione e posto sull'altare della Cattedrale.\nLa \"Santa Ampolla\".\nUn'altra celebre fiala \u00e8 la Santa Ampolla contenente l'olio per ungere i sovrani di Francia in occasione della loro incoronazione. L'olio sarebbe stato tramandato sin dal tempo di Clodoveo I; l'ampolla fu conservata per un certo periodo nella tomba di San Remigio e successivamente nell'abbazia di Saint-Remi a Reims. Andata distrutta durante la Rivoluzione francese, sarebbe stata teoricamente ricomposta per essere utilizzata l'ultima volta nell'incoronazione di Carlo X.\nAltri significati.\nPer il suo aspetto rigonfio l'ampolla ha dato luogo a una metafora per indicare uno stile enfatico, ridondante o esagerato, in tal senso \u00abampolloso\u00bb.\nUtilizzi.\nPiccole ampolle, comunemente dette \"ampolline\", vengono utilizzate durante la liturgia cattolica per contenere l'acqua e il vino dell'Eucaristia. Queste ampolle sono solitamente fatte di vetro, anche se a volte se ne trovano anche di metalli preziosi, come l'oro o l'argento.\nContenitori di questo tipo, ma generalmente in vetro speciale, vengono utilizzati nei laboratori per contenere i reagenti chimici, oppure come sede di fenomeni che devono avvenire fuori del contatto atmosferico.\nPer il resto le ampolle, in genere, sono utilizzate in cucina per contenere condimenti liquidi come olio d'oliva ed aceto. Possono anche servire come decanter per il succo di limone, il succo d'aglio ed altri condimenti impiegati nella preparazione delle pietanze.\nTipologie.\nUn'ampolla \u00e8 normalmente realizzata in vetro, ceramica o acciaio inox.\nAltre tipologie di ampolle vanno dal semplice decanter in vetro ad oggetti di cristallo finemente cesellato, altamente decorativi. Alcune ampolle possono essere insolite ed avere solo funzione ornamentale. Piccole ampolle di raffinata fattura, in vetro o altro materiale, venivano usate fin dall'antichit\u00e0 per contenere profumi o unguenti di bellezza."}
{"id": "3540377", "revid": "1100311", "url": "https://it.wikipedia.org/wiki?curid=3540377", "title": "Volodymyr Pol'ovyj", "text": "Carriera.\nClub.\nDurante la sua carriera, prima di trasferirsi all'Arsenal Kiev, ha giocato principalmente con il Metalurh Zapori\u017e\u017eja, con cui conta 158 presenze e 2 gol.\nNazionale.\nNel 2010 debutta con la Nazionale ucraina."}
{"id": "3540388", "revid": "203463", "url": "https://it.wikipedia.org/wiki?curid=3540388", "title": "Luisa Maria di Berry", "text": ""}
{"id": "3540392", "revid": "124123", "url": "https://it.wikipedia.org/wiki?curid=3540392", "title": "Francesco Antonio Zimbalo", "text": "Ideatore di una tecnica decorativa di cui esempio sono i tre portali della facciata e l'altare di san Francesco da Paola della Basilica di Santa Croce (Lecce). Lo Zimbalo (da non confondersi con Giuseppe Zimbalo) \u00e8 un personaggio proveniente dalla cultura eminentemente figurativa cinquecentesca; lanci\u00f2 i motivi, gli stili e le decorazioni che si espliciteranno successivamente nel barocco."}
{"id": "3540394", "revid": "62244", "url": "https://it.wikipedia.org/wiki?curid=3540394", "title": "F\u00e1bio Emanuel Moreira Silva", "text": ""}
{"id": "3540395", "revid": "287204", "url": "https://it.wikipedia.org/wiki?curid=3540395", "title": "Segunda Divisi\u00f3n 1974-1975 (Spagna)", "text": "La stagione 1974-1975 \u00e8 stata la quarantaquattresima edizione della Segunda Divisi\u00f3n, secondo livello del campionato spagnolo di calcio."}
{"id": "3540397", "revid": "1214201", "url": "https://it.wikipedia.org/wiki?curid=3540397", "title": "Enrico Cardoso Nazar\u00e9", "text": "Carriera.\nNel 2004 debutta tra le file dell'Atl\u00e9tico Mineiro, ma un anno pi\u00f9 tardi si trasferisce all'Ipatinga dove vince un campionato Mineiro. Il 29 giugno 2006 gli svedesi del Djurg\u00e5rden, che pochi mesi prima avevano gi\u00e0 acquistato dall'Atl\u00e9tico Mineiro l'amico ed ex compagno di squadra Thiago Quirino, annunciano il suo ingaggio per tre anni e mezzo.\nNel 2009 torna in patria per indossare la maglia del Vasco da Gama, club che nel frattempo era sceso nella S\u00e9rie B del Campeonato Brasileiro ma che ha conquistato il ritorno matematico nella massima serie con una vittoria al Maracan\u00e3. Enrico vive poi la stagione 2010 in prestito al Coritiba, squadra che anche in questo caso finisce per vincere il campionato. Terminato il prestito, nel 2011 rientra al Vasco da Gama, stavolta in S\u00e9rie A, e vince la Coppa del Brasile, per essere poi girato in prestito al Cear\u00e1. Nel 2012 gioca, sempre in prestito, al Ponte Preta.\nNell'estate 2014 vola in Grecia, per iniziare la stagione all'Apollon Smyrnis e finirla all'Iraklis Psachna, formazioni militanti entrambe nel secondo campionato nazionale greco.\nTerminata la parentesi ellenica fa ritorno in Svezia, paese in cui sceglie di stabilirsi definitivamente insieme alla fidanzata, conosciuta ai tempi del Djurg\u00e5rden. Dopo aver ottenuto un permesso di soggiorno, gioca le ultime partite del campionato 2015 all'Huddinge, in terza serie, stesso campionato in cui milita nell'anno seguente con l'Enskede.\nNell'aprile 2018, insieme agli ex Djurg\u00e5rden Andreas Johansson e Kenneth H\u00f8ie, firma per l'FC Sampierdarenese, piccola squadra di Stoccolma di ispirazione italiana, militante inizialmente nella nona serie del calcio svedese e poi nell'ottava, a seguito della promozione arrivata al termine del suo primo anno."}
{"id": "3540401", "revid": "118192110", "url": "https://it.wikipedia.org/wiki?curid=3540401", "title": "Governo Gioberti", "text": "Il Governo Gioberti \u00e8 stato un ministero costituzionale del Regno di Sardegna. Dopo le dimissioni del precedente gabinetto in seguito al voto della Camera del 3 dicembre 1848 che accolse la petizione degli studenti dell'Universit\u00e0 di Torino contro il regolamento disciplinare, adottato dal Ministro della Pubblica Istruzione Carlo Bon Compagni di Mombello, che vietava alla giovent\u00f9 studiosa di associarsi per fini politici, Carlo Alberto offr\u00ec l'incarico, in successione, a Guglielmo Moffa di Lisio, Vincenzo Ricci, Massimo d'Azeglio e Pietro Gioja: i quali tutti, o rifiutarono o non riuscirono a portare a termine positivamente il tentativo. La crisi si risolse quando la formazione del nuovo governo venne conferita a Vincenzo Gioberti.\nIl Governo rimase in carica dal 16 dicembre 1848 fino al 21 febbraio 1849.\nIl Presidente del Consiglio si dimise per i dissensi con i colleghi di gabinetto riguardo alla proposta sull'invio di un corpo di truppe sarde in Toscana, che il Gioberti si era impegnato di fornire a Leopoldo II per abbattere il governo democratico di Firenze. Successivamente si dimisero anche tutti gli altri membri del gabinetto. Il Re per\u00f2, accett\u00f2 solo le dimissioni del Gioberti, che sostitu\u00ec con il generale Agostino Chiodo, ed invit\u00f2 gli altri ministri a rimanere al loro posto."}
{"id": "3540405", "revid": "59976", "url": "https://it.wikipedia.org/wiki?curid=3540405", "title": "NSSDC ID", "text": ""}
{"id": "3540407", "revid": "697352", "url": "https://it.wikipedia.org/wiki?curid=3540407", "title": "No Surrender", "text": "No Surrender \u00e8 un singolo di Bruce Springsteen, pubblicato nel 1984 sull'album \"Born in the U.S.A.\". Il singolo raggiunse la 40# posizione nella Mainstream Rock Charts\nStoria.\nDurante il \"Born in the U.S.A. Tour\" il brano fu raramente eseguito, e inoltre la canzone era una lenta versione acustica di chitarra e fisarmonica. In seguito fu occasionalmente eseguita in altri tour come nel \"The Rising Tour\" e nel \"Magic Tour\".\nIl brano divenne particolarmente celebre nel 2004 quando John Kerry, il candidato democratico nelle elezioni presidenziali di quell'anno e un fan di Springsteen, lo us\u00f2 come tema musicale per la sua campagna elettorale.\nNel 2009 la svedese Jill Johnson ha registrato una cover della canzone sul suo album \"Music Row II\""}
{"id": "3540409", "revid": "729019", "url": "https://it.wikipedia.org/wiki?curid=3540409", "title": "Real Madrid Club de F\u00fatbol 1998-1999", "text": "Questa voce raccoglie le informazioni riguardanti il Real Madrid Club de F\u00fatbol nelle competizioni ufficiali della stagione 1998-1999."}
{"id": "3540410", "revid": "547992", "url": "https://it.wikipedia.org/wiki?curid=3540410", "title": "Angelo Costa", "text": " \nNato in una famiglia che gi\u00e0 da due generazioni commercializzava olio di oliva e poi negli anni venti, si indirizzava al settore armatoriale. Nel 1945 diviene presidente di Confindustria, gestendo il difficile momento con una strategia su due fronti, sindacale e politico. Rimane saldamente al comando di tutte le numerose imprese di famiglia, in cui prevale quella del trasporto navale.\nBiografia.\nTerzo di sette figli, famiglia di tradizioni mercantili, studia all'Istituto Arecco dei gesuiti frequentato dalla borghesia genovese e poi alla \"Scuola superiore del Commercio\" dell'Universit\u00e0 di Genova, laureandosi nel 1924. L'anno dopo inizia a lavorare nell'azienda di famiglia che da due generazioni si occupa della produzione e della commercializzazione all'estero dell'olio di oliva con imbarcazioni per il trasporto merci. All'inizio della seconda guerra mondiale i Costa hanno uno stabilimento per l'olio a Sampierdarena, altri due impianti per la raffinazione dell'olio a Taranto e Bitonto, una flotta di otto navi che saranno affondate nel conflitto. Nel 1943 acquisiscono in Piemonte un'aziendina tessile per la produzione della seta che sar\u00e0 presieduta da Angelo Costa.\nNel dopoguerra la famiglia Costa diversifica l'attivit\u00e0 in varie iniziative, dall'immobiliare all'olio, dal tessile alla lavorazione della latta. Ma il maggiore impulso \u00e8 dato al ramo armatoriale. Acquista imbarcazioni di seconda mano e comincia a collegare l'Italia con i porti sudamericani con navi miste per passeggeri e merci. Prima l'Anna C, poi l'Andrea C, quindi l'Eugenio C, l'Enrico C, la Giacomo C. Nell'ottobre 1948 \u00e8 inaugurata la line commerciale con il Nord America. Viene costituita la compagnia di navigazione \"Costa Armatori S.p.A.\", poi divenuta Costa Crociere. Le varie attivit\u00e0 sono a conduzione familiare e il responsabile di ognuna \u00e8 designato dai pi\u00f9 anziani della famiglia. Ad Angelo i fratelli riconoscono una posizione preminente, tanto che assume, ancora quarantenne, la figura del patriarca.\n\u00c8 eletto presidente di Confindustria, dal 1943 gestita da un commissario, per due mandati: dal 1945 al 1955, durante il periodo della ricostruzione post-bellica, e successivamente dal 1966 al 1970 svolgendo un ruolo di primo piano nella vita economica italiana del dopoguerra.\nProfondamente cattolico, politicamente vicino a De Gasperi, ha un alto senso dello Stato, \u00e8 integerrimo e liberista, quindi con una visione del capitalismo italiano opposta a quella che ha visto i maggiori industriali italiani ricorrere alle casse dello Stato. Muovendosi in piena sintonia con gli uomini nuovi della politica che della liberalizzazione stanno facendo il cardine di una politica di lungo respiro come: Ezio Vanoni, ministro del Commercio estero nel 1947 e poi presidente dell'ICE, Ugo La Malfa, Cesare Merzagora, Luigi Einaudi. Nella sua visione dell'economia nazionale le piccole e medie imprese hanno un ruolo di primo piano: \"Noi non potremo mai pretendere di fare, salvo alcuni casi, della grande industria, (...) viceversa abbiamo tutti gli elementi favorevoli per uno sviluppo assai maggiore della piccola e media industria\".\". Costa \u00e8 quindi critico nei confronti del progetto di sviluppo delle partecipazioni statali e dei vincoli eccessivi imposti dal grande statalismo dell'Italia di quegli anni.\n\u00c8 scomparso improvvisamente nel luglio 1976 all'et\u00e0 di 75 anni.\nArchivio.\nLa cospicua documentazione prodotta da Angelo Costa nel corso della sua carriera imprenditoriale, dapprima alla presidenza della Filanda e tessiture Costa, poi alla guida della Confindustria e del gruppo imprenditoriale Costa, sono conservati presso l'Archivio di Stato di Como, nel fondo \"Societ\u00e0 filande e Tessitura Costa spa\" (estremi cronologici: 1925 - 1980) e presso l'archivio della Fondazione Ansaldo (Gruppo Finmeccanica) di Genova, nei fondi \"Famiglia Costa\" (estremi cronologici: 1900-1999), \"Cineteca\" (estremi cronologici:1908-2001) e \"Fototeca\" (estremi cronologici:1890-1999)."}
{"id": "3540416", "revid": "287204", "url": "https://it.wikipedia.org/wiki?curid=3540416", "title": "Primera Divisi\u00f3n 2011-2012 (Spagna)", "text": "La Primera Divisi\u00f3n 2011-2012 che, per ragioni di sponsorizzazione prese il nome di \"Liga BBVA 2011-2012\", \u00e8 stata l'81\u00aa edizione della massima serie del campionato spagnolo di calcio, disputato tra il 28 agosto 2011 e il 13 maggio 2012 e concluso con la vittoria del , al suo trentaduesimo titolo.\nCapocannoniere del torneo \u00e8 stato Lionel Messi () con 50 reti.\nStagione.\nNovit\u00e0.\nNella stagione precedente sono retrocesse il , l' e l', che sono rispettivamente arrivate 18\u00aa, 19\u00aa e 20\u00aa.\nDalla Segunda Divisi\u00f3n il e il sono riuscite a centrare la promozione dopo il termine della stagione regolare (sono rispettivamente arrivate 1\u00aa e 2\u00aa).\nIl \u00e8 riuscito a raggiungere la Liga dopo la vittoria nei play-off, battendo nelle semifinali il (per 6-5 dopo i calci di rigore) e in finale l' (per 1-1, a causa della regola dei gol in trasferta), che aveva eliminato il .\nFormula.\nCome la stagione precedente, per via del Ranking UEFA le prime tre squadre saranno qualificate nella Champions League 2012-2013, la 4\u00aa classificata nei turni preliminari della Champions League. Accederanno alla Europa League 2012-2013 la 5\u00aa e la 6\u00aa e la vincitrice della Coppa del Re 2011-2012.\nQualora essa sia gi\u00e0 stata qualificata alla Champions League, sar\u00e0 la finalista della Coppa del Re ad accedere in UEFA Europa League. In ogni altro caso, acceder\u00e0 all'Europa League 2012-2013 la 7\u00aa in classifica. Le ultime 3 squadre retrocederanno direttamente in Segunda Divisi\u00f3n 2012-2013.\nAvvenimenti.\nIl torneo sarebbe dovuto cominciare il 21 agosto 2011, ma a causa di uno sciopero dei calciatori l'inizio \u00e8 stato poi posticipato di una settimana. Il campionato vede l'iniziale dominio del , vincitore delle prime quattro partite e in testa dopo 5 giornate. Perdendo per\u00f2 in casa contro il , il Betis perder\u00e0 il primato a vantaggio del e dello stesso Levante. Alla nona giornata, approfittando del pari interno del Barcellona contro il , il Levante balza da solo in testa alla classifica.Vi rimarr\u00e0 fino alla sconfitta contro l': da quella giornata in testa vi \u00e8 il , ripresosi dopo un inizio sottotono. In seguito il Real prende il largo mentre il Barcellona avr\u00e0 un calo di risultati. Dopo la 23\u00aa giornata il Real \u00e8 a +10 sui rivali blaugrana. Ma tre pareggi dei blancos faranno avvicinare il Barcellona a +4 alla vigilia dello scontro diretto al Camp Nou. Vincendo 2-1, il Real ipoteca il titolo, conquistato con due giornate di anticipo dopo il successo sul campo dell'. I blancos chiuderanno con 121 gol segnati, record assoluto per la Liga, e 100 punti.\nIn Champions League, oltre ai blancos e ai blaugrana, accedono pure il e il (prima storica qualificazione). In Europa League accedono , Levante e Athletic Bilbao, finalista di Europa League, persa contro l'Atletico Madrid.\nRetrocedono , e clamorosamente il , condannato dalla sconfitta interna nei minuti finali contro l'Atletico Madrid all'ultima giornata, che consent\u00ec al e al (vittorioso al 90'), di mettersi in salvo.\nClassifica finale.\nLegenda:\nRegolamento:\nStatistiche.\nSquadre.\nPrimati stagionali.\nSquadre\nPartite"}
{"id": "3540417", "revid": "3115", "url": "https://it.wikipedia.org/wiki?curid=3540417", "title": "Isabel dos Santos", "text": "Secondo la rivista \"Forbes\" occupa il 13\u00ba posto tra le persone pi\u00f9 ricche dell'Africa con un patrimonio stimato nel 2020 di 2,1 miliardi di dollari.\n\u00c8 stata al centro di una vasta inchiesta giornalistica internazionale denominata \"Luanda Leaks\" che ha sollevato molti interrogativi sul suo successo finanziario.\nBiografia.\nNata a Baku, in Azerbaigian (all'epoca parte dell'Unione Sovietica), dove il padre guerrigliero comunista era in esilio, \u00e8 la figlia maggiore dell'ex presidente dell'Angola, Jos\u00e9 Eduardo dos Santos, che ha governato il paese per 38 anni, dal 1979 al 2017, e della sua prima moglie, Tatiana Kukanova, originaria dell'Azerbaigian. Studia alla All-Girls Boarding School di Londra, quindi si laurea in ingegneria elettronica e \"business management\" a Londra, dove in seguito verr\u00e0 raggiunta dalla madre.\nA Londra incontra colui che diverr\u00e0 suo marito, Sindika Dokolo, originario della Repubblica Democratica del Congo, figlio di una danese e di un milionario di Kinshasa. La coppia si sposa nel 2002 a Luanda. Al loro matrimonio, costato oltre 4 milioni di dollari, partecipano oltre mille invitati: \u00e8 uno dei pi\u00f9 sontuosi della storia dell'Angola. Uno dei testimoni del matrimonio \u00e8 il ministro del petrolio angolano, Desid\u00e9rio Costa. Il marito muore nell'ottobre del 2020.\nAttivit\u00e0 finanziarie.\n\u00c8 descritta dal giornale portoghese \"P\u00fablico\" come \"una buona donna d'affari, estremamente dinamica ed intelligente, oltre che professionale e cordiale\". Il \"Financial Times\" scrisse nel marzo 2013 che \"\"anche alcuni critici riconoscono il talento indipendente di imprenditrice di Isabel dos Santos\".\" Nella stessa intervista, Isabel dos Santos afferma di non essere un politico, ma una donna d'affari.\nAll'et\u00e0 di ventiquattro anni entra a far parte del mondo degli affari a Luanda, capitale dell'Angola, dove, nei primi anni 1990 lavora come ingegnere e project manager della societ\u00e0 Urbana 2000, con la quale vince l'appalto per la pulizia e la disinfezione della citt\u00e0. Nel 1997, sull'isola di Cazanga, che fa parte della baia di Luanda apre il Miami Beach Club, uno dei primi night club della capitale.\nIn breve tempo, assume un ruolo chiave nella gestione del patrimonio familiare accumulato dal padre, portandola a creare, per sua iniziativa, numerose aziende, sia in Angola che all'estero, attraverso investimenti, specialmente in Portogallo. Nel 2007 ha citato in giudizio il giornale italiano \"La Stampa,\" e tre dei suoi giornalisti, per la pubblicazione di un articolo che la accusava di corruzione.\nInvestimenti in Portogallo e in Africa.\nDal 2008 ha rilevanti interessi anche nelle telecomunicazioni, nei media, nelle vendita al dettaglio, nella finanza e nell'energia, sia in Angola che in Portogallo. Possiede azioni di aziende nella produzione di olio e diamanti e il cementificio angolano Nova Cimangola.\n\u00c8 azionista della Unitel International Holdings BV di Amsterdam, e, dal 27 novembre 2012, membro del Consiglio d'Amministrazione di ZON Multim\u00e9dia, con funzioni non-esecutive. Dal 14 dicembre 2012, ha richiesto agli azionisti della ZON di autorizzare la fusione per incorporazione con la Sonaecom, formalizzato il 27 agosto 2013, con il trasferimento alla societ\u00e0 per azioni ZOPT detenute rispettivamente da Isabel dos Santos, Zon e Sonaecom, Optimus. Con questo trasferimento in Optimus e Zon, Sonaecom e Isabel dos Santos detengono rispettivamente il 50% del capitale della societ\u00e0 risultante dalla fusione: Zon Optimus SGPS. Nel corso del 2013, Isabel dos Santos ha annunciato una nuova strategia per la societ\u00e0 attraverso una visione multimarket. Il 1\u00ba ottobre 2013 ha partecipato alla prima assemblea generale della Zon Optimus.\nInoltre \u00e8 anche membro del consiglio di Banco BIC Portugu\u00eas, che ha acquisito il Banco Portugu\u00eas de Neg\u00f3cios, una banca nazionalizzata, e, attraverso la \"Santoro Holding,\" detiene partecipazioni nel Banco Portugu\u00eas de Investimento. Nel mese di aprile 2011, con la stessa societ\u00e0 angolana Condis, sottoscrive un accordo di partnership con i portoghesi Sonae per lo sviluppo congiunto di un'operazione di acquisizione di una serie di attivit\u00e0 al dettaglio angolane.\n\u00c8 anche azionista di minoranza dell'operatore angolano di telefonia mobile Unitel Internazionale. Lo sviluppo di un sistema walkie-talkie apre la strada nel settore delle telecomunicazioni mobile. Sfruttando questa innovazione tecnologica, Isabel, in collaborazione con Portugal Telecom, Sonangol e Vidatel, crea il pi\u00f9 grande operatore di telefonia mobile angolano, la Unitel Internazionale.\nLa Unitel Internazionale dispone di una diffusione territoriale laddove Portugal Telecom non ha presenza. Successivamente acquista l'operatore T+ di Capo Verde, divenendo cos\u00ec il secondo operatore di telecomunicazioni presente nelle isole S\u00e3o Tom\u00e9 e Pr\u00edncipe. Grazie a questo investimento, durante una visita alle isole, annuncia che la Unitel Internazionale investir\u00e0 nella formazione tecnologica del paese e nella creazione di posti di lavoro.\nIn un'intervista concessa durante il New York Africa Forum, tenutosi nel giugno 2013 a Libreville, Gabon, afferma che il futuro delle telecomunicazioni in Africa \u00e8 garantito, oltre che dai cellulari e dalla telefonia mobile, anche sulla connettivit\u00e0 ad alta capacit\u00e0 e sulla banda larga in grado di collegare il continente africano.\nIl 20 agosto 2013 partecipa al BRICS Business Council di Johannesburg, dove erano presenti anche imprenditori e investitori provenienti dal Brasile, dalla Russia, dall'India, dalla Cina, dal Sudafrica e da altri paesi africani, per discutere misure e iniziative concrete volte ad accrescere i legami nel commercio, nell'industrializzazione e negli investimenti tra i BRICS e l'Africa. Durante l'incontro, il Presidente della Banca Africana dello Sviluppo, Donald Kaberuka, ha lodato l'imprenditrice Isabel dos Santos come esempio concreto di imprenditorialit\u00e0, per lo sviluppo delle economie africane. Nel giugno 2016, Jos\u00e9 Eduardo dos Santos l'ha posta a capo della compagnia petrolifera nazionale Sonangol, posizione che ha ricoperto fino al novembre 2017, quando \u00e8 stata rimossa dall'incarico dal nuovo presidente dell'Angola Jo\u00e3o Louren\u00e7o.\nBeni confiscati.\nCon l'uscita di scena del padre, per Isabel dos Santos \u00e8 iniziata la parabola discendente. Non solo per lei, chiamata la \"Principessa\" e accusata dai critici di essersi avvantaggiata dalla corruzione favorita dal padre, ma anche per il fratellastro Jos\u00e9 Filomeno dos Santos, ex presidente del Fundo Soberano de Angola, con l'accusa di riciclaggio e corruzione, e per la sorellastra Welwitschia don Santos, sospesa dal Parlamento per arricchimento illecito.\nDa quando, nel 2018, il governo angolano ha cercato di perseguirla per il reato di corruzione, Isabel dos Santos \u00e8 andata a vivere in Portogallo. Il 30 dicembre 2019 il tribunale provinciale di Luanda ha ordinato il congelamento dei conti bancari angolani della dos Santos e il sequestro della sua partecipazione in societ\u00e0 locali, tra cui il gigante delle telecomunicazioni Unitel e Banco Fomento de Angola. Nel frattempo \u00e8 finita sotto inchiesta anche in Portogallo, per cui ha deciso di prendere la residenza ufficiale negli Emirati Arabi Uniti. L'11 gennaio 2020 il governo angolano ha annunciato che stava preparando la battaglia legale per la confisca dei beni di Isabel dos Santos anche in Portogallo, un'operazione gi\u00e0 avviata con l'invio in Portogallo delle lettere rogatorie per interrompere il trasferimento di fondi da una banca portoghese a una banca russa.\nIl 22 gennaio 2020 \u00e8 stata incriminata dal governo angolano per riciclaggio e corruzione, accuse che lei respinge.\nHoldings.\nHoldings creati da Isabel dos Santos negli ultimi anni."}
{"id": "3540423", "revid": "287204", "url": "https://it.wikipedia.org/wiki?curid=3540423", "title": "City-Hochhaus", "text": "La City-Hochhaus (nota anche con gli appellativi di Uniriese o Weisheitszahn) \u00e8 un grattacielo della citt\u00e0 di Lipsia. \u00c8, con i suoi 142,50 metri di altezza (155,40 includendo l'antenna), l'edificio pi\u00f9 alto della citt\u00e0 ed il secondo della porzione di Germania cosiddetta dei \"Nuovi L\u00e4nder\" - corrispondente all'ex Repubblica Democratica Tedesca - preceduto dai 149 metri della JenTower di Jena (159,60 metri includendo l'antenna).\nStoria.\nIl grattacielo \u00e8 stato realizzato tra il 1968 ed il 1972, su progetto dell'architetto tedesco-orientale Hermann Henselmann, durante i lavori di rinnovamento del campus universitario cittadino di Augustusplatz. L'edificio venne concepito come una \"Stadtdominanten\" (\"Dominanti sulla citt\u00e0\"), ossia uno di quei nuovi edifici che avrebbero dovuto caratterizzare la nuova citt\u00e0 socialista, fungendo da elemento di richiamo visivo e da polo cittadino strategico.\nAll'epoca del completamento, rappresentava l'edificio pi\u00f9 alto dell'intera Germania.\nData la mole imponente e la particolare forma conferita dai tre lati principali concavi, la torre \u00e8 indicata colloquialmente anche come \"Uniriesen\" (\"Gigante universitario\"), \"Weisheitszahn\" (\"Dente del giudizio\") o \"Steiler Zahn\"; l'effetto principalmente voluto dall'architetto \u00e8 quello, per\u00f2, di apparire dalla prospettiva dell'osservatore come un libro aperto, simboleggiando appunto la sua destinazione universitaria.\nTra il 1999 ed il 2002 il grattacielo \u00e8 stato completamente restaurato, e le facciate rivestite con una nuova cortina di pietra e vetro.\nAttuale destinazione d'uso.\nL'Universit\u00e0 di Lipsia non \u00e8 pi\u00f9 attualmente ospitata nei locali del grattacielo: con la riunificazione, infatti, il nuovo Land della Sassonia ha deciso di vendere l'edificio alla banca di investimenti statunitense Merrill Lynch, rappresentata dalla societ\u00e0 CRE Resolution GmbH.\nOccupano attualmente alcuni locali della torre anche la Mitteldeutscher Rundfunk, radio della Germania centrale e un ristorante panoramico ospitato a 110 metri di altezza. Dal marzo 2008, anche la European Energy Exchange ha trasferito la propria sede centrale all'interno della City-Hochhaus. Il fornitore di energia GET AG e i produttori di biocarburante Verbio AG mantennero per un certo tempo la propria sede centrale nella torre, rispettivamente fino al 2007 e fino al 2008.\nIn cima all'edificio \u00e8 presente - indicata come trentunesimo piano - una terrazza panoramica, aperta durante in autunno e in inverno dalle 10 alle 22 e in estate dalle 9 fino all'una di notte. \u00c8 posizionata ad una quota di 120 metri e fornisce una vista privilegiata sul centro della citt\u00e0, affermandosi oramai come una delle attrazioni principali di Lipsia."}
{"id": "3540424", "revid": "767487", "url": "https://it.wikipedia.org/wiki?curid=3540424", "title": "Marat/Sade (film)", "text": "Marat-Sade \u00e8 un film del 1966 diretto da Peter Brook, ispirato al dramma di Peter Weiss \"La persecuzione e l'assassinio di Jean-Paul Marat, rappresentato dalla compagnia filodrammatica dell'ospizio di Charenton sotto la guida del marchese de Sade\".\nTrama.\nAmbientato nel famoso Ospizio di Charenton in Francia, \"Marat/Sade\" si struttura quasi interamente come una storia in una storia (ovvero una narrazione inserita all'interno di un'altra cornice narrativa). La storia principale si svolge il 13 luglio 1808, dopo la Rivoluzione francese, mentre lo spettacolo che viene messo in scena nel film, diretto dal Marchese de Sade, \u00e8 ambientato durante la Rivoluzione, nell'estate del 1793 che culminer\u00e0 il 13 luglio con l'assassinio di Jean-Paul Marat. Gli attori dello spettacolo sono i pazienti dell'ospizio, sorvegliati dalle infermiere e dai supervisori che occasionalmente intervengono per riportare l'ordine. Il direttore borghese dell'ospedale, Coulmier, in compagnia della moglie e della figlia, controlla severamente la performance che ha organizzato lui stesso in sostegno delle sue idee patriottiche (in linea con il governo post-rivoluzionario di Napoleone, che si trovava al potere). I pazienti, tuttavia, sono di altre vedute, e spesso recitano alcune battute che Coulmier aveva cercato di censurare, o deviano dal copione aggiungendo delle opinioni personali.\nDe Sade (che anche nella realt\u00e0, incoraggiato da Coulmier, ha effettivamente diretto alcuni spettacoli teatrali a Charenton) \u00e8 il personaggio principale dello spettacolo, lanciandosi in molti dialoghi filosofici con Marat e osservando con piacere sardonico lo svolgersi degli eventi, poco interessato alle discussioni degli altri pazienti sui diritti e la giustizia e concentrato unicamente sulle proprie credenze individualiste e nichiliste.\nEdizioni home video.\nL'edizione originale home video \u00e8 provvista di sottotitoli, come riportato nel dizionario del cinema \"Morandini\", edizione 2009."}
{"id": "3540425", "revid": "1776051", "url": "https://it.wikipedia.org/wiki?curid=3540425", "title": "Embrace the Sun", "text": "Embrace the Sun \u00e8 un album in studio pubblicato il 17 giugno 2011 dalla casa discografica Lion Music. Si tratta di un progetto benefico, prodotto in favore della Croce Rossa Giapponese, come aiuto per il terremoto dell'11 marzo 2011.\nL'album \u00e8 diviso in due cd, ognuno dei quali contiene 14 tracce. Al progetto hanno partecipato vari artisti internazionali, ciascuno dei quali ha donato un brano in favore della raccolta.\nOgni band ha curato la registrazione del proprio brano, mentre la masterizzazione \u00e8 stata realizzata dallo Lars Eric Mattsson, fondatore della stessa Lion Music\nLa copertina \u00e8 opera di Carl Andre Beckston."}
{"id": "3540433", "revid": "767487", "url": "https://it.wikipedia.org/wiki?curid=3540433", "title": "The Soft Boys", "text": "I Soft Boys sono stati un gruppo post-punk inglese attivo tra il 1976 e 1980 guidati dal cantautore Robyn Hitchcock. Inizialmente il loro stile era un insieme di folk e di rock psichedelico, in seguito con l'uscita dell'album \"Underwater Moonlight\" divennero uno dei gruppi principali del movimento neopsichedelico ed ispiratori di molti gruppi alternative rock a venire.\nStoria.\nSi sono formati a Cambridge in Inghilterra inizialmente col nome di \"Dennis and the Experts\", composti da Robyn Hitchcock (voce, chitarra), Alan Davies (chitarra), Andy Metcalfe (basso) e Morris Windsor (batteria).\nRegistrarono in casa un primo brano \"Give It To The Soft Boys\" edito su 45 giri. Dopo la sostituzione di Davies con Kimberley Rew pubblicarono il primo album \"A Can of Bees\" che sebbene acerbo contiene brani ispirati alla psichedelia, al progressive rock ma con un'attitudine punk e con testi surreali.\nMetcalfe fu sostituito da Matthew Seligman prima della registrazione dell'album successivo.\nNel 1980 pubblicarono l'album considerato il loro migliore, \"Underwater Moonlight\", dove la psichedelia viene miscelata con una forte componente pop, portando il gruppo alla creazione di un nuovo genere, il jangle pop chitarristico. L'album divenne col tempo ispiratore di molti gruppi degli anni 80, come R.E.M., Replacements e del movimento del Paisley Underground.\nIl gruppo per\u00f2 si sciolse nello stesso anno, salvo costituirsi temporaneamente nel 1994 e per un triennio tra il 2001 ed il 2003 che portarono alla pubblicazione dell'album \"Nextdoorland\".\nTra i musicisti Robyn Hitchcock prosegu\u00ec per una prolifica carriera solista, Kimberley Rew form\u00f2 il gruppo Katrina and the Waves, Selingman entr\u00f2 nei Thompson Twins, Windsor e Metcalfe suonarono per un periodo con Robyn Hitchcock and the Egyptians."}
{"id": "3540437", "revid": "383077", "url": "https://it.wikipedia.org/wiki?curid=3540437", "title": "/x/", "text": ""}
{"id": "3540439", "revid": "110157", "url": "https://it.wikipedia.org/wiki?curid=3540439", "title": "Groveland (Idaho)", "text": "Groveland \u00e8 un centro abitato e un census-designated place (CDP) degli Stati Uniti d'America, situato nella contea di Bingham, nello stato dell'Idaho."}
{"id": "3540441", "revid": "110157", "url": "https://it.wikipedia.org/wiki?curid=3540441", "title": "Moreland (Idaho)", "text": "Moreland \u00e8 un centro abitato e un census-designated place (CDP) degli Stati Uniti d'America, situato nella contea di Bingham, nello stato dell'Idaho."}
{"id": "3540443", "revid": "110157", "url": "https://it.wikipedia.org/wiki?curid=3540443", "title": "Riverside (Idaho)", "text": "Riverside \u00e8 un centro abitato e un census-designated place (CDP) degli Stati Uniti d'America, situato nella contea di Bingham, nello stato dell'Idaho."}
{"id": "3540444", "revid": "110157", "url": "https://it.wikipedia.org/wiki?curid=3540444", "title": "Rockford (Idaho)", "text": "Rockford \u00e8 un centro abitato e un census-designated place (CDP) degli Stati Uniti d'America, situato nella contea di Bingham, nello stato dell'Idaho."}
{"id": "3540445", "revid": "767487", "url": "https://it.wikipedia.org/wiki?curid=3540445", "title": "Giorgia Gueglio", "text": "Biografia.\nInizia a cantare nel 1994,spinta dalla passione per la musica e dai suoi cantanti preferiti (David Coverdale, Robert Plant, Ian Gillan) Canta in varie formazioni rock e hard rock, fra cui gli Epic. Canta per diversi anni nei Progressiva, e nel 2006, con i due chitarristi Pier Gonella (Necrodeath Mastercastle Labyrinth) e Michele Maffei realizza l'EP \"Eyes of Thunder\", presso gli \"Anko studios\" di Monaco. Al progetto viene dato il nome di \"Renaband\" ed in seguito si uniscono il bassista Oliviero Rolando e il batterista Christian Parisi. \nNel 2007 entra nel gruppo gothic Artisluna insieme all'allora batterista dei Labyrinth Mattia Stancioiu, coinvolto anche come produttore. Nello stesso anno viene chiesta la sua collaborazione dalla casa discografica \u201cDanceland Records\u201d, per la quale registra la voce di 12 pezzi pop-dance col nome d'arte \"Lul\u00f9\", poi pubblicati nel disco \u201cMy name is Lulu'\u201d. \nNel 2008 torna a collaborare col chitarrista Pier Gonella e col batterista Alessandro Bissa insieme al quale fonda il gruppo Mastercastle.\nCon i Mastercastle incide nell'aprile 2009 l'album The Phoenix, nel giugno 2010 l'album Last Desire e nel novembre 2011 l'album Dangerous Diamonds; tutti pubblicati dalla casa discografica Lion Music. Questa band si rivela una collaborazione importante in quanto la sua voce riceve critiche positive da siti web specializzati statunitensi come \"Danger Dog\" e \"Sea of tranquillity\".\nNel 2011 \u00e8 richiesta la sua collaborazione anche dai Necrodeath, per i quali registra la voce del brano \u201cQueen of Desire\u201d, pubblicato nel disco The Age of Fear dalla casa discografica Scarlet Records. \nNell'Aprile dello stesso anno partecipa, insieme agli altri membri dei Mastercastle ed a tanti artisti internazionali tra cui Jennifer Batten, al progetto Embrace The Sun, un doppio album prodotto dalla casa discografica Lion Music con donazione di tutti i proventi alla Croce Rossa giapponese, come aiuto in seguito al terremoto dell'11 marzo 2011.\nLa \"Gueglio\" canta il brano \"Sakura\" e il disco viene pubblicato il 17 giugno 2011.&lt;br&gt;\nNel 2014 la Gueglio torna a collaborare coi Necrodeath, registrando alcune parti vocali sul brano \"Greed\", nel cd The 7 Deadly Sins.&lt;br&gt;\nNel 2015 partecipa al secondo album degli Odyssea Storm, ospite nel brano \"Ice\"."}
{"id": "3540446", "revid": "112756525", "url": "https://it.wikipedia.org/wiki?curid=3540446", "title": "Wilson Kiprop", "text": "Biografia.\nInizia la sua attivit\u00e0 ad alto livello nel 2008, vincendo alcune competizioni in Italia, campestri e su strada, sotto la guida di Renato Canova e Gabriele Nicola.\nNel 2009 deve interrompere la sua attivit\u00e0 per circa sei mesi a causa di un infortunio; risolto il suo problema con rieducazione in palestra, riducendo la sua attivit\u00e0 e modificando la sua postura di corsa, inizia la stagione 2010 partecipando ad una maratona primaverile: alla maratona di Praga corre in 2h09'09\". Si rivolge poi ai 10000 m piani, vincendo i campionati keniani (27'26\"93) e migliorando di 18 secondi la miglior prestazione mondiale in altura. Viene quindi selezionato per i campionati africani, dove vince l'oro davanti al connazionale Moses Ndiema Kipsiro.\nSi dedica poi a distanze pi\u00f9 lunghe: vince la mezza maratona di Lilla in 59'34\" e poi i Mondiali di mezza maratona, davanti all'eritreo Zersenay Tadese che aveva conquistato le quattro edizioni precedenti. Si aggiudica anche la Mezza maratona di Parigi 2011, corsa del circuito Bronze Label Road Races, con il tempo di 1h01'26\".\nIl 26 luglio 2013 vince il Giro podistico internazionale di Castelbuono."}
{"id": "3540449", "revid": "110157", "url": "https://it.wikipedia.org/wiki?curid=3540449", "title": "Fort Hall", "text": "Fort Hall \u00e8 un centro abitato e un census-designated place (CDP) degli Stati Uniti d'America, situato tra le contee di Bannock e Bingham, nello stato dell'Idaho."}
{"id": "3540454", "revid": "767487", "url": "https://it.wikipedia.org/wiki?curid=3540454", "title": "Settore di supergruppo", "text": "Con Settore di supergruppo (abbreviato in SR di SPG) si intende un particolare massiccio alpino individuato dalla SOIUSA.\nLa SOIUSA definisce 333 supergruppi nella catena alpina. Talvolta per maggiore corrispondenza con altre classificazioni e per maggior rispetto delle varie definizioni dei gruppi alpini inserisce prima della normale suddivisione del supergruppo in gruppi un'ulteriore suddivisione in settori di supergruppo.\nI settori individuati sono in numero di 18.\nElenco.\nDi seguito viene riportato l'elenco dei settori di supergruppo:"}
{"id": "3540455", "revid": "1442080", "url": "https://it.wikipedia.org/wiki?curid=3540455", "title": "Cynthia Stevenson", "text": "Biografia.\nCynthia Stevenson nasce a Oakland il 2 agosto del 1962. Da bambina si sposta con la madre e il fratello Gregory a Vancouver, dove passa la sua infanzia. Inizia a studiare teatro al Conservatorio a San Francisco, per poi passare al cinema nel 1986.\nVita privata.\nVive a Los Angeles con suo marito, Tom Davies, sposato nel 1992, e suo figlio, Frank Huston Davies, nato il 29 gennaio 1997.\nFilmografia parziale.\nCinema.\nForge paris\nDoppiatrici italiane.\nNelle versioni in italiano dei suoi lavori, Cynthia Stevenson \u00e8 stata doppiata da:"}
{"id": "3540458", "revid": "537927", "url": "https://it.wikipedia.org/wiki?curid=3540458", "title": "Uniriese", "text": ""}
{"id": "3540459", "revid": "110157", "url": "https://it.wikipedia.org/wiki?curid=3540459", "title": "De Smet (Idaho)", "text": "De Smet \u00e8 un centro abitato e un census-designated place (CDP) degli Stati Uniti d'America, situato nella contea di Benewah, nello stato dell'Idaho."}
{"id": "3540460", "revid": "537927", "url": "https://it.wikipedia.org/wiki?curid=3540460", "title": "Weisheitszahn", "text": ""}
{"id": "3540464", "revid": "110157", "url": "https://it.wikipedia.org/wiki?curid=3540464", "title": "Parkline (Idaho)", "text": "Parkline \u00e8 un centro abitato e un census-designated place (CDP) degli Stati Uniti d'America, situato nella contea di Benewah, nello stato dell'Idaho."}
{"id": "3540465", "revid": "74173", "url": "https://it.wikipedia.org/wiki?curid=3540465", "title": "Slesia Cieszyn", "text": ""}
{"id": "3540466", "revid": "3115", "url": "https://it.wikipedia.org/wiki?curid=3540466", "title": "Chantal Biya", "text": "Biografia.\nFiglia dell'immigrato francese Georges Vigouroux e della reginetta di bellezza Rosette Ndongo Mengolo, Chantal Biya trascorse la propria adolescenza a Yaound\u00e9.\nChantal Biya ha fondato numerose organizzazioni di beneficenza, fra cui African Synergy, che promuove varie iniziative per i malati di HIV/AIDS, e Chantal Biya Foundation. Ha ospitato il primo First Ladies Summit a Yaound\u00e9 durante il summit del 1996 per l'Organizzazione dell'Unit\u00e0 Africana. Il suo Jeunesse Active pour Chantal Biya \u00e8 un organo del Movimento Popolare Democratico del Camerun del marito.\nFra le donne camerunensi, Biya \u00e8 anche celebre per la sua acconciatura, a cui spesso viene fatto riferimento come alla \"banana\", sfoggiata spesso in occasioni formali. La first lady ha inoltre reso celebri altri stili, collettivamente chiamati \"gli Chantal Biya\". \u00c8 anche conosciuta per il suo guardaroba esotico, principalmente composto di capi di case di moda europee come Chanel o Dior.\nIl Grand Prix Chantal Biya \u00e8 una gara ciclistica professionistica, parte del circuito UCI Africa Tour, nominata in suo onore.\nNel novembre 2010, Bertrand Teyou ha pubblicato un libro intitolato \"La belle de la r\u00e9publique banani\u00e8re: Chantal Biya, de la rue au palais\" (in italiano: \"La bella della repubblica delle banane: Chantal Biya, dalle strade al palazzo\"), in cui viene tracciata l'ascesa di Biya dalle sue umili origini sino al ruolo di First Lady. Successivamente Teyou \u00e8 stato condannato a due anni di carcere con l'accusa di \"insulti a personaggio\" e l'organizzazione di una \"manifestazione illegale\" per aver tentato di tenere una lettura pubblica del libro. Amnesty International ed International PEN protestarono pubblicamente per l'arresto e chiesero di rivedere la sentenza in appello; Amnesty International defin\u00ec lo scrittore come Prigioniero di coscienza. Teyou fu liberato il 2 maggio 2011, dopo che ne furono valutate le cattive condizioni di salute."}
{"id": "3540467", "revid": "565004", "url": "https://it.wikipedia.org/wiki?curid=3540467", "title": "Castello di Amendolea", "text": ""}
{"id": "3540473", "revid": "110157", "url": "https://it.wikipedia.org/wiki?curid=3540473", "title": "Smiths Ferry", "text": "Smiths Ferry \u00e8 un centro abitato e un census-designated place (CDP) degli Stati Uniti d'America, situato nella contea di Valley, nello stato dell'Idaho."}
{"id": "3540477", "revid": "152625", "url": "https://it.wikipedia.org/wiki?curid=3540477", "title": "Embrace The Sun", "text": ""}
{"id": "3540479", "revid": "110157", "url": "https://it.wikipedia.org/wiki?curid=3540479", "title": "Yellow Pine (Idaho)", "text": "Yellow Pine \u00e8 un centro abitato e un census-designated place (CDP) degli Stati Uniti d'America, situato nella contea di Valley, nello stato dell'Idaho."}
{"id": "3540484", "revid": "599013", "url": "https://it.wikipedia.org/wiki?curid=3540484", "title": "\u00c0ngel L\u00f3pez Jim\u00e9nez", "text": ""}
{"id": "3540485", "revid": "767487", "url": "https://it.wikipedia.org/wiki?curid=3540485", "title": "Elk City (Idaho)", "text": "Elk City \u00e8 un centro abitato e un census-designated place (CDP) degli Stati Uniti d'America, situato nella contea di Idaho, nello stato dell'Idaho."}
{"id": "3540487", "revid": "1543377", "url": "https://it.wikipedia.org/wiki?curid=3540487", "title": "Conkling Park", "text": "Conkling Park \u00e8 un centro abitato e un census-designated place (CDP) degli Stati Uniti d'America, situato nella contea di Kootenai, nello stato dell'Idaho."}
{"id": "3540488", "revid": "767487", "url": "https://it.wikipedia.org/wiki?curid=3540488", "title": "Hung Yan-yan", "text": "\u00c8 stato la controfigura di Jet Li durante le scene di arti marziali.\nBiografia.\nNato nella provincia cinese del Guangxi nel 1965, all'et\u00e0 di 12 anni abbandon\u00f2 l'istruzione canonica per iscriversi ad una scuola di arti marziali. Per 12 anni si allen\u00f2 nei combattimenti, e vinse inoltre diversi campionati.\nCarriera.\nDopo l'istruzione marziale, Hung viaggi\u00f2 ad Hong Kong, dove fu scoperto dal famoso regista Lau Kar Leung e assunto come controfigura di Jet Li nel film \"Martial Arts of Shaolin\". Nel 1988, l'attore si trasfer\u00ec definitivamente ad Hong Kong, dove divenne prima stuntman e poi attore e action director.\nHung \u00e8 stato la controfigura di Jet Li anche in altre occasioni, come nel lungometraggio \"Once Upon a Time in China\" e nel suo sequel, \"Once Upon a Time in China II\", nel quale ha fornito anche una performance da attore interpretando il capo della setta del Loto Bianco. Sebbene fosse un campione di wushu, durante le riprese di tali film Jet Li si slog\u00f2 una caviglia, dando occasione a Hung di comparire in moltissime scene al suo posto.\nA partire dal terzo film della saga di \"Once Upon a Time in China\", Hung ottenne il ruolo di Clubfoot (Piede Deforme), un uomo che combatte contro il protagonista Wong Fei Hung (interpretato da Jet Li) e, dopo aver perso e subito una tremenda ferita, diventa allievo di quest'ultimo. Nei successivi due film della saga, Hung riprese il ruolo di Clubfoot sebbene Jet Li fosse stato sostituito da Vincent Zhao, pi\u00f9 giovane ed atletico, cosicch\u00e9 ad Hung furono anche ridotte le parti da stuntman. L'attore riprese il suo ruolo ormai fisso anche nell'omonima serie televisiva tratta dalla saga e nell'ultimo film di quest'ultima, \"Once Upon a Time in China and America\", in cui torn\u00f2 a recitare anche Jet Li.\nNel 1993, ottenne il ruolo del principale antagonista, il principe Barac, nel film di Yuen Wo Ping \"Hero Among Heroes\", con Donnie Yen. Il personaggio di Hung \u00e8 inizialmente il migliore amico del protagonista, So Chan, tuttavia successivamente diviene dipendente dalla droga e lo tradisce.\nNel 1998, l'attore segu\u00ec il regista Tsui Hark ad Hollywood, per partecipare brevemente al film \"Double Team - Gioco di squadra\".\nDopo aver lavorato per un breve periodo ad Hollywood, torn\u00f2 ad Hong Kong per lavorare come action director nel film \"Blacksheep Affair\" di Chin Siu-tung, e poi di nuovo con Tsui Hark in \"Time and Tide\" con Nicholas Tse. Dopo tali esperienze, torn\u00f2 nuovamente ad Hollywood come coreografo degli stuntman nel film \"D'Artagnan\".\nVita privata.\nYan-yan \u00e8 sposato con Carrie Choi, una ex-collega con la quale ha un figlio.L'attore ha imparato l'inglese da autodidatta, leggendo libri in lingua."}
{"id": "3540490", "revid": "110157", "url": "https://it.wikipedia.org/wiki?curid=3540490", "title": "Rockford Bay", "text": "Rockford Bay \u00e8 un centro abitato e un census-designated place (CDP) degli Stati Uniti d'America, situato nella contea di Kootenai, nello stato dell'Idaho."}
{"id": "3540497", "revid": "3115", "url": "https://it.wikipedia.org/wiki?curid=3540497", "title": "Garden Valley (Idaho)", "text": "Garden Valley \u00e8 un centro abitato e un census-designated place (CDP) degli Stati Uniti d'America, situato nella contea di Boise, nello stato dell'Idaho."}
{"id": "3540498", "revid": "31886", "url": "https://it.wikipedia.org/wiki?curid=3540498", "title": "Dee Notte", "text": "Dee Notte \u00e8 un programma di Radio Deejay in onda dal 29 settembre 2008. I conduttori del programma sono Nicola Vitiello e Gianluca Vitiello, che a dispetto dell'omonimia non intrattengono alcun legame di parentela. Il programma \u00e8 in onda attualmente dal marted\u00ec al gioved\u00ec dalle 21 alle 00:00, domenica dalle 23 alle 1:00 e luned\u00ec dalle 22 alle 0:00.\nLa parte tecnica della trasmissione \u00e8 curata da Tato, mentre la redazione \u00e8 curata da Claudia Campolo. Dal 5 settembre 2016 con la nuova stagione la squadra cambia: in redazione Claudia Campolo viene sostituita da Jennifer Engelmann mentre in regia al Tato subentra Simone Paleari.\nStruttura.\nLa trasmissione \u00e8 strutturata come un classico talk radiofonico, pur essendo adattata all'orario notturno sia nell'atmosfera creata dai conduttori che dall'accompagnamento musicale; al contrario delle altre trasmissioni giornaliere dell'emittente, durante \"Dee Notte\" vengono trasmessi pi\u00f9 brani del passato.\nI temi del programma, lanciati all'inizio di ogni singola puntata da Nicola e Gianluca Vitiello sono svariati. Si spazia dal semplice racconto da parte degli ascoltatori della giornata appena trascorsa a temi pi\u00f9 complessi e poco sviluppabili durante le ore di punta, come ad esempio tematiche sessuali o pi\u00f9 genericamente scabrose."}
{"id": "3540501", "revid": "110157", "url": "https://it.wikipedia.org/wiki?curid=3540501", "title": "Lowman (Idaho)", "text": "Lowman \u00e8 un centro abitato e un census-designated place (CDP) degli Stati Uniti d'America, situato nella contea di Boise, nello stato dell'Idaho."}
{"id": "3540504", "revid": "183694", "url": "https://it.wikipedia.org/wiki?curid=3540504", "title": "Francesco Tritto", "text": "Francesco, noto anche come Franco, Tritto, \u00e8 stato un giurista e professore attivo presso l'Universit\u00e0 degli Studi di Roma \"La Sapienza\" e l'Universit\u00e0 degli Studi di Cassino.\nGiovane attivista cattolico e democristiano, milit\u00f2 in diverse organizzazioni politiche, come le ACLI e Comunione e Liberazione.\nAllievo di Aldo Moro, nel 1974 si laure\u00f2 con lui alla \"Sapienza\" di Roma con il massimo dei voti; successivamente ne divenne primo assistente, e Moro si affezion\u00f2 particolarmente a lui.\nNel 1976, nelle file della Democrazia Cristiana, si candid\u00f2 per la Camera dei deputati con il motto \"venti sei anni e... tanta voglia di fare\"; non venne eletto.\nIl 9 maggio 1978 ricevette la telefonata del brigatista rosso Valerio Morucci che annunciava la morte di Aldo Moro e precisava il luogo dove avrebbe potuto essere ritrovato il corpo, telefonata che venne registrata ed \u00e8 oggi di pubblico dominio e grande rilevanza storica. Secondo Morucci, Moro stesso prima di essere ucciso avrebbe chiesto fra le sue ultime volont\u00e0 che queste notizie venissero prima comunicate a Tritto, e che poi Tritto andasse di persona a comunicarle alla sua famiglia.\nDopo la morte di Moro, fu Tritto ad ereditare la cattedra di Istituzioni di Diritto e Procedura penale presso la Facolt\u00e0 di Scienze Politiche della stessa Universit\u00e0 \"La Sapienza\" di Roma.\nIl 23 ottobre 1980 fu nominato Cavaliere dell'Ordine equestre del Santo Sepolcro di Gerusalemme.\nFranco Tritto \u00e8 stato componente della Commissione Giuridica Nazionale ACI (Automobile Club d'Italia), occupandosi delle problematiche inerenti all'interpretazione del Codice della strada e, in generale, del diritto della circolazione e dei trasporti. \u00c8 stato inoltre consigliere dell'Automobile Club Roma e presidente di diverse commissioni di concorso per l'assunzione allo stesso ACI. Ha inoltre pubblicato vari suoi scritti sulla \"Rivista Giuridica della circolazione e dei trasporti\", pubblicazione principale dell\u2019ACI.\nDal 1986 al 1995 ha svolto diverse attivit\u00e0 di consulenza, coordinazione e ricerca presso il Consiglio regionale del Lazio e la Commissione criminalit\u00e0.\nMalato di tumore, port\u00f2 a termine la curatela di alcune lezioni tenute da Aldo Moro alla \"Sapienza\", pubblicate poco prima di morire in un volume dal titolo \"Lezioni di Istituzioni di diritto e procedura penale\" dall'editore barese Cacucci.\nAmato dai suoi studenti e colleghi per l'umanit\u00e0, la sensibilit\u00e0 e la cordialit\u00e0 che lo contraddistinguevano, Tritto aveva impostato tutta la sua carriera sulla custodia della memoria accademica ed etica di Aldo Moro.\nAl fine di rendere omaggio al professore prematuramente scomparso, l'ACI gli ha dedicato gli Atti del Convegno delle Commissioni Giuridiche Nazionali della Federazione ACI 2005 ed ha istituito, con provvedimento del 30 marzo 2006, in collaborazione con la Facolt\u00e0 di Scienze Politiche dell'Universit\u00e0 degli Studi di Roma \"La Sapienza\", il \"premio per tesi di Laurea \"Francesco Tritto\"\"."}
{"id": "3540505", "revid": "110157", "url": "https://it.wikipedia.org/wiki?curid=3540505", "title": "Robie Creek", "text": "Robie Creek \u00e8 un centro abitato e un census-designated place (CDP) degli Stati Uniti d'America, situato nella contea di Boise, nello stato dell'Idaho."}
{"id": "3540508", "revid": "228587", "url": "https://it.wikipedia.org/wiki?curid=3540508", "title": "Olza (fiume)", "text": "Olza (in ceco: \"Ol\u0161e\", in tedesco: \"Olsa\") \u00e8 un fiume della Polonia e della Repubblica Ceca, affluente di destra del fiume Oder. Scorre dai Beschidi Slesiani attraverso la Slesia di Cieszyn meridionale in Polonia e nei Distretti di Fr\u00fddek-M\u00edstek e Karvin\u00e1 in Repubblica Ceca, andando spesso a costituire il confine tra i due stati. A nord di Bohum\u00edn si getta nell'Oder: anche la confluenza Olza-Oder forma un confine nazionale.\nIl fiume \u00e8 simbolo della regione di Zaolzie (in polacco: \"al di l\u00e0 dell'Olza\"), che si trova sulla riva occidentale, costituendo la parte ovest della Slesia di Cieszyn. L'inno non ufficiale di questa regione e della minoranza polacca dell'area \u00e8 \"P\u0142yniesz Olzo po dolinie\" (\"Scorri Olza, gi\u00f9 per la valle\") ed \u00e8 stato scritto da Jan Kubisz sul tema del fiume Olza.\nL'Olza ha ispirato molti altri artisti; tra coloro che vi hanno scritto al riguardo ci sono Adolf Fierla, Pola Gojawiczy\u0144ska, Emanuel Grim, Julian Przybo\u015b, Vladislav Van\u010dura, Adam Wawrosz. Il cantante Jarom\u00edr Nohavica ha utilizzato il motivetto dell'Olza in diverse sue canzoni.\nNome.\nLa prima citazione storica risale al 1290, quando il fiume viene menzionato come \"Olza\". Il fiume fu poi citato in un documento scritto nel 1611 come \"Oldza\". Alla fine del XIX secolo, con la nascita del nazionalismo di massa, sia gli attivisti polacchi che quelli cechi sostennero che il nome Olza era poco polacco e poco ceco, rispettivamente. Alcuni polacchi proposero il nome \"Olsza\", mentre i cechi si batterono per \"Ol\u0161e\". Il linguista e scrittore ceco Vincenc Prasek scopr\u00ec nel 1900 che il nome \"Olza\" non \u00e8 polacco n\u00e9 ceco, ma di origine proto-slava. Questa rivelazione fu confermata da diversi studi etimologici nel XX secolo. La forma \"Olza\" utilizzata in questo territorio deriva dall'antico \"Oldza\", e il tedesco \"Olsa\" deriva da \"Olza\". Gli abitanti del luogo utilizzano sempre la forma \"Olza\", a prescindere dalla loro nazione o etnia di origine e anche la forma germanizzata \"Olsa\" si legge come \"Olza\". Tuttavia, l'amministrazione centrale di Praga vedev \"Olza\" come nome polacco, e quando il fiume divenne parte della Cecoslovacchia nel 1920, si cerc\u00f2 di cambiare il nome nella forma ceca di \"Ol\u0161e\". Fino agli anni sessanta rimase un certo dualismo nella denominazione del fiume, che fu poi soppressa dall'Amministrazione Centrale di Geodesia e Cartografia. Da allora, l'unica forma ufficiale in Repubblica Ceca \u00e8 \"Ol\u0161e\", anche se gli abitanti del luogo in entrambi i lati del confine lo chiamano ancora \"Olza\".\nCitt\u00e0 e villaggi sul fiume.\n\"(dalla fonte alla foce)\""}
{"id": "3540509", "revid": "110157", "url": "https://it.wikipedia.org/wiki?curid=3540509", "title": "Hidden Spring", "text": "Hidden Spring \u00e8 un centro abitato e un census-designated place (CDP) degli Stati Uniti d'America, situato nella contea di Ada, nello stato dell'Idaho."}
{"id": "3540510", "revid": "2042672", "url": "https://it.wikipedia.org/wiki?curid=3540510", "title": "Jerry Kramsky", "text": "Amico e collaboratore di Lorenzo Mattotti, insieme hanno realizzato libri e lavori a fumetti. \nOpere.\nLibri illustrati.\nLa serie dei \"Pittipotti\", Orecchio acerbo (illustrazioni di Lorenzo Mattotti)\n\"La stanza delle ombre malvagie\", Gallucci, 2010 (illustrazioni dell'autore)\nVoci correlate.\nHanno lavorato con Jerry Kramsky: "}
{"id": "3540513", "revid": "110157", "url": "https://it.wikipedia.org/wiki?curid=3540513", "title": "Tyhee", "text": "Tyhee \u00e8 un centro abitato e un census-designated place (CDP) degli Stati Uniti d'America, situato nella contea di Bannock, nello stato dell'Idaho."}
{"id": "3540518", "revid": "46291", "url": "https://it.wikipedia.org/wiki?curid=3540518", "title": "Doronicum grandiflorum", "text": "Il doronico dei macereti (nome scientifico Doronicum grandiflorum ) \u00e8 una pianta erbacea, perenne a fiori gialli dei rilievi montani, appartenente alla famiglia delle Asteraceae.\nEtimologia.\nIl nome generico (\"Doronicum\") potrebbe derivare da un termine dell'Arabia : \"doronigi\" o \"doronidge\". Il primo ad usare questo nome come genere fu il botanico francese Joseph Pitton de Tournefort (1656 \u2013 1708); nome ripreso e confermato nel 1753 da Carl von Linn\u00e9 (1707 \u2013 1778), biologo e scrittore svedese, considerato il padre della moderna classificazione scientifica degli organismi viventi. L'epiteto specifico (\"grandiflorum\") si riferisce alle dimensioni dei capolini.\nIl binomio scientifico attualmente accettato (\"Doronicum grandiflorum\") \u00e8 stato proposto dal biologo, zoologo e botanico francese Jean-Baptiste Lamarck (1744 \u2013 1829) nella pubblicazione \"\u201dEncyclop\u00e9die M\u00e9thodique, Botanique\u201d\" del 1786\nDescrizione.\nSono piante erbacee e perenni provviste, soprattutto nelle parti alte e sul bordo delle foglie, di peli pluricellulari semplici ma ghiandolari. La determinazione esatta della forma e lunghezza dei peli \u00e8 molto importante per definire la specie nell'ambito del genere. Purtroppo alcuni peli sono distinguibili solamente con un buon microscopio a 20-50 ingrandimenti. La tavola a fianco indica il tipo di peli presenti sul bordo delle foglie e sulla superficie delle squame dell'involucro del Doronico dei macereti. L'altezza di queste piante varia da 10 a 30\u00a0cm (massimo 50\u00a0cm). La forma biologica \u00e8 geofita rizomatosa (G rhiz), ossia sono piante che portano le gemme in posizione sotterranea. Durante la stagione avversa non presentano organi aerei e le gemme si trovano in organi sotterranei chiamati rizomi, dei fusti sotterranei dai quali, ogni anno, si dipartono radici e fusti aerei.\nRadici.\nLe radici sono secondarie da rizoma.\nFoglie.\nLe foglie sono intere con bordo provvisto di peli; i peli sono presenti anche sulla superficie (vedere tabella con disegno dei peli). Si distinguono due tipi di foglie:\nInfiorescenza.\nL'infiorescenza \u00e8 formata da grandi capolini solitari color giallo-oro che normalmente sovrastano l'apparato fogliare. La struttura dei capolini \u00e8 quella tipica delle \"Asteraceae\" : un peduncolo peloso-ghiandoloso sorregge un involucro a forma di coppa composto da pi\u00f9 squame lineari-lanceolate disposte in pi\u00f9 serie (2 - 3) spiralate, che fanno da protezione al ricettacolo basale (che in questo caso \u00e8 nudo \u2013 senza pagliette) sul quale s'inseriscono due tipi di fiori : quelli esterni ligulati (di colore giallo chiaro) e quelli interni tubulosi (di colore giallo accentuato). Le squame hanno dei peli ghiandolosi allungati e peli semplici a punta ottusa. Diametro dei capolini: 4 \u2013 6\u00a0cm.\nFiore.\nI fiori sono zigomorfi e tetra-ciclici (formati cio\u00e8 da 4 verticilli: calice \u2013 corolla \u2013 androceo \u2013 gineceo) e pentameri (calice e corolla formati da 5 elementi). Sono inoltre ermafroditi, pi\u00f9 precisamente i fiori del raggio (quelli ligulati) sono femminili; mentre quelli del disco centrale (tubulosi) sono bisessuali.\nFrutti.\nI frutti sono degli acheni oblunghi con dei solchi longitudinali. Sono inoltre provvisti di pappo in serie multiple formato da soli peli senza coroncina (anche i fiori del raggio, quelli ligulati, sono provvisti di pappo). Dimensione degli acheni: 2\u00a0mm.\nDistribuzione e habitat.\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nSistematica.\nLa famiglia di appartenenza del \"Doronicum grandiflorum\" (Asteraceae o Compositae, \"nomen conservandum\") \u00e8 la pi\u00f9 numerosa del mondo vegetale, comprende oltre 23000 specie distribuite su 1535 generi (22750 specie e 1530 generi secondo altre fonti).\nIl \"D. grandiflorum\" appartiene a un genere (\"Doronicum\") non molto numeroso comprendente 30 - 40 specie (secondo le varie classificazioni), diffuse quasi unicamente nell'emisfero boreale (Vecchio Mondo), delle quali una decina sono proprie della flora italiana.\nIl genere \"Doronicum\" appartiene alla sottofamiglia delle Asteroideae e, secondo le ultime ricerche filogenetiche, alla trib\u00f9 delle Doroniceae, caratterizzata dall'avere capolini con fiori ligulati alla periferia e fiori tubulosi al centro, squame dell'involucro ben sviluppate e tutte pi\u00f9 o meno di uguale lunghezza e pappo biancastro e morbido (almeno quello dei fiori tubulosi).\nAll'interno del genere \"D. grandiflorum\" appartiene alla sezione \"Aronicum\" caratterizzata dall'avere i frutti acheni tutti con pappo) e le foglie radicali irregolarmente dentellate.\nIl numero cromosomico di \"D. grandiflorum\" \u00e8: 2n = 60.\nVariabilit\u00e0.\n\u00c8 una specie variabile. Le caratteristiche pi\u00f9 soggette a variabilit\u00e0 sono le foglie: la lamina pu\u00f2 assumere una forma pi\u00f9 nettamente triangolare. Sono comunque sempre i peli a fornire un carattere distintivo abbastanza sicuro (quelli non ghiandolari hanno una punta arrotondata e non acuminata). In realt\u00e0 anche i peli sono soggetti a variabilit\u00e0 anche a causa di probabili ibridazioni con altre specie (vedi paragrafo seguente).\nIbridi.\n\"D. grandiflorum\" pu\u00f2 ibridarsi con le seguenti altre specie:\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nSpecie simili.\nIn generale tutti i \u201cDoronici\u201d montani d'alta quota sono di difficile determinazione; questo vale per le seguenti specie : \"Doronicum austriacum\", \"Doronicum glaciale\", \"Doronicum columnae\" e \"Doronicum clusii\" (per le varie differenze morfologiche consultare le rispettive voci).\nUsi.\nGiardinaggio.\nCome per altre specie anche per queste piante l'unico interesse \u00e8 quello orticolo. Questo grazie ad alcune caratteristiche come i fiori grandi, la vivacit\u00e0 dei colori e la lunga fioritura oltre ad una certa resistenza ai climi freddi. Sono adatte unicamente al giardino rocciosi e alpino in quanto allo stato libero, raramente scendono sotto i limiti di altitudine superiore del bosco di faggio o di castagno.\nAltre notizie.\nIl Doronico dei macereti in altre lingue viene chiamata nei seguenti modi:"}
{"id": "3540519", "revid": "122662005", "url": "https://it.wikipedia.org/wiki?curid=3540519", "title": "Stanley Tong", "text": "Solitamente il regista tenta egli stesso alcune azioni di stunt prima di chiedere agli attori di arrischiarsi ad eseguirle. Alcuni di questi esempi sono il finale di \"Stone Age Warriors\", oltre che il salto di Jackie Chan dal tetto di un parcheggio all'uscita per incendi in \"Terremoto nel Bronx\".\nAltri lavori.\nStanley Tong \u00e8 apparso come giudice ospite nel reality show cinese \"The Disciple\", in onda sulla China Beijing TV Station e prodotto da Jackie Chan, il quale vi partecipa anche. Obiettivo del programma \u00e8 quello di trovare una nuova star, versata nella recitazione e nelle arti marziali, che possa divenire il \"successore\" di Chan. Il vincitore, annunciato a Pechino il 7 giugno 2008, ha vinto il ruolo da protagonista in un film."}
{"id": "3540521", "revid": "287204", "url": "https://it.wikipedia.org/wiki?curid=3540521", "title": "Skalka nad Vahom", "text": ""}
{"id": "3540522", "revid": "110157", "url": "https://it.wikipedia.org/wiki?curid=3540522", "title": "Lincoln (Idaho)", "text": "Lincoln \u00e8 un centro abitato e un census-designated place (CDP) degli Stati Uniti d'America, situato nella contea di Bonneville, nello stato dell'Idaho."}
{"id": "3540524", "revid": "1318658", "url": "https://it.wikipedia.org/wiki?curid=3540524", "title": "Centrale idroelettrica di Venamartello", "text": "La centrale di Venamartello \u00e8 una centrale idroelettrica, situata nella frazione \"Corneto\" del comune di Acquasanta Terme.\nCaratteristiche.\nLa centrale fa parte del sistema di centrali costruite sul fiume Tronto ed \u00e8 costituita da due serie di gruppi Pelton.\nLungo il Tronto, la centrale \u00e8 a valle di quella di Scandarella ed \u00e8 a monte di quella di Capodiponte: l'acqua dello Scandarello, infatti, viene sbarrata da una traversa nel comune di Arquata del Tronto per proseguire con una galleria di 13 km verso Venamartello e poi una condotta forzata verso l'alveo del fiume.\nIn uscita, l'acqua della centrale viene raccolta nel bacino di Colombara ad Acquasanta Terme per alimentare la centrale idroelettrica di Capodiponte.\nStoria.\nLa centrale fu costruita dalla Societ\u00e0 Industriale Italiana ed entr\u00f2 in servizio nel 1907; nel 1929 tale esercente fu acquisito dall'Unione Esercizi Elettrici (UNES) cui pass\u00f2 in carico anche la centrale. L'UNES cess\u00f2 formalmente ogni attivit\u00e0 nel 1962, anno in cui queste vennero assorbite dall'Enel nell'ambito del processo di nazionalizzazione del settore."}
{"id": "3540525", "revid": "110157", "url": "https://it.wikipedia.org/wiki?curid=3540525", "title": "Princeton (Idaho)", "text": "Princeton \u00e8 un centro abitato e un census-designated place (CDP) degli Stati Uniti d'America, situato nella contea di Latah, nello stato dell'Idaho."}
{"id": "3540526", "revid": "767487", "url": "https://it.wikipedia.org/wiki?curid=3540526", "title": "Sweetwater (Idaho)", "text": "Sweetwater \u00e8 un centro abitato e un census-designated place (CDP) degli Stati Uniti d'America, situato nella contea di Nez Perce, nello stato dell'Idaho."}
{"id": "3540533", "revid": "287204", "url": "https://it.wikipedia.org/wiki?curid=3540533", "title": "Svinna", "text": ""}
{"id": "3540536", "revid": "486946", "url": "https://it.wikipedia.org/wiki?curid=3540536", "title": "Gruppo del R\u00e4tikon", "text": ""}
{"id": "3540541", "revid": "315258", "url": "https://it.wikipedia.org/wiki?curid=3540541", "title": "Mesonychoteuthis", "text": ""}
{"id": "3540547", "revid": "729019", "url": "https://it.wikipedia.org/wiki?curid=3540547", "title": "Antonio Montes", "text": "Professionista dal 1932 al 1945, colse tre vittorie di tappa alla Vuelta a Espa\u00f1a.\nCarriera.\nMontes si mise in luce nel mondo del ciclismo grazie alle sue prestazioni nella Vuelta a Espa\u00f1a, nella quale si aggiudic\u00f2 tre tappe. La prima, nel 1935, durante la settima frazione da Barcellona a Tortosa, nella quale riusc\u00ec a superare in volata il connazionale Mariano Ca\u00f1ardo di mezza ruota.\nSi ripet\u00e9 alla Vuelta nel 1941, dopo la fine della guerra civile, quando, dopo un ritardo maturato nella prima tappa a causa di un guasto meccanico, seppe aggiudicarsi la seconda frazione della prova a tappe iberica. Vinse ancora un'ultima tappa alla Vuelta nel 1945.\nAltri risultati Montes li ottenne sempre in Spagna, con due successi nella Vuelta a los Puertos e un settimo posto nei Campionati spagnoli del 1935."}
{"id": "3540548", "revid": "2519", "url": "https://it.wikipedia.org/wiki?curid=3540548", "title": "Karditsa (prefettura)", "text": ""}
{"id": "3540551", "revid": "731511", "url": "https://it.wikipedia.org/wiki?curid=3540551", "title": "Fabiano Joseph", "text": ""}
{"id": "3540555", "revid": "537927", "url": "https://it.wikipedia.org/wiki?curid=3540555", "title": "Zwynna", "text": ""}
{"id": "3540556", "revid": "767487", "url": "https://it.wikipedia.org/wiki?curid=3540556", "title": "Mexico City Blues", "text": "Mexico City Blues \u00e8 un poema pubblicato da Jack Kerouac nel 1959 (ma in realt\u00e0 scritto nel 1955) composto da 242 \"cori\" o paragrafi, brevi ed intensi episodi poetici , il quale definiva se stesso non come tale, ma piuttosto come un compositore jazz.\nIl libro \u00e8 inoltre la sua prima opera poetica pubblicata ."}
{"id": "3540559", "revid": "287204", "url": "https://it.wikipedia.org/wiki?curid=3540559", "title": "Trencianska Tepla", "text": ""}
{"id": "3540563", "revid": "767487", "url": "https://it.wikipedia.org/wiki?curid=3540563", "title": "The Teardrop Explodes", "text": "The Teardrop Explodes \u00e8 stato un gruppo musicale britannico attivo tra il 1978 ed il 1982, guidato da Julian Cope.\nDebitori sia dei Doors come del punk pi\u00f9 intellettuale vengono annoverati tra i fondatori del movimento neopsichedelico inglese.\nStoria.\nSi sono formati a Liverpool attorno alla figura di Julian Cope reduce dalla breve esperienza con Ian McCulloch nei Crucial Three. Ne facevano parte poi Mick Finkler alla chitarra, Gary Dwyer alla batteria e Paul Simpson alle tastiere. Il nome del gruppo, suggerito da Dwyer, proviene da una striscia del fumetto Daredevil.\nEsordirono nel 1979 con il primo singolo \"Sleeping Gas\". Subito dopo David Balfe subentr\u00f2 a Simpson.\nDopo altri due singoli, \"Bouncing Babies\" e il bizzarro \"Treason (It's Just a Story)\" ed un tour con gli Echo and the Bunnymen, Finkler usc\u00ec dal gruppo e fu sostituito da Alan Gill.\nCon questa formazione pubblicarono nel 1980 il singolo \"When I Dream\", che entr\u00f2 nella top 50 inglese.\nNell'ottobre pubblicarono l'album \"Kilimanjaro\", considerato tra i dischi pi\u00f9 creativi ed originali usciti nel periodo, dove nei i brani coesistono elementi funky e dance su una base psichedelica. Dall'album fu tratto il singolo \"Reward\" che raggiunse il 6\u00ba posto in classifica.\nIl gruppo si mise al lavoro per il secondo album, Gill fu sostituito da Troy Tate. \"Wilder\" usc\u00ec nel 1981 ma non ottenne il successo dell'esordio, il tour successivo negli Stati Uniti fu un disastro, Tate se ne and\u00f2 e si un\u00ec ai Fashion. I tre membri superstiti si concentrarono per la realizzazione del terzo album ma a met\u00e0 delle registrazioni Cope sciolse il gruppo. Venne pubblicato nel 1983 l'EP \"You Disappear from View\" mentre solo nel 1990 l'album fu completato e pubblicato come \"\"Everybody Wants to Shag...the Teardrop Explodes\"."}
{"id": "3540566", "revid": "124628234", "url": "https://it.wikipedia.org/wiki?curid=3540566", "title": "Centrale idroelettrica di Ascoli Porta Romana", "text": "La centrale di Porta Romana \u00e8 una centrale idroelettrica, situata ad Ascoli Piceno.\nCaratteristiche.\nLa centrale fa parte del sistema di centrali costruite sul fiume Tronto ed \u00e8 costituita da tre gruppi Francis.\n\u00c8 costruita lungo il corso del Tronto a valle di quella di Capodiponte; l'acqua di questa centrale, infatti, viene sbarrata da una traversa nella frazione di Mozzano del comune di Ascoli Piceno per proseguire con una galleria di 5,5 km e poi una condotta forzata verso la centrale di Porta Romana."}
{"id": "3540569", "revid": "729019", "url": "https://it.wikipedia.org/wiki?curid=3540569", "title": "CVV 7 Pinocchio", "text": "Il Pinocchio era un aliante monoposto, ad ala alta, concepito per voli di elevata distanza e durata, che utilizzava soluzioni meccaniche vantaggiose in termini di semplicit\u00e0 e peso.\nTecnica.\nCellula.\nLa fusoliera, molto curata dal punto di vista aerodinamico, era a sezione curva con sezioni ad archi di parabola.\nL'abitacolo era completamente chiuso e posteriormente raccordato con la fusoliera in modo da ottimizzare l'aerodinamica.\nGli organi di atterraggio comprendevano una singola ruota a bassa pressione, posta davanti al baricentro del velivolo, mentre mancavano completamente i p\u00e0ttini (sia anteriore, sia di coda).\nSuperfici alari.\nCaratterizzato da un'ala a sbalzo, a pianta totalmente rastremata. La struttura era monolongherone, con solette in abete, anime in compensato di betulla e bordo d'attacco in compensato resistente alla torsione.\nSu entrambe le superfici dell'ala erano presenti diruttori doppi, a fessura, per fissare la velocit\u00e0 limite in qualsiasi assetto di volo."}
{"id": "3540570", "revid": "2028514", "url": "https://it.wikipedia.org/wiki?curid=3540570", "title": "Segnale di stop", "text": "Il segnale di stop, anche conosciuto semplicemente come \"lo stop\", \u00e8 un segnale stradale che indica di fermarsi e dare la precedenza ai veicoli della strada in cui si va ad immettersi in un'intersezione a raso.\nForma.\nIl segnale viene utilizzato in tutte le nazioni e nella maggior parte di esse ha forma ottagonale rossa con la scritta bianca \"STOP\", anche se tale scritta pu\u00f2 essere tradotta nella lingua dello stato in cui \u00e8 stato installato. Israele utilizza una mano in sostituzione della scritta.\nIn vecchi modelli, il segnale poteva avere forme e colori diversi, per esempio:\nSegnaletica stradale in Italia.\nIl Codice della strada italiano cataloga il segnale di stop nella categoria dei segnali di prescrizione e lo nomina \"Fermarsi e dare precedenza\".\nIl segnale \u00e8 la figura II 37 del \"Regolamento di attuazione del Codice della strada\" e ha la seguente didascalia:\nVersione precedentemente in uso\nOltre al cartello stradale di arresto all' incrocio di forma rotonda precedentemente in uso in Italia, nel codice stradale italiano del 1959 veniva utilizzata la versione ottagonale, sprovvista di pellicola catarifrangente e con il carattere delle lettere identiche alla versione rotonda.\nSegnaletica stradale nei vari Stati.\nEuropa.\nI segnali stradali di stop negli Stati europei presentano una certa somiglianza ed uniformit\u00e0 tra loro, in quanto molti Paesi si rifanno alla Convenzione di Vienna del 1968. Esistono tuttavia delle differenze grafiche, di codice colore e di testo.\nIn Europa veniva utilizzato in passato (in Italia fino al 1992) un segnale a forma di disco bordato di rosso con all'interno un triangolo con la scritta \"STOP\", ad eccezione della Germania che usava un segnale simile a quello di dare precedenza, con sfondo blu e la scritta \"HALT\" e la Finlandia che aveva un segnale ottagonale con all'interno su sfondo giallo un cerchio con all'interno una mano.\nIl vecchio modello di segnale europeo viene ancora utilizzato nelle Bahamas, Cuba, Libia, Pakistan, Repubblica Centrafricana e Saint Kitts e Nevis."}
{"id": "3540575", "revid": "89146", "url": "https://it.wikipedia.org/wiki?curid=3540575", "title": "Javier Hern\u00e1ndez Balc\u00e1zar", "text": ""}
{"id": "3540580", "revid": "287204", "url": "https://it.wikipedia.org/wiki?curid=3540580", "title": "Trencianske Jastrabie", "text": ""}
{"id": "3540585", "revid": "767487", "url": "https://it.wikipedia.org/wiki?curid=3540585", "title": "Gens nova", "text": "Gens nova \u00e8 un film muto italiano del 1920 diretto da Luigi Maggi."}
{"id": "3540596", "revid": "663330", "url": "https://it.wikipedia.org/wiki?curid=3540596", "title": "Ian Richardson", "text": "Biografia.\nNato da John Richardson e Margaret Drummond, Richardson fece le sue prime esperienze come attore nella scuola Tynecastle a Edimburgo. Successivamente continu\u00f2 gli studi alla scuola di Arte Drammatica a Glasgow, dove nel 1957 ricevette la medaglia d'oro \"James Bridie\". Nel 1958 si un\u00ec alla compagnia del Birmingham Repertory Theatre, con la quale interpret\u00f2 \"Amleto\". Nel 1960 entr\u00f2 a far parte della Royal Shakespeare Company (allora si chiamava Shakespeare Memorial Theatre) e fu acclamato per le numerose interpretazioni ne \"Il mercante di Venezia\", \"La dodicesima notte\", \"Il racconto d'inverno\", \"Molto rumore per nulla\", \"Sogno di una notte di mezza estate\", \"La bisbetica domata\", \"La commedia degli errori\" e \"Re Lear\".\nNel 1966 acquist\u00f2 notoriet\u00e0 internazionale per l'interpretazione di Jean Paul Marat nel film \"Marat/Sade\", diretto da Peter Brook. Nel 1968 ritorn\u00f2 a interpretare un altro personaggio scespiriano: Oberon, il re delle fate, in una trasposizione cinematografica del \"Sogno di una notte di mezza estate\", diretto da Peter Hall, accanto a Judi Dench, Diana Rigg e Helen Mirren.\nNel 1990 lavor\u00f2 con Paul Seed per la realizzazione della miniserie \"House of Cards\", dove interpret\u00f2 la parte del protagonista Francis Urquhart, conquistando il British Academy Television Awards come miglior attore.\nIan Richardson mor\u00ec nel sonno a causa di un arresto cardiaco il 9 febbraio 2007, all'et\u00e0 di 72 anni. Secondo il suo agente non era malato, poich\u00e9 di fatto la settimana successiva avrebbe dovuto iniziare le riprese di un episodio della serie \"L'ispettore Barnaby\".\nLa moglie Marussja Frank e il figlio Miles decisero di disperdere le sue ceneri nelle fondamenta della sala del teatro \"Royal Shakespeare Theatre\" di Stratford durante il corso della sua ristrutturazione nel 2008."}
{"id": "3540598", "revid": "123957932", "url": "https://it.wikipedia.org/wiki?curid=3540598", "title": "Visioni di Cody", "text": "Visioni di Cody \u00e8 un romanzo sperimentale di Jack Kerouac. Fu scritto tra il 1951 e il 1952 e non fu pubblicato se non prima del 1972. La prima stampa del libro fu edita con un'introduzione di Allen Ginsberg.\nL'opera \u00e8 suddivisa in varie sezioni ben distinte tra loro, le quali narrano differenti avvenimenti vissuti in diversi luoghi con vari personaggi che, in un modo o nell'altro, hanno segnato l'esistenza dello scrittore. \nSi tratta di un romanzo sperimentale. La prima sezione \u00e8 soprattutto riferita ai ricordi d'infanzia, esposti attraverso la giustapposizione di vari \"sketches\", veri e propri esempi della tecnica denominata \"riflusso di coscienza\" o \"prosa spontanea\". Questo avvicina Kerouac a figure di spicco del modernismo letterario come James Joyce e William Faulkner, o ad artisti d'avanguardia come Jackson Pollock.\nCostituito in larga parte da brani espunti dal manoscritto originale di \"Sulla strada\", il romanzo \u00e8 incentrato sulla complessit\u00e0 dell'amicizia che lega Dulouz a Cody (personaggio modellato su Cassady). Vi \u00e8 poi una parte consistente nella trascrizione diretta delle conversazioni allucinate tra Kerouac e Cassady sotto l'effetto della marijuana."}
{"id": "3540601", "revid": "1573940", "url": "https://it.wikipedia.org/wiki?curid=3540601", "title": "Pteralopex flanneryi", "text": "Pteralopex flanneryi () \u00e8 un pipistrello appartenente alla famiglia degli Pteropodidi, endemico di alcune delle Isole Salomone. \nDescrizione.\nDimensioni.\nPipistrello di grandi dimensioni, con la lunghezza della testa e del corpo tra 247 e 285\u00a0mm, la lunghezza dell'avambraccio tra 159 e 169\u00a0mm e un peso fino a 790\u00a0g.\nAspetto.\nLa pelliccia \u00e8 relativamente corta ed \u00e8 schiacciata sulla schiena. Il colore generale del corpo \u00e8 nerastro, talvolta con il petto cosparso di peli con la punta biancastra o giallastra. Il muso \u00e8 lungo ed affusolato, gli occhi sono grandi. Le orecchie sono esposte. \u00c8 privo di coda, mentre l'uropatagio \u00e8 ridotto ad una sottile membrana lungo la parte interna degli arti inferiori. Gli individui di questa specie sono stati per anni inclusi nella specie \"P. anceps\", dalla quale si distingue per i denti masticatori pi\u00f9 grandi e dai canini meno sviluppati.\nBiologia.\nComportamento.\nSi rifugia solitariamente nel fogliame, oppure nelle cavit\u00e0 di grandi alberi del genere \"Ficus\".\nAlimentazione.\nSi nutre di Noci da cocco giovani.\nDistribuzione e habitat.\nQuesta specie \u00e8 diffusa in alcune delle Isole Salomone: Bougainville, Puruata, Buka, Choiseul, Santa Isabel e Barora Fa.\nVive nelle foreste mature indisturbate fino a 200 metri di altitudine.\nStato di conservazione.\nLa IUCN Red List, considerato il declino di oltre l'80% della sua popolazione negli ultimi 15 anni a causa della distruzione del proprio habitat e della caccia, classifica \"P. flanneryi\" come specie in grave pericolo (CR)."}
{"id": "3540602", "revid": "1924342", "url": "https://it.wikipedia.org/wiki?curid=3540602", "title": "Kingdom of Rust", "text": "Kingdom of Rust \u00e8 il quarto album discografico dei Doves, pubblicato nel 2009.\n\"Instrumentals of Rust\".\nIl 15 giugno 2009 \u00e8 stato pubblicato \"Instrumentals of Rust\" in formato digitale, una riedizione dell'album \"Kingdom of Ruts\" contenente soltanto tracce strumentali."}
{"id": "3540604", "revid": "287204", "url": "https://it.wikipedia.org/wiki?curid=3540604", "title": "Trencianske Stankovce", "text": ""}
{"id": "3540606", "revid": "79968", "url": "https://it.wikipedia.org/wiki?curid=3540606", "title": "Semireazione", "text": "Nell'ambito dell'elettrochimica, per semireazione si indica ciascuna delle reazioni chimiche che costituiscono una reazione di ossidoriduzione (o redox).\nOgni reazione di ossidoriduzione si svolge infatti attraverso due semireazioni:\nPer il principio di elettroneutralit\u00e0, una reazione di riduzione \u00e8 necessariamente accompagnata da una reazione di ossidazione, per cui tali reazioni possono essere considerate come due semireazioni facenti parte di una singola \"reazione globale\" (detta appunto \"reazione di ossidoriduzione\" o \"reazione redox\"). In particolare la semireazione di riduzione consuma elettroni, mentre la semireazione di ossidazione produce elettroni, per cui nella reazione globale si ha la conservazione della carica elettrica.\nIn una cella elettrochimica la semireazione di riduzione avviene al catodo, mentre la semireazione di ossidazione avviene all'anodo (sia nel caso di cella galvanica sia nel caso di cella elettrolitica).\nNell'ambito dell'elettrochimica \"semireazione\" \u00e8 sinonimo di reazione di elettrodo.\nEsempio.\nDurante il processo di elettrolisi dell'acqua (che viene svolto per mezzo del voltametro di Hofmann) si ottengono idrogeno e ossigeno dall'acqua secondo la seguente reazione globale:\nTale reazione \u00e8 costituita dalle seguenti semireazioni:\n&lt;/chem&gt;"}
{"id": "3540612", "revid": "767487", "url": "https://it.wikipedia.org/wiki?curid=3540612", "title": "L'orchidea fatale", "text": "L'orchidea fatale \u00e8 un film muto italiano del 1920 diretto da Aleksandr Rosenfeld e Aleksandr Uralsky. "}
{"id": "3540614", "revid": "287204", "url": "https://it.wikipedia.org/wiki?curid=3540614", "title": "Velka Hradna", "text": ""}
{"id": "3540615", "revid": "1123126", "url": "https://it.wikipedia.org/wiki?curid=3540615", "title": "Chiesa cattolica in Somaliland", "text": ""}
{"id": "3540616", "revid": "256896", "url": "https://it.wikipedia.org/wiki?curid=3540616", "title": "Distretto rurale di Babati", "text": "Il distretto rurale di Babati fa parte della regione del Manyara, in Tanzania. La capitale amministrativa, anche lei chiamata Babati, \u00e8 capoluogo anche della regione e si trova 172 km a sud di Arusha. Confina a nord con la regione di Arusha, a sud est con il distretto di Simanjiro, a sud con la regione di Dodoma, a sud ovest con il distretto di Hanang e a nord ovest con il distretto di Mbulu.\nSecondo il censimento del 2002 la popolazione del distretto di Babati \u00e8 302.253 abitanti.\nSuddivisione amministrativa.\nIl distretto \u00e8 suddiviso in 21 circoscrizioni (\"ward\"):"}
{"id": "3540618", "revid": "287204", "url": "https://it.wikipedia.org/wiki?curid=3540618", "title": "Velke Bierovce", "text": ""}
{"id": "3540619", "revid": "287204", "url": "https://it.wikipedia.org/wiki?curid=3540619", "title": "Tristessa", "text": "Tristessa \u00e8 un romanzo dello scrittore Jack Kerouac.\nIl volume \u00e8 stato composto durante un soggiorno a Citt\u00e0 del Messico tra il 1955 e il 1956 e pubblicato nel 1960.\nL'opera \u00e8 stata tradotta in lingua spagnola da Jorge Garc\u00eda-Robles.\nTrama.\nIl libro \u00e8 basato sulla relazione con una prostituta messicana di nome \"Tristessa\", cui vero nome era invece Esperanza."}
{"id": "3540620", "revid": "767487", "url": "https://it.wikipedia.org/wiki?curid=3540620", "title": "La bambola e il gigante", "text": "La bambola e il gigante \u00e8 un film muto italiano del 1920 diretto da Ermanno Geymonat. "}
{"id": "3540621", "revid": "188116", "url": "https://it.wikipedia.org/wiki?curid=3540621", "title": "Movimento Fascismo e Libert\u00e0", "text": ""}
{"id": "3540623", "revid": "290948", "url": "https://it.wikipedia.org/wiki?curid=3540623", "title": "Semireazioni", "text": ""}
{"id": "3540624", "revid": "290948", "url": "https://it.wikipedia.org/wiki?curid=3540624", "title": "Semi-reazione", "text": ""}
{"id": "3540626", "revid": "287204", "url": "https://it.wikipedia.org/wiki?curid=3540626", "title": "In hoc vinces", "text": "In hoc vinces \u00e8 un saggio storico del 2011 scritto da Bruno Carboniero e Fabrizio Falconi.\nPubblicato da Edizioni Mediterranee nel maggio 2011, il libro intende offrire, sulla base di nuove acquisizioni scientifico-astronomiche, una nuova e pi\u00f9 razionale chiave di lettura della leggendaria visione di Costantino Imperatore, risalente al 312 d.C., anno della battaglia, poi vinta, contro Massenzio a Ponte Milvio.\nLa celebre visione - riferita nelle fonti storiche da Lattanzio e da Eusebio di Cesarea \u2013 \u00e8 da secoli motivo di discussione tra storici e studiosi, divisi tra chi riconosce l'autenticit\u00e0 di una suggestione mistica e chi attribuisce all'Imperatore una volont\u00e0 predeterminata di sfruttare un nuovo simbolo religioso per motivare i suoi uomini prima di una battaglia ritenuta fondamentale per le sorti di Roma.\nIl libro ha permesso ai due autori di ottenere il Premio Baiocco 2012 per le discipline letterarie."}
{"id": "3540631", "revid": "729019", "url": "https://it.wikipedia.org/wiki?curid=3540631", "title": "Al Green (politico)", "text": "Biografia.\nOriginario della Louisiana, Green studi\u00f2 alla Tuskegee University e divenne un avvocato. Oltre ad aver ricoperto il ruolo di presidente della NAACP di Houston, Green lavor\u00f2 per 26 anni come giudice di pace nella contea di Harris.\nNel 1981 cerc\u00f2 di farsi eleggere a sindaco di Houston, ma arriv\u00f2 quinto nelle primarie.\nNel 2004, per via del riapporzionamento dei distretti congressuali del Texas, il venticinquesimo distretto conflu\u00ec nel nono. Il rappresentante del venticinquesimo distretto era un democratico, Chris Bell, in carica solo da due anni. Sebbene anche il nono distretto fosse largamente democratico, esso era composto prevalentemente da elettori ispanici e afroamericani: Bell quindi rischiava fortemente di non essere riconfermato se il suo avversario fosse stato un ispanico o un afroamericano.Infatti Green si candid\u00f2 contro di lui nelle primarie e lo sconfisse con il 66% dei voti contro il suo 31%. Nelle elezioni generali poi Green batt\u00e9 l'avversaria repubblicana con il 72% delle preferenze.\nDa quando \u00e8 stato eletto al Congresso, Green si occupa soprattutto della tutela delle minoranze etniche e sociali."}
{"id": "3540633", "revid": "767487", "url": "https://it.wikipedia.org/wiki?curid=3540633", "title": "La catena", "text": "La catena \u00e8 un film muto italiano del 1920 diretto da Aleksandr Rosenfeld e Aleksandr Uralsky. "}
{"id": "3540634", "revid": "287204", "url": "https://it.wikipedia.org/wiki?curid=3540634", "title": "Visioni di Gerard", "text": "Visioni di Gerard \u00e8 un romanzo scritto da Jack Kerouac nel 1956 (pubblicato nel 1963) e ispirato al fratello Gerard, morto all'et\u00e0 di soli nove anni, nel giugno del 1926, per febbre reumatica dopo un lungo periodo d'agonia.\nIl libro ha ispirato il titolo della celebre canzone di Bob Dylan \"Visions of Johanna\", pubblicata nell'album \"Blonde on Blonde\" del 1966."}
{"id": "3540635", "revid": "767487", "url": "https://it.wikipedia.org/wiki?curid=3540635", "title": "La girandola di fuoco", "text": "La girandola di fuoco \u00e8 un film muto italiano del 1920 diretto da Eugenio Testa. "}
{"id": "3540636", "revid": "1782831", "url": "https://it.wikipedia.org/wiki?curid=3540636", "title": "Lele Fontana", "text": "Formazione.\nSi avvicina alla musica sin da piccolo, suonando in diversi gruppi, cimentandosi anche in duetti e trii acustici. Dal 1978 inizia a studiare pianoforte privatamente; tra il 1992 e il 1996 continua gli studi presso l'Accademia Musicale di Firenze, dove frequenta anche i corsi di teoria e solfeggio, armonia e Musica d'Insieme. Terminata l'Accademia intraprende gli studi con il pianista Stefano Bollani con il quale sviluppa e perfeziona tecniche jazz e moderne, a partire dal 1996 approfondisce privatamente canto moderno e jazz.\nDal 1998 inizia a studiare informatica musicale e quindi programmazione e uso dei software per le applicazioni musicali. Dal 2000, inoltre, studia privatamente chitarra acustica ed elettrica.\nLele Fontana \u00e8 laureato in Arrangiamento e composizione Jazz presso il Conservatorio Luigi Cherubini di Firenze.\nCarriera.\nA partire dal 1993 inizia la sua attivit\u00e0 da musicista. Entra a far parte di vari gruppi tra cui: \"i Codice Zero\" di Dolcenera, \"La Macchina Ossuta\", \"Sound Gospel Train\", \"OFP\" oltre che alcune tribute band tra cui \"The Soul Cages\" (Sting e The Police), \"Who's That Girl\" (Madonna), \"Grace\" (Jeff Buckley).\nInoltre a partire dal 1998 \u00e8 insegnante di pianoforte ed informatica musicale presso l'Accademia Musicale di Firenze (dove lui stesso si \u00e8 formato) e la Scuola di Musica di Scandicci.\nIn questi anni collabora anche con Andrea Bruni e Massimo Altomare. A partire dal 1998, fino al 2001 entra a far parte della band degli Articolo 31 come tastierista.\nNel 2000 fonda la propria casa di produzione, il Natura Studio. Tra le sue prime e principali produzioni vi \u00e8 il brano del 2002 \"Due su due\" contenuta nell'album \"Domani smetto\" degli Articolo 31, il brano, scritto dallo stesso Fontana, viene cantato dagli Articolo 31 in duetto con Grido. Nello stesso anno pubblica alcuni Cd Rom multimediali per Panorama e la Repubblica.\nA partire dal 2002 inizia a collaborare con alcune etichette discografiche, in particolare la Confusion Records e la Falcon Record, con le quali pubblica molte delle sue composizioni strumentali. Sempre nel 2002 compone e arrangia la colonna sonora per lo spettacolo teatrale \"L'importanza di essere Franco\" di Oscar Wilde; ed inoltre, con Francesco Cherubini e Matteo Giannetti, arrangiano un disco tributo al maestro Ennio Morricone. Dal 2003 \u00e8 produttore e arrangiatore per i cataloghi delle etichette Comfusion e Falcon Records.\nNel 2003 co-produce con Michael Baker, artista con il quale collaborer\u00e0 a livello autorale anche l'anno dopo, il disco di Alessio Colosi, disco per il quale Fontana aveva scritto la musica l'anno prima. Sempre nel 2003 arrangia il disco della band brasiliana Boka do Mundo.\nNel 2005 entra a far parte dell'Orchestra della Rai diretta dal maestro Sandro Comini per la trasmissione \"Buon compleanno Estate\" condotta da Elenoire Casalegno e Biagio Izzo; nello stesso periodo collabora a livello autorale con Ghigo Renzulli dei Litfiba, ma anche con Francesco Sighieri e Steve Luchi.\nSempre nel 2005 arrangia, insieme a Francesco Sighieri il disco \"L'amore \u00e8 semplice\" di Veronica Ventavoli, cantante seconda classificata tra le \"Nuove proposte\" del Festival di Sanremo 2005; il disco viene prodotto da Diego Calvetti per la Universal Music Group.\nIl 2005 \u00e8 anche l'anno dell'inizio della carriera da cantante solista, infatti scrive interamente il suo primo lavoro, un progetto di musica d'autore dal titolo \"Il mare, l'amore, il cielo... e altre cose che non ho capito\"; il disco viene pubblicato nel 2008. Nel 2006 \u00e8 impegnato con il \"Jeff Buckley Tribute\". Nell'estate del 2007, insieme a Giada Bruschi e Miki Vitulli scrive lo spettacolo teatrale \"Il mare, l'amore, il cielo... e altre cose che non ho capito\" del quale \u00e8 co-produttore insieme a Noyze &amp;Toyz e Florence on stage e interprete principale. L'opera prende spunto dal primo album solista di Lele Fontana dall'omonimo titolo. Nello stesso anno prende parte al Giotto Jazz Festival.\nA partire dal 2009 diventa il tastierista di Noemi, il primo tour a cui prende parte \u00e8 il \"Noemi tour\", a cui seguiranno il \"Sulla mia pelle tour\" prima e seconda parte; e il \"RossoNoemi tour\" (2011\\ 2012) di cui \u00e8 anche Direttore musicale. Durante questi tour, Lele Fontana, oltre a suonare le tastiere, suona anche l'organo hammond. Per l'album \"Sulla mia pelle\", insieme a Francesco Sighieri, scrive la musica del brano \"Petrolio\", brano inserito anche nella deluxe edition.Per l'album \"RossoNoemi\" ha scritto \"Up\" in collaborazione con la stessa Noemi e Corrado Rustici e la canzone \"Le luci dell'alba\" scritta con Noemi e Pacifico.\nAd oggi risultano 62 opere depositare presso la Siae a nome di Emanuele Fontana.\nNel corso della sua carriera ha avuto modo di collaborare anche con artisti come Fiorella Mannoia, Max Gazz\u00e8, Gianni Morandi, Paola Turci, Riccardo Fogli, Tullio De Piscopo e Peppino Di Capri.\nNell'inverno del 2012 comincia la collaborazione al progetto di musica strumentale \"Flyingants\" in collaborazione con Francesco Ballerini e Donald Renda, in veste di coautore e coproduttore.\nNel 2013 registra il primo Cd live di Noemi \" RossoNoemi Live \" ,collabora come tastierista, registrando Rhodes ed Hammond, all'album di Marina Evans, \"Unbound\" prodotto da Bernardo Baglioni, partecipa anche al disco solista di Riccardo Mori \" Tracce fantasma \".\nPubblica sempre nel 2013 il suo secondo lavoro, l'Ep dal titolo \" L'Alieno e il Soldato \" pubblicato online (iTunes, Spotify..) con L'etichetta MusicValley.\nLele Fontana usa attualmente la seguente strumentazione:\nFender Rhodes MarkII, KeyB Organ e Leslie 3300, Yamaha Motif XF8, Yamaha CP 33, Clavia Nordstage ex, Software Mainstage e Logic X\nFender Stratocaster, Chitarra elettrica di Liuteria, Acustiche Fender e Washburn, Chitarra Classica Godin, Amplificatore Fender Deluxe\nTour.\nPrincipali tour a cui ha preso parte:"}
{"id": "3540637", "revid": "41435737", "url": "https://it.wikipedia.org/wiki?curid=3540637", "title": "Emanuele Fontana", "text": ""}
{"id": "3540640", "revid": "767487", "url": "https://it.wikipedia.org/wiki?curid=3540640", "title": "Diego Ma\u00ednz", "text": "Carriera.\nNella stagione 2001-2002 ha giocato 18 partite in massima serie con la maglia del ."}
{"id": "3540641", "revid": "287204", "url": "https://it.wikipedia.org/wiki?curid=3540641", "title": "Diego Mainz", "text": ""}
{"id": "3540642", "revid": "287204", "url": "https://it.wikipedia.org/wiki?curid=3540642", "title": "Vanit\u00e0 di Duluoz", "text": "Vanit\u00e0 di Duluoz \u00e8 un romanzo semi-autobiografico scritto da Jack Kerouac e pubblicato nel 1968.\nIl libro descrive le avventure dell'alter ego di Kerouac, Jack Duluoz, nel periodo della sua vita che va dal 1935 al 1946. Fu l'ultimo lavoro pubblicato dallo scrittore prima della sua morte, avvenuta nel 1969."}
{"id": "3540643", "revid": "288300", "url": "https://it.wikipedia.org/wiki?curid=3540643", "title": "Diego Ma\u00ednz Garc\u00eda", "text": ""}
{"id": "3540645", "revid": "389959", "url": "https://it.wikipedia.org/wiki?curid=3540645", "title": "Baseball Rimini", "text": ""}
{"id": "3540646", "revid": "1865216", "url": "https://it.wikipedia.org/wiki?curid=3540646", "title": "Mia Ikumi", "text": "Biografia.\nMia Ikumi \u00e8 nata a Osaka da Chizuko e Yasuo Ikumi, ma si \u00e8 successivamente trasferita a Tokyo. Il suo primo manga risale al 1998 e le valse il premio come miglior artista emergente di \"Nakayoshi\": \u00e8 \"Il coniglio delle stelle\", storia di una giovane violinista che, con un suo compagno di classe, scappa di casa alla volta di Tokyo. Quello stesso anno pubblic\u00f2 un'altra storia breve, \"La Bella Addormentata nel bosco di more\", cui segu\u00ec la sua prima opera lunga, che la port\u00f2 al successo: \"Super Doll Rika-chan\", ispirato alla bambola giapponese Licca. Nel 2000 usc\u00ec \"La gattina nera di Tokyo\", cinquanta tavole nelle quali vengono raccontate le vicende di Hime Azumi, impegnata, insieme al poliziotto spaziale Masha, nella lotta contro gli alieni succhia-sangue che hanno invaso la Terra. Il personaggio di Hime fu poi sviluppato fino a giungere a Ichigo Momomiya, protagonista di \"Tokyo Mew Mew - Amiche vincenti\", pubblicato tra il 2000 e il 2003. Ad esso segu\u00ec \"Tokyo Mew Mew - \u00c0 la mode\", raccolto in due volumi e pubblicato dal 2003 al 2004. Il 2004 vede anche la pubblicazione di \"Repure\", un volume unico incentrato sulla storia di Al Brownie, un cacciatore di \"Dolls\", bambole-cyborg distruttrici risalenti all'ultima guerra, mentre nel 2005 esce \"Wish - Soltanto un desiderio\" e inizia la serializzazione di \"Koi Cupid\", che si conclude nel 2006. Per anni non si hanno avuto sue notizie nemmeno in patria ma in un'intervista risalente dicembre 2012 ha dichiarato di essersi ritirata dal mondo del fumetto per dedicarsi alla propria vita privata, ma non esclude di tornare a fare questo lavoro in futuro.\nNel corso del 2015, grazie al 60\u00ba anniversario di Nakayoshi, ha disegnato due nuove illustrazioni di Ichigo (\"Tokyo Mew Mew\"), pubblicate nella celebre rivista. Non ha dato nessun tipo di informazione riguardante la sua ex carriera da mangaka.\nNel febbraio 2020 ritorna come mangaka all'interno della rivista Nakayoshi per celebrare il ventesimo anniversario di Tokyo Mew Mew, disegnando due capitoli sequel della serie originale, dal titolo \"Tokyo Mew Mew 2020 Re-Turn\u2661\".\nOpere.\nQuasi tutti i manga di Mia Ikumi sono stati pubblicati in Giappone dalla casa editrice \"K\u014ddansha\" e \"Shogakukan\" sulla rivista \"Nakayoshi\", mentre in Italia sono usciti \"Super Doll Rika-chan\" (l'unico pubblicato da Dynamic Italia), \" Tokyo Mew Mew - Amiche vincenti\", \"Tokyo Mew Mew - \u00c0 la mode\", \"Repure\" e \"Wish - Soltanto un desiderio\" (edizioni Play Press). Le storie brevi \"Il coniglio delle stelle\", \"La Bella Addormentata nel bosco di more\" e \"La gattina nera di Tokyo\" sono state inserite in conclusione ai tank\u014dbon delle due serie di \"Mew Mew\", insieme alle storie bonus riguardanti le \"Mini Mew Mew\"."}
{"id": "3540647", "revid": "767487", "url": "https://it.wikipedia.org/wiki?curid=3540647", "title": "Lord Bluff", "text": "Lord Bluff \u00e8 un film muto italiano del 1920 diretto da Aleksandr Rosenfeld. "}
{"id": "3540652", "revid": "767487", "url": "https://it.wikipedia.org/wiki?curid=3540652", "title": "Genoa 1893 1972-1973", "text": "Questa voce raccoglie le informazioni riguardanti il Genoa 1893 nelle competizioni ufficiali della stagione 1972-1973.\nStagione.\nNella stagione 1972-1973 il Genoa disputa il campionato di Serie B, lo vince con 53 punti ed ottiene di riportarsi in Serie A, seconde a 49 punti il Cesena ed il Foggia anch'esse promosse. Retrocedono in Serie C il Mantova ed il Monza con 31 punti, il Lecco con 25 punti.\nIl grifone anche per questa stagione allenato da Arturo Silvestri ha dominato il campionato cadetto, tenendo per l'intero arco del torneo la testa della classifica. Protagonisti della promozione i due cannonieri stagionali Sidio Corradi autore di 16 reti, di cui 14 in campionato e due in Coppa Italia, e Antonio Bordon con 14 centri, 13 in campionato ed 1 in Coppa. Con 47 reti il Genoa ha avuto il miglior attacco del campionato, da segnalare anche il discreto bottino realizzativo del centrocampista Luigi Simoni autore di 9 reti senza battere rigori. In Coppa Italia il Genoa \u00e8 stato inserito nel quarto girone di qualificazione, vinto dall'Inter che ottiene il passaggio ai due gironi di finale che si disputano al termine dei campionati. Oltre al primato nella classifica finale del campionato di Serie B, il Genoa si \u00e8 aggiudicato anche quello nella \"Coppa Disciplina\", un riconoscimento che premia la squadra pi\u00f9 corretta del torneo cadetto.\nMaglie.\nLa maglia per le partite casalinghe presentava i colori rossobl\u00f9.\nOrganigramma societario.\nArea direttiva\nArea tecnica\nArea sanitaria"}
{"id": "3540653", "revid": "767487", "url": "https://it.wikipedia.org/wiki?curid=3540653", "title": "Canaglia dorata", "text": "Canaglia dorata \u00e8 un film muto italiano del 1921 diretto da Achille Consalvi. "}
{"id": "3540662", "revid": "336956", "url": "https://it.wikipedia.org/wiki?curid=3540662", "title": "40 mm", "text": ""}
{"id": "3540663", "revid": "336956", "url": "https://it.wikipedia.org/wiki?curid=3540663", "title": "Calibro 7,62 mm", "text": ""}
{"id": "3540666", "revid": "599013", "url": "https://it.wikipedia.org/wiki?curid=3540666", "title": "\u00d3scar P\u00e9rez Bovela", "text": "Carriera.\nNella stagione 2000-2001 ha giocato 2 partite in massima serie con la maglia del Real Oviedo."}
{"id": "3540670", "revid": "767487", "url": "https://it.wikipedia.org/wiki?curid=3540670", "title": "Il giro del mondo di un birichino di Parigi", "text": "Il giro del mondo di un birichino di Parigi \u00e8 un film muto italiano del 1921 diretto da Luigi Maggi e Dante Cappelli."}
{"id": "3540671", "revid": "1305772", "url": "https://it.wikipedia.org/wiki?curid=3540671", "title": "\u00d3scar P\u00e9rez", "text": ""}
{"id": "3540673", "revid": "110157", "url": "https://it.wikipedia.org/wiki?curid=3540673", "title": "Ochotskij rajon", "text": "L'Ochotskij rajon, , \u00e8 un municipal'nyj rajon del Kraj di Chabarovsk, nell'Estremo oriente russo. Istituito nel 1926, occupa una superficie di circa 160.000 chilometri quadrati, ha come capoluogo Ochotsk e nel 2020 ospitava una popolazione di 6.121 abitanti."}
{"id": "3540674", "revid": "288300", "url": "https://it.wikipedia.org/wiki?curid=3540674", "title": "Oscar Perez", "text": ""}
{"id": "3540675", "revid": "767487", "url": "https://it.wikipedia.org/wiki?curid=3540675", "title": "The Three O'Clock", "text": "The Three O'Clock sono un gruppo alternative rock statunitense con sede in California, tra i maggiori esponenti del movimento neopsichedelico del Paisley Underground. Sono stati attivi tra il 1981 fino al 1988 per poi ricostituirsi per una serie di concerti nel 2013.\nIl cantante Michael Quercio \u00e8 considerato colui che coni\u00f2 il termine Paisley Underground per identificare la scena psichedelica di Los Angeles.\nNacquero nel 1981 come gruppo garage rock con il nome \"The Salvation Army\", formati da Quercio, Louis Gutierrez con l'aggiunta successiva di Danny Benair e Mickey Mariano. Nel 1982 dovettero cambiare nome per problemi legali, divennero cos\u00ec \"The Three O'Clock\".\nPubblicarono dapprima l'EP \"Baroque Hoedown\" e poi l'album \"Sixteen Tambourines\", dischi power pop con reminiscenze garage.\nFirmarono per la I.R.S. Records con la quale pubblicarono nel 1985 \"Arrive Without Travelling\", dal quale fu tratto il singolo \"Her Head's Revolving\" di discreto successo con passaggi su MTV.\nIl gruppo continu\u00f2 con cambi di formazione fino al 1989, non si riun\u00ec pi\u00f9 ed i componenti seguirono strade diverse.\nNel 2013 il gruppo si \u00e8 riunito per un'esibizione al Coachella Festival. Da qui il gruppo ha proseguito per un breve tour negli Stati Uniti, dalla registrazione durante il Record Store Day \u00e8 stato tratto l'album dal vivo \"Live at the Old Waldorf\". Nel luglio 2013 \u00e8 stata pubblicata da Omnivore un'antologia con inediti, \"The Hidden World Revealed\"."}
{"id": "3540676", "revid": "767487", "url": "https://it.wikipedia.org/wiki?curid=3540676", "title": "Il palazzo dei sogni (film)", "text": "Il palazzo dei sogni \u00e8 un film muto italiano del 1921 diretto da Aleksandr Rosenfeld. "}
{"id": "3540684", "revid": "62004", "url": "https://it.wikipedia.org/wiki?curid=3540684", "title": "Andrei Teteriouk", "text": ""}
{"id": "3540686", "revid": "767487", "url": "https://it.wikipedia.org/wiki?curid=3540686", "title": "La figlia delle onde", "text": "La figlia delle onde \u00e8 un film muto italiano del 1921 diretto da Guido Parish. "}
{"id": "3540691", "revid": "767487", "url": "https://it.wikipedia.org/wiki?curid=3540691", "title": "La Madonna della robbia", "text": "La Madonna della robbia \u00e8 un film muto italiano del 1921 diretto da Guido Parish. "}
{"id": "3540693", "revid": "121658", "url": "https://it.wikipedia.org/wiki?curid=3540693", "title": "Three O'Clock", "text": ""}
{"id": "3540696", "revid": "767487", "url": "https://it.wikipedia.org/wiki?curid=3540696", "title": "Cyrus (Jay e Mark Duplass)", "text": "Cyrus \u00e8 un film del 2010 diretto dai fratelli Jay e Mark Duplass, interpretato da John C. Reilly, Jonah Hill e Marisa Tomei.\nTrama.\nJohn viene a sapere che la ex moglie Jamie \u00e8 in procinto di risposarsi; la notizia sconvolge l'uomo che non si \u00e8 mai ripreso dal divorzio di sette anni prima ed \u00e8 in una fase di depressione. Dopo un periodo difficile, John decide che anche per lui \u00e8 giunto il momento di rifarsi una vita: ad una festa conosce Molly e se ne innamora a prima vista. La nuova relazione sembra funzionare a meraviglia, ma la donna ha un figlio ventunenne, Cyrus, che ha uno strano rapporto con la madre e non sembra vedere di buon occhio la nuova relazione della madre.\nDistribuzione.\nPresentato in anteprima al Sundance Film Festival 2010, il film \u00e8 stato successivamente distribuito negli Stati Uniti il 18 giugno 2010 a cura di Fox Searchlight Pictures. Il film \u00e8 stato distribuito nelle sale italiane il 10 dicembre 2010 su distribuzione 20th Century Fox."}
{"id": "3540698", "revid": "767487", "url": "https://it.wikipedia.org/wiki?curid=3540698", "title": "Mara West", "text": "Mara West \u00e8 un film muto italiano del 1921 diretto da Aleksandr Rosenfeld."}
{"id": "3540699", "revid": "765341", "url": "https://it.wikipedia.org/wiki?curid=3540699", "title": "MTV Days 2011", "text": "Gli MTV Days 2011 (o MTV Days: Music Festival &amp; Conference) si sono tenuti, per la seconda volta di seguito, a Torino dal 30 giugno al 2 luglio 2011. Anche questa edizione \u00e8 stata caratterizzata da concerti, dj set, dibattiti e la rappresentazione della musica in tante forme espressive musicali come lo storytelling, le listening sessions e i panel in cui la musica, i suoi autori e gli spettatori sono stati i veri protagonisti.\nPer la prima volta nella storia dello show, nessuno dei concerti previsti dal programma, \u00e8 stato trasmesso in diretta su MTV, bens\u00ec riproposto il giorno immediatamente successivo alla registrazione, riscontrando non poche perplessit\u00e0 e lamentele da parte degli spettatori.\nArtisti.\nGli ospiti dell'area conference sono:"}
{"id": "3540701", "revid": "767487", "url": "https://it.wikipedia.org/wiki?curid=3540701", "title": "Amatori Rugby Milano 1992-1993", "text": ""}
{"id": "3540703", "revid": "389959", "url": "https://it.wikipedia.org/wiki?curid=3540703", "title": "Italeri Bologna", "text": ""}
{"id": "3540704", "revid": "123485346", "url": "https://it.wikipedia.org/wiki?curid=3540704", "title": "Casato d'Assia", "text": "Il Casato d'Assia \u00e8 una dinastia europea che ha governato dal XIII secolo la regione dell'Assia e che prende origine dal Casato di Brabante.\nStoria.\nOrigini.\nLe origini del Casato d'Assia incominciano con il matrimonio di Sofia di Turingia, figlia di Ludovico IV, Langravio di Turingia ed Elisabetta d'Ungheria, con Enrico II, Duca di Brabante del Casato di Reginar. Sofia era erede dell'Assia che trasmise a suo figlio Enrico in base alla sua conservazione del territorio in seguito alla sua parziale vittoria nella guerra di successione della Turingia in cui lei era una della parti belligeranti.\nAscesa.\nIn origine la parte occidentale del Langraviato di Turingia nella met\u00e0 del XIII fu ereditato dal figlio minore di Enrico II, duca di Brabante, e divenne un'entit\u00e0 politica distinta. Dal tardo XVI secolo fu generalmente divisa in diversi rami, i pi\u00f9 importante dei quali erano quelli di Assia-Kassel o (Assia-Cassel) ed Assia-Darmstadt. Al principio del XIX secolo il Langravio d'Assia-Kassel fu elevato ad Elettore d'Assia (1803), mentre il Langravio d'Assia-Darmstadt divenne Granducato d'Assia (1806), in seguito Granducato d'Assia e del Reno. L'Elettorato d'Assia (Assia-Kassel) fu annesso dalla Prussia nel 1866, mentre il Granducato d'Assia (Assia-Darmstadt) dur\u00f2 fino alla fine della monarchia tedesca nel 1918.\nRami del Casato d'Assia.\nFilippo I, Langravio d'Assia mor\u00ec nel 1567. L'Assia fu divisa fra i suoi quattro figli maschi, ne risultarono quattro nuove linee: Assia-Darmstadt, Assia-Kassel, Assia-Marburgo ed Assia-Rheinfels.\nLa linea d'Assia-Darmstadt era anche parte della linea morganatica della famiglia Battenberg quando il principe Alessandro d'Assia e del Reno spos\u00f2 Julia Hauke. I Battenberg che in seguito si stabilirono nel Regno Unito, cambiarono il loro nome in Mountbatten nel 1917 in conseguenza dello stato di guerra tra il Regno Unito e l'Impero tedesco durante la prima guerra mondiale.\nNel 1960 Luigi, granduca titolare d'Assia e del Reno, senza eredi, adott\u00f2 il cugino Maurizio d'Assia-Kassel. Alla morte del principe Luigi, il 20 maggio 1968, il padre di Maurizio, il langravio Filippo d'Assia, a seguito di patti familiari del 1902, gli successe ed eredit\u00f2 i titoli, riunificando la Casa d'Assia, divisa fin dal 1567. Al principe Filippo, successe il 25 ottobre 1980, il langravio Maurizio e a questi il figlio, attuale Capo della Dinastia d'Assia, il principe e langravio Donato d'Assia, dal 23 maggio 2013."}
{"id": "3540706", "revid": "729019", "url": "https://it.wikipedia.org/wiki?curid=3540706", "title": "Third United States Army", "text": "Lo United States Army Central (USARCENT) \u00e8 un comando regionale dell'Esercito degli Stati Uniti responsabile di tutte le sue unit\u00e0 schierate in Medio Oriente e componente dell'Esercito del CENTCOM. Il suo quartier generale \u00e8 situato presso la Shaw Air Force Base, Carolina del Sud\nMissione.\nUSARCENT \u00e8 una forza dell'esercito a livello operativo designata dal Segretario dell'Esercito come Comando di servizio dell'esercito del comando centrale degli Stati Uniti. A nome del Segretario dell'Esercito e attraverso il Capo di Stato Maggiore dell'Esercito, USARCENT esercita il controllo amministrativo di tutte le forze dell'esercito americano in Medio Oriente e Asia Centrale - che include fornitura, equipaggiamento, addestramento, assistenza, amministrazione e mantenimento delle forze .\nSupporta inoltre elementi congiunti, interoperativi, intergovernativi e multinazionali (JIIM) nell'area di responsabilit\u00e0 CENTCOM (AOR) attraverso il supporto dell'esercito ad altri servizi, come difesa missilistica, gestione logistica, trasporti, distribuzione di carburante, comunicazioni, servizi veterinari e smaltimento di ordigni esplosivi. Ulteriori responsabilit\u00e0 in materia di protezione e sostegno comprendono appalti, assistenza medica ed evacuazione, servizio postale militare e operazioni di detenzione.\nQuando delegato dal comandante CENTCOM, USARCENT esercita il controllo operativo su tutte le forze armate statunitensi nell'AOR CENTCOM, ad eccezione delle forze armate statunitensi-Afghanistan (USFOR-A) e della Task Force congiunta combinata (CJTF) in Iraq. Anche per il comandante CENTCOM, USARCENT produce piani militari, migliora le relazioni e l'interoperabilit\u00e0 con le nazioni partner attraverso esercitazioni e facilita la transizione senza soluzione di continuit\u00e0 delle forze congiunte dentro e fuori dal teatro.\nInfine, quando diretto da CENTCOM, USARCENT funge da Task Force congiunta in grado di comandare e controllare forze congiunte e/o di coalizione impegnate in operazioni militari sostenute, tra cui soccorsi in caso di calamit\u00e0 e risposta alle crisi. Ad esempio, USARCENT ha prestato servizio in tale veste nel 2003, durante l'invasione dell'Iraq e dal 2014 al 2015, per la lotta contro l'ISIS.\nStoria.\nCostituita come 3rd Army per la prima volta nella fase finale della prima guerra mondiale dal generale John Pershing, capo dell'American Expeditionary Forces e posta sotto il primo comando di Joseph Dickman per portare la guerra dalla Francia ai confini interni della Germania e nuovamente attivata nel 1944 durante la seconda guerra mondiale.\nPosta al comando del generale George Smith Patton l'armata si distinse durante la campagna in Europa del 1944-1945 mostrando grande spirito offensivo e notevoli capacit\u00e0 nella guerra di movimento meccanizzata. La 3rd Army, costituita da numerose divisioni corazzate e motorizzate molto efficienti, ebbe un ruolo decisivo nella battaglia di Normandia, nella liberazione della Francia e nella battaglia delle Ardenne, durante la quale contribu\u00ec a fermare l'offensiva tedesca. Sempre al comando del generale Patton, concluse la guerra con una serie di vittorie, attraversando per prima il Reno, avanzando nel cuore della Germania fino a Lipsia e arrivando vicino a Praga.\nDopo la seconda guerra mondiale il comando della 3rd Army \u00e8 rimasto attivo all'interno dell'esercito americano e il suo quartier generale ha diretto (in secondo comando) nel 1950 l'invasione del Nord della Corea e nel 1991 le forze terrestri statunitensi impegnate nell'operazione Desert Storm."}
{"id": "3540710", "revid": "767487", "url": "https://it.wikipedia.org/wiki?curid=3540710", "title": "Ferro di cavallo (film)", "text": "Ferro di cavallo \u00e8 un film muto italiano del 1922 diretto da Dante Cappelli. "}
{"id": "3540711", "revid": "287204", "url": "https://it.wikipedia.org/wiki?curid=3540711", "title": "Cyrus (film)", "text": ""}
{"id": "3540716", "revid": "767487", "url": "https://it.wikipedia.org/wiki?curid=3540716", "title": "L'uomo che dorm\u00ec 130 anni", "text": "L'uomo che dorm\u00ec 130 anni \u00e8 un film muto italiano del 1922 diretto da Aleksandr Rosenfeld. "}
{"id": "3540717", "revid": "41437047", "url": "https://it.wikipedia.org/wiki?curid=3540717", "title": "Radio Italia tour", "text": ""}
{"id": "3540719", "revid": "76437", "url": "https://it.wikipedia.org/wiki?curid=3540719", "title": "Monta Western", "text": ""}
{"id": "3540721", "revid": "121658", "url": "https://it.wikipedia.org/wiki?curid=3540721", "title": "Go-Go's", "text": ""}
{"id": "3540723", "revid": "184755", "url": "https://it.wikipedia.org/wiki?curid=3540723", "title": "Principio di elettroneutralit\u00e0", "text": "Elettroneutralit\u00e0 di un materiale.\nIn chimica fisica, il principio di elettroneutralit\u00e0 asserisce che tutti i materiali hanno al loro interno un numero trascurabile di specie cariche sbilanciate, ovvero il numero di anioni e cationi in qualsiasi porzione macroscopica del materiale \u00e8 pressoch\u00e9 uguale. Da ci\u00f2 deriva che il materiale (ad esempio un pezzo di metallo o una soluzione elettrolitica) presenta carica elettrica neutra o quasi neutra.\nNel caso delle soluzioni elettrolitiche, ne discende che le concentrazioni dei cationi (aventi carica positiva) e degli anioni (aventi carica negativa) sono tra loro correlate in modo che un aumento di concentrazione di una specie ionica \u00e8 associato ad un aumento di concentrazione di un'altra specie ionica di carica opposta.\nElettroneutralit\u00e0 di un atomo.\nIn chimica, il principio di elettroneutralit\u00e0 asserisce nelle molecole stabili e nei cristalli, la carica di ciascun atomo \u00e8 il pi\u00f9 possibile vicino a zero (cio\u00e8 0, -1 oppure +1).\nTale principio pu\u00f2 essere utilizzato per determinare i numeri di ossidazione pi\u00f9 probabili per ciascun atomo all'interno di una struttura molecolare o cristallina."}
{"id": "3540725", "revid": "74801", "url": "https://it.wikipedia.org/wiki?curid=3540725", "title": "Enunciazione", "text": "L'enunciazione \u00e8 l'atto attraverso il quale si realizza il concreto impiego della lingua in un contesto comunicativo.\nDescrizione.\nIn ogni comunicazione, sia orale che scritta, sono presenti un enunciato e un'enunciazione. L'enunciato \u00e8 il risultato linguistico, cio\u00e8 la parola pronunciata o il testo scritto, mentre l'enunciazione \u00e8 l'atto linguistico attraverso il quale gli elementi del linguaggio sono impiegati dall'enunciatore in vista di un risultato. \u00c8 l'enunciatore che conferisce significato alle parole della lingua.\nL'enunciato \u00e8 di natura materiale. Di conseguenza, \u00e8 percepibile da almeno uno dei cinque sensi (l'udito nel caso della comunicazione orale, la vista nel caso di quella scritta), ed \u00e8 anche riproducibile, sia oralmente che per iscritto, ed anche con tutte le moderne tecnologie, come la registrazione, analogica o digitale.\nAl contrario, l'enunciazione \u00e8 un fenomeno prettamente immateriale e, pertanto, molto pi\u00f9 difficile da individuare e descrivere. Consiste infatti in un atto individuale e unico. L'enunciazione, per sua natura, non pu\u00f2 essere riprodotta.\nL'enunciazione in linguistica.\nDa un punto di vista prettamente linguistico, si potrebbe affermare che solo l'enunciato possa essere oggetto di studio e di analisi. In realt\u00e0 non \u00e8 cos\u00ec. A partire dagli anni quaranta del XX secolo l'enunciazione \u00e8 entrata a far parte del repertorio degli studi linguistici. Il primo studioso che se ne \u00e8 occupato diffusamente \u00e8 stato il francese \u00c9mile Benveniste (1902-1976), attraverso numerosi articoli scritti tra il 1946 e il 1970.\nLo studioso francese fu il primo a parlare di enunciazione come di un evento, cio\u00e8 qualcosa che succede, che accade, in un determinato tempo e in un determinato luogo. Benveniste, riprendendo la classica opposizione saussureana \"langue/parole\", teorizz\u00f2 che l'enunciazione \u00e8 la struttura di mediazione che converte la \"langue\" (il sistema della lingua) in \"parole\" (il discorso preso in carico individualmente).\nNell'atto enunciativo sono sempre presenti: \nUn altro punto fermo dell'analisi di Benveniste \u00e8 che il testo conserva al suo interno le tracce dell'enunciazione .\nTali tracce sono individuabili in elementi linguistici quali: \nL'\u00abio\u00bb, il \u00abqui\u00bb e l'\u00abora\u00bb che si incontrano nel discorso, rappresentano il soggetto, lo spazio e il tempo dell'enunciazione. \nAttraverso lo studio dell'enunciazione, Benveniste giunge alla conclusione che lo studio del linguaggio debba implicare una dimensione intersoggettiva che ad esso \u00e8 intrinseca. Il linguaggio \u00e8 contemporaneamente: a) un sistema di regole e codici prestabilito socialmente; b) la sua attualizzazione in un atto individuale di produzione di parola.\nL'enunciazione in semiotica.\nLa riflessione sull'enunciazione coinvolge molti livelli della teoria semiotica: dai suoi aspetti sintattici, semantici e pragmatici, alle sue implicazioni socioculturali.\nIn semiotica l'istanza dell'enunciazione ha un'importanza fondamentale: tale atto rende conto della trasformazione della forma paradigmatica del linguaggio nella forma sintagmatica.\nLa semiotica generativa.\nLa definizione della linguistica: \n\u00abcon l'enunciazione si realizza il passaggio dalle virtualit\u00e0 della lingua all'enunciato-discorso\u00bb, vista da una prospettiva generativa, diventa: \n\u00abl'enunciazione \u00e8 l'istanza semiotica responsabile del passaggio dalle strutture semio-narrative alle strutture discorsive\u00bb.\nIn semiotica generativa, quindi, l'enunciazione \u00e8 un'operazione di attualizzazione. Enunciatore ed enunciatario sono definiti gli attanti dell'enunciazione. \nSecondo Algirdas Julien Greimas, l'enunciazione non \u00e8 pertinente alla teoria semiotica: l'atto concreto di produzione del senso, di per s\u00e9, \u00e8 inattingibile all'analisi. Ci\u00f2 che si pu\u00f2 analizzare \u00e8 il simulacro di quell'enunciazione. Anche i soggetti dell'enunciazione sono presenti nel testo meramente sotto forma di simulacri. \nLa semiotica generativa riprende le tre categorie \u00abio\u00bb, \u00abqui\u00bb e \u00abora\u00bb di Benveniste. L'enunciatore, nel suo \u00abfare enunciazionale\u00bb, introduce le categorie paradigmatiche della persona, dello spazio e del tempo, in forma sintagmatica nell'enunciato. Attraverso tali categorie un testo diventa autonomo rispetto all'atto di enunciazione. Greimas definisce questo processo \"d\u00e9brayage\" (disinnesco). \nClassificazione delle forme di d\u00e9brayage:\n\u00c8 possibile anche il processo inverso, ovvero il ritorno all'istanza dell'enunciazione, denominato \"embrayage\" (rinnesco). Con l'embrayage si ripristina nel testo la manifestazione della soggettivit\u00e0 e delle categorie spaziali e temporali dell'enunciazione.\nL'enunciazione in un testo scritto.\nL'enunciatore di un testo scritto \u00e8 l'autore. Per logica conseguenza, l'enunciatario \u00e8 il lettore empirico. Rispetto all'enunciazione verbale, il rapporto tra autore e lettore si configura in maniera diversa. \nL'autore non presenta alcuna evidenza pratica: \u00e8 meramente presunto dal lettore, che ricostruisce la sua figura partendo dalle tracce da lui lasciate nel testo. Si possono avere nel testo sia la presenza delle marche dell'autore sia le marche del lettore empirico (se si tratta di racconti, si parla di narratore e narratario).\nLa ricostruzione sar\u00e0 diversa se il lettore conosce la biografia dell'autore; sar\u00e0 ulteriormente diversa se il lettore conosce personalmente l'autore. Ecco perch\u00e9 in un testo letterario vi \u00e8 la possibilit\u00e0 di costruire una pluralit\u00e0 di piani d'enunciazione .\nL'enunciazione in un testo visivo.\nAnche in un testo non verbale \u00e8 possibile rintracciare il sistema pronominale della lingua con i suoi simulacri dell'io/tu e della terza persona. Nel caso di un testo visivo, come fa presente Fabbri , si pu\u00f2 ritrovare il soggetto di un quadro che guarda nella direzione dello spettatore. \u00c8 questo il caso della pittura vascolare greca analizzata da Louis Marin. In essa il personaggio della Gorgone, a differenza degli altri che si guardano tutti tra di loro, sembra dare del \"tu\" a chi osserva il quadro fissandolo dritto negli occhi. Anche all'interno di un testo audio-visivo si possono identificare le tracce dell'enunciazione: con l'inquadratura soggettiva il regista permette allo spettatore di guardare attraverso gli occhi dell'attore. Stessa cosa con lo sguardo in camera, dove, come nella pittura greca, avviene un'interpellazione diretta dell'osservatore. Non solo gli sguardi rappresentano le marche dell'enunciazione in un testo visivo, ma anche i gesti dei soggetti dipinti o inquadrati (si pensi al gesto dell'indicare che impone una direzione alla sguardo del pubblico), le posture o ancora la variazione del tono di voce."}
{"id": "3540726", "revid": "290948", "url": "https://it.wikipedia.org/wiki?curid=3540726", "title": "Elettroneutralit\u00e0", "text": ""}
{"id": "3540728", "revid": "76437", "url": "https://it.wikipedia.org/wiki?curid=3540728", "title": "Monta western", "text": ""}
{"id": "3540732", "revid": "599013", "url": "https://it.wikipedia.org/wiki?curid=3540732", "title": "Marinus Valentijn", "text": "Professionista dal 1932 al 1937, vinse due campionati nazionali, 1932 e 1935, e concluse al terzo posto ai Campionati del mondo di ciclismo su strada 1933.\nCarriera.\nFra i piazzamenti di Valentijn ci furono il sesto posto ai campionati del mondo di Roma nel 1932, due terzi posti nel 1933 nel campionato nazionale e nel Grand Prix des Nations e l'ottavo posto sempre nel 1933 nel Grand Prix de l'Escaut."}
{"id": "3540733", "revid": "123803394", "url": "https://it.wikipedia.org/wiki?curid=3540733", "title": "Zaolzie", "text": "Zaolzie (pronuncia: ) \u00e8 il nome polacco di un'area che attualmente si trova in Repubblica Ceca, ma che \u00e8 stata contesa tra la Polonia interbellica e la Cecoslovacchia. Il nome significa \"terra al di l\u00e0 del fiume Olza\", ed \u00e8 anche chiamata \"\u015al\u0105sk zaolzia\u0144ski\", che significa \"Slesia oltre l'Olza\". Termini equivalenti in altre lingue sono \"Zaol\u0161\u00ed (Zaol\u017e\u00ed)\" in ceco e \"Olsa-Gebiet\" in tedesco. La regione di Zaolzie fu creata nel 1920, quando la Slesia di Cieszyn fu divisa tra la Cecoslovacchia e la Polonia. Zaolzie costituisce la parte orientale della parte ceca della Slesia di Cieszyn; la divisione non soddisfece nessuna delle due parti, e i continui conflitti riguardanti la regione portarono alla sua annessione alla Polonia nell'ottobre 1938, a seguito degli Accordi di Monaco. Dopo la Campagna di Polonia e l'Occupazione della Polonia nel 1939 l'area divenne parte della Germania nazista fino al 1945; dopo la guerra furono ristabiliti i confini precedenti al 1920.\nStoricamente, il maggiore gruppo etnico abitante l'area era quello dei polacchi. Sotto il dominio austriaco, la Slesia di Cieszyn fu suddivisa in quattro distretti; uno di questi, Fr\u00fddek, aveva una popolazione in gran parte ceca, mentre gli altri tre erano abitati principalmente da polacchi. Durante il XIX secolo, il numero dei tedeschi crebbe; la popolazione ceca invece diminu\u00ec alla fine del secolo, per poi tornare ad aumentare all'inizio del XX secolo, e poi dal 1920 al 1938. Ci\u00f2 fece diventare i polacchi minoranza, cosa che perdura ancora al giorno d'oggi. Un altro significativo gruppo etnico era quello degli ebrei, ma quasi tutta la popolazione ebraica fu sterminata durante la seconda guerra mondiale.\nOltre a polacchi, cechi e tedeschi, vi era un altro gruppo etnico che abitava l'area, quello degli \"\u015al\u0105zakowcy\" (slesiani), che facevano capo ad un'altra identit\u00e0 nazionale slesiana. Il gruppo godeva di sostegno popolare in tutta la Slesia di Cieszyn, e i suoi sostenitori pi\u00f9 forti erano tra i protestanti nella parte orientale della Slesia di Cieszyn (oggi parte della Polonia), e non a Zaolzie stessa.\nNome e territorio.\nIl termine \"Zaolzie\" (che significa \"oltre l'Olza\", cio\u00e8 \"terre oltre l'Olza\") \u00e8 utilizzato principalmente in Polonia e comunemente dalla minoranza polacca che vive nel territorio. In ceco, l'area si chiama \"\u010cesk\u00e9 T\u011b\u0161\u00ednsko\"/\"\u010ceskot\u011b\u0161\u00ednsko\" (cio\u00e8 \"terre di Cieszyn/T\u011b\u0161\u00edn\"), oppure \"Zaol\u017e\u00ed\" o \"Zaol\u0161\u00ed\" (equivalente a \"Zaolzie\"), o ancora \"T\u011b\u0161\u00ednsko\" o \"T\u011b\u0161\u00ednsk\u00e9 Slezsko\" (che significa Slesia di Cieszyn). Il termine \"Zaolzie\" \u00e8 anche utilizzato da studiosi stranieri.\nIl termine \"Zaolzie\" denota il territorio degli ex distretti di \u010cesk\u00fd T\u011b\u0161\u00edn e Fry\u0161t\u00e1t, in cui la popolazione polacca costituiva la maggioranza secondo il censimento austriaco del 1910. L'area \u00e8 quella della parte orientale della porzione ceca della Slesia di Cieszyn.\nDal 1960, con la riforma della divisione amministrativa della Cecoslovacchia, Zaolzie \u00e8 compresa nel Distretto di Karvin\u00e1 e della parte orientale del Distretto di Fr\u00fddek-M\u00edstek.\nStoria.\nInizialmente l'area faceva parte della Grande Moravia. Dal 950 al 1060 fu sotto il dominio del Principato di Boemia, e dal 1060 fu parte della Polonia. Dal 1327 l'intera area del Ducato di Cieszyn divenne un feudo autonomo della corona boema. Con la morte di Elisabetta Lucrezia di Teschen, l'ultima duchessa della dinastia polacca dei Piast, nel 1653 l'area pass\u00f2 sotto il controllo dei re cechi della dinastia Asburgo, insieme alla parte restante del Ducato di Cieszyn. Quando quasi tutta la Slesia fu conquistata da Federico il Grande di Prussia nel 1742, la regione di Cieszyn fece parte della piccola porzione meridionale che fu mantenuta dalla monarchia asburgica (Slesia austriaca).\nFino alla met\u00e0 dei XIX secolo i membri delle popolazioni slave locali non si identificavano come membri delle maggiori entit\u00e0 etnolinguistiche. Nella Slesia di Cieszyn (come in tutte le terre di confine slave occidentali) diverse identit\u00e0 territoriali precedettero le identit\u00e0 etniche e nazionali. La coscienza dell'appartenenza alla nazione polacca o ceca, in Slesia, si radic\u00f2 molto lentamente.\nDal 1848 alla fine del XIX secolo, le popolazioni locali polacche e ceche cooperarono, unite contro le tendenze germanizzanti dell'Impero austriaco e in seguito dell'Austria-Ungheria.\nAlla fine del secolo, quando l'importanza economica dell'area crebbe, nacquero tensioni etniche. La crescita economica caus\u00f2 un'ondata di immigrazione dalla Galizia: circa 60.000 persone arrivarono tra il 1880 e il 1910. I nuovi migranti erano polacchi e poveri, circa met\u00e0 dei quali erano analfabeti. Lavoravano nelle miniere di carbone e nel settore metallurgico; per queste persone, il principale obiettivo era il benessere materiale, e si interessavano poco della loro madrepatria da cui erano fuggiti. Quasi tutti furono assimilati culturalmente all'interno della popolazione ceca. Molti di loro si stabilirono ad Ostrava (ad ovest del confine etnico), dato che l'industria pesante era molto diffusa nella parte occidentale della Slesia di Cieszyn; ancora oggi, gli etnografi affermano che circa 25.000 persone abitanti ad Ostrava (circa l'8% della popolazione) ha cognomi polacchi.\nLa popolazione ceca (abitante principalmente nella parte nord dell'area: Bohum\u00edn, Orlov\u00e1, etc.) scese numericamente alla fine del XIX secolo, assimilandosi con la popolazione polacca, prevalente sul piano numerico.\nIl momento della decisione (1918-1920).\nIn origine, entrambi i consigli nazionali (il polacco \"Rada Narodowa Ksi\u0119stwa Cieszy\u0144skiego\" nella sua dichiarazione \"Ludu \u015bl\u0105ski!\" del 30 ottobre 1918 e il ceco \"Zemsk\u00fd n\u00e1rodn\u00ed v\u00fdbor pro Slezsko\" nella sua dichiarazione del 1\u00ba novembre 1918) reclamarono l'intera Slesia di Cieszyn.\nIl 31 ottobre 1918, al termine della prima guerra mondiale e con la dissoluzione dell'Austria-Ungheria, la maggioranza della regione fu controllata dalle autorit\u00e0 locali polacche, sostenute dalle forze armate. L'accordo ad interim del 2 novembre 1918 riflett\u00e9 l'impossibilit\u00e0 dei due consigli nazionali a giungere ad un'eliminazione finale. Il 5 novembre 1918 l'area fu divisa tra Polonia e Cecoslovacchia da un accordo provvisorio di due consigli di auto-governo locale (il ceco \"Zemsk\u00fd n\u00e1rodn\u00ed v\u00fdbor pro Slezsko\" e il polacco \"Rada Narodowa Ksi\u0119stwa Cieszy\u0144skiego\"). Nel 1919 entrambi i consigli furono assorbiti dai neo-creati governi centrali di Praga e Varsavia; i cechi non erano soddisfatti del compromesso, ed il 23 gennaio 1919 invasero la regione, mentre i polacchi erano impegnati nella guerra contro la Repubblica Nazionale dell'Ucraina Occidentale.\nLa ragione dell'invasione ceca del 1919 era stata in primis l'organizzazione delle elezioni parlamentari per il Sejm (il Parlamento) della Seconda Repubblica di Polonia, anche all'interno dell'area disputata; le elezioni dovevano tenersi infatti anche nell'intera Slesia di Cieszyn. I cechi sostennero che le elezioni non dovessero tenersi nell'area disputata, dato che la delimitazione era solo provvisoria e nessuna parte avrebbe dovuto esercitarvi un governo. Quando le richieste ceche furono rigettate dai polacchi, i cechi decisero di risolvere la questione con l'uso della forza.\nLe unit\u00e0 ceche furono riunite prezzo Skocz\u00f3w e il cessate il fuoco fu firmato il 3 febbraio. La nuova Cecoslovacchia reclam\u00f2 l'area in primis su basi storiche ed etniche, ma specialmente per motivi economici. L'area era infatti importante per i cechi, dato che l'importante linea ferroviaria che connetteva la Slesia ceca con la Slovacchia attraversava l'area: si trattava della ferrovia Ko\u0161ice-Bohum\u00edn, che era una delle due linee che collegavano le province ceche con la Slovacchia, all'epoca. La regione, inoltre, \u00e8 molto ricca di carbone nero, e l\u00ec vi si trovavano molte miniere e fabbriche metallurgiche. I polacchi, invece, reclamavano l'area per motivi etnici: la maggioranza della popolazione dell'area era polacca, secondo l'ultimo censimento austriaco del 1910.\nIn questo clima teso, si decise di tenere un plebiscito all'interno dell'area, chiedendo alla popolazione a quale nazione il territorio avrebbe dovuto essere annesso. I commissari del plebiscito arrivarono alla fine di gennaio del 1920, e dopo aver analizzato la situazione, dichiararono lo stato di emergenza nel territorio il 19 maggio 1920. La situazione rimane molto tesa: intimidazioni, atti di terrorismo, violenze e omicidi colpirono l'area. Il plebiscito non poteva tenersi in un'atmosfera cos\u00ec tesa, pertanto il 10 luglio entrambe le parti rinunciarono all'idea del plebiscito e incaricarono la Conferenza di Spa della decisione. Alla fine, il 58,1% dell'area della Slesia di Cieszyn, contenente il 67,9% della popolazione, fu unita alla Cecoslovacchia il 28 luglio 1920, per decisione della Conferenza. Questo territorio divenne conosciuto, dal punto di vista polacco, come \"Zaolzie\", ossia \"terra al di l\u00e0 del fiume Olza\", dato che il fiume stesso segnava i confini tra la parte polacca e cecoslovacca del territorio.\nIl sostegno maggiore all'unione con la Polonia giungeva dal territorio assegnato alla Cecoslovacchia, mentre alcuni degli oppositori maggiori al dominio polacco provenivano dal territorio assegnato alla Polonia.\nIl pensiero di Richard M. Watt.\nLo storico Richard M. Watt scrive: \"Il 5 novembre 1918 i polacchi e i cechi della regione disarmarono le truppe austriache (...) I polacchi presero le aree che sembravano essere le loro, cos\u00ec come i cechi assunsero l'amministrazione delle loro. Nessuno obiett\u00f2 a questo amichevole accorso (...) Poi Praga ci ripens\u00f2. Osserv\u00f2 che con l'accordo del 5 novembre, i polacchi controllavano circa un terzo delle miniere di carbone del ducato. I cechi si resero conto che avevano dato via troppo (...) Fu riconosciuto che ogni conquista a Teschen avrebbe dovuto ricevere l'assenso degli Alleati vittoriosi (...), cos\u00ec i cechi tesserono la storia secondo la quale l'area di Teschen stava divenendo bolscevica (...) I cechi costituirono un corpo di fanteria, circa 15.000 uomini, e il 23 gennaio 1919 invasero le aree dei polacchi. Per confondere questi ultimi, i cechi arruolarono alcuni ufficiali Alleati con origini ceche e misero questi uomini nelle rispettive uniformi da guerra a capo delle forze di invasione. Dopo qualche piccola schermaglia, le difese polacche furono eluse.\" Watt non menziona l'opposizione ceca alle elezioni per il Sejm, come anche il precedente spiegamento di forze polacche e il loro armamento nell'area disputata.\nNel 1919 il problema giunse fino a Parigi, di fronte agli Alleati della prima guerra mondiale. Watt sostiene che i polacchi basavano le proprie pretese su ragioni etnografiche, mentre i cechi le spiegavano basandole sul carbone di Teschen, utile per influenzare le azioni dell'Austria e dell'Ungheria, le cui capitali erano rifornite di carbone dal Ducato di Teschen. Watt tralascia il problema delle minoranze ceche della regione, come anche il bisogno urgente della Cecoslovacchia di impadronirsi dell'unica ferrovia che correva fino alla Slovacchia orientale, passando per Zaolzie. Gli Alleati decisero infine che i cechi avrebbero dovuto ottenere il 60% delle miniere di carbone, mentre i polacchi avrebbero avuto la maggior parte della popolazione e la linea ferroviaria strategica. Watt scrive: \"L'inviato ceco Edvard Bene\u0161 propose un plebiscito; gli alleati furono scossi, dato che i cechi lo avrebbero perso. Tuttavia Bene\u0161 insistette, e il plebiscito fu annunciato per il settembre 1919. Bene\u0161 sapeva cosa stava facendo, infatti il plebiscito avrebbe richiesto molto tempo per l'organizzazione, e molte cose avrebbero potuto succedere nel frattempo, specialmente se gli affari della nazione sarebbero stati condotti in modo sagace come la Cecoslovacchia stava facendo.\"\nWatt sostiene che Bene\u0161 attese strategicamente il momento di debolezza della Polonia, e si mosse durante la crisi della guerra polacco-sovietica nel luglio 1920. Come scrive Watt, \"Al tavolo, Bene\u0161 convinse gli inglesi e i francesi che il plebiscito non avrebbe dovuto svolgersi e che gli alleati dovevano semplicemente imporre la propria decisione sull'affare di Teschen. Inoltre, Bene\u0161 persuase inglesi e francesi a tracciare una linea di frontiera che assegnasse alla Cecoslovacchia gran parte del territorio di Teschen, la ferrovia vitale e tutti gli importanti giacimenti di carbone. Con questa frontiera, 139.000 polacchi furono lasciati in territorio ceco, mentre solo 2.000 cechi rimasero nella parte polacca\".\n\"La mattina successiva Bene\u0161 visit\u00f2 la delegazione polacca a Spa. Dando l'impressione che i cechi avrebbero accettato un accordo favorevole ai polacchi senza un plebiscito, Bene\u0161 port\u00f2 i polacchi a firmare un accordo secondo cui la Polonia avrebbe acconsentito ad ogni decisione Alleata riguardante Teschen. I polacchi, naturalmente, non potevano sapere che Bene\u0161 aveva gi\u00e0 convinto gli Alleati ad una decisione. Dopo un breve intervallo, per far sembrare che si fosse svolta una riunione, il Consiglio Alleati degli Ambasciatori a Parigi impose la propria 'decisione'. Il Primo ministro della Polonia Wincenty Witos avvis\u00f2: 'La nazione polacca ha ricevuto un duro colpo che giocher\u00e0 un ruolo fondamentale nelle nostre relazioni con la Repubblica Cecoslovacca. La decisione del Consiglio degli Ambasciatori ha consegnato ai cechi una parte delle terre polacche contenente una popolazione prevalentemente polacca... La decisione ha causato una contesa tra queste due nazioni che, solitamente, sono politicamente ed economicamente unite' (...).\"\nQuesto affare inacid\u00ec le relazioni tra Praga e Varsavia, e si rivel\u00f2 una tragedia quando non si riusc\u00ec a materializzare la necessaria cooperazione contro l'espansionismo della Germania nazista nel 1938.\nIl pensiero di Victor S. Mamatey.\nUn'altra visione della situazione del 1918-1919 \u00e8 fornita dallo storico Victor S. Mamatey; egli nota che quando il governo francese riconobbe il diritto della Cecoslovacchia ai \"confini di Boemia, Moravia e Slesia austriaca\" nella sua nota all'Austria del 19 dicembre, il governo cecoslovacco ag\u00ec con l'impressione di avere l'appoggio francese riguardo alle sue richieste per la Slesia di Cieszyn come parte della Slesia austriaca. Tuttavia, Parigi pensava di aver dato assicurazioni solo riguardo alle contese tra Germania e Austria, non riguardo a quelle polacche. Parigi vedeva sia la Cecoslovacchia che la Polonia come potenziali alleati contro la Repubblica di Weimar, e non intendeva raffreddare le relazioni con nessuna di esse. Mametey scrive che i polacchi \"portarono la questione alla conferenza di pace che si era aperta a Parigi il 18 gennaio. Il 29 gennaio il Consiglio dei Dieci convoc\u00f2 Bene\u0161 e il delegato polacco Roman Dmowski per avere spiegazioni, e il 1\u00ba febbraio li obblig\u00f2 a firmare un accordo ridividendo l'area secondo la disposizione finale della conferenza. La Cecoslovacchia non riusc\u00ec pertanto a ottenere il proprio obiettivo a Teschen.\"\nRiguardo alla decisione arbitraria, Mamatey scrisse che \"Il 25 marzo, per accelerare i lavori della conferenza di pace, il Consiglio dei Dieci fu diviso nel Consiglio dei Quattro (i \"Quattro Grandi\") e il Consiglio dei Cinque (i ministri degli esteri). All'inizio di aprile i due consigli considerarono e approvarono le raccomandazioni della commissione cecoslovacca senza apportare cambiamenti, con l'eccezione di Teschen, che lasciarono ai negoziati bilaterali tra Polonia e Cecoslovacchia.\" Quando i negoziati fallirono, gli Alleati proposero dei plebisciti nella Slesia di Cieszyn e anche nei distretti di confine di Orava e Spi\u0161 (oggi in Slovacchia), per cui i polacchi avevano avanzato pretese. Alla fine, tuttavia, non si tennero i plebisciti a causa dell'innalzarsi delle ostilit\u00e0 tra cechi e polacchi nella Slesia di Cieszyn. Al loro posto, il 28 luglio 1920, la Conferenza di Spa (anche detta Conferenza degli Ambasciatori) divise le tre aree disputate tra Polonia e Cecoslovacchia.\nParte della Cecoslovacchia (1920-1938).\nLa popolazione locale polacca pensava che Varsavia li avesse traditi e non erano pertanto soddisfatti con la divisione della Slesia di Cieszyn. Tra i 12.000 e i 14.000 polacchi furono obbligati a lasciare la Polonia. Non \u00e8 molto chiaro quanti polacchi abitassero a Zaolzie in Cecoslovacchia: le stime (dipendenti principalmente dal fatto se considerare o meno gli slesiani come polacchi) contano tra 110.000 e 140.000 persone nel 1921. I censimenti del 1921 e del 1930 non sono accurati, in quanto la nazionalit\u00e0 dipendeva dall'auto-dichiarazione e molti polacchi affermarono di essere di nazionalit\u00e0 ceca per timore delle nuove autorit\u00e0 oppure come risultato di ricompense offerte. La legge cecoslovacca garantiva diritti alle minoranze nazionali, ma la realt\u00e0 a Zaolzie era abbastanza diversa. Le autorit\u00e0 locali ceche rendevano difficile ai polacchi l'ottenimento della cittadinanza, mentre il processo era pi\u00f9 spedito quando il candidato si dichiarava di nazionalit\u00e0 ceca, e inviava i propri figli alla scuola ceca. Le nuove scuole ceche erano spesso meglio gestite e rifornite di materiali, fatto che indusse alcuni polacchi a inviarvi i propri figli; inoltre, le scuole ceche erano presenti in quasi tutti i comuni etnicamente polacchi. Questi ed altri fattori contribuirono all'assimilazione culturale dei polacchi e anche ad una significativa emigrazione in Polonia. Dopo pochi anni, il nazionalismo tipico degli anni venti diminu\u00ec, e i polacchi iniziarono a cooperare con i cechi, venendo via via assimilati all'interno della popolazione ceca.\nParte della Polonia (1938\u20131939).\nAll'interno della regione in origine richiesta alla Cecoslovacchia da parte della Germania nazista nel 1938 vi era l'importante snodo ferroviario di Bohum\u00edn (polacco: \"Bogumin\", tedesco: \"Oderberg\"). I polacchi consideravano questa citt\u00e0 multietnica di importanza cruciale per la regione e per gli interessi polacchi. Il 28 settembre Edvard Bene\u0161 scrisse una nota all'amministrazione polacca offrendo di riaprire il dibattito sulla demarcazione territoriale a T\u011b\u0161\u00ednsko, nell'interesse delle relazioni tra i due stati, ma si attard\u00f2 a inviare il messaggio nella speranza di buone notizie da Londra e Parigi, che giunsero in maniera molto limitata. Bene\u0161 si rivolse quindi alla leadership dell'Unione Sovietica a Mosca, e inizi\u00f2 una parziale mobilitazione nella Bielorussia orientale e nella RSS Ucraina, per spaventare la Polonia con lo scioglimento del patto di non aggressione sovietico-polacco.\nCiononostante, il colonnello polacco J\u00f3zef Beck credeva che Varsavia dovesse agire rapidamente per superare l'occupazione tedesca della citt\u00e0. A mezzogiorno del 30 settembre, la Polonia diede un ultimatum al governo cecoslovacco, chiedendo l'immediata evacuazione delle truppe e della polizia cecoslovacca, dando tempo a Praga fino al mezzogiorno seguente. Alle 11:45 del 1\u00ba ottobre il ministro degli esteri cecoslovacco convoc\u00f2 l'ambasciatore polacco a Praga e gli conferm\u00f2 che la Polonia poteva avere ci\u00f2 che voleva. L'esercito polacco, guidato dal generale W\u0142adys\u0142aw Bortnowski, annesse l'area di 801,5 km\u00b2 e con una popolazione di 227.399 persone.\nI tedeschi furono felici del risultato, e furono contenti di poter rinunciare al sacrificio di una piccola ferrovia provinciale a vantaggio della Polonia, in cambio di benefici alla propaganda. Fu condannata la partizione della multietnica Cecoslovacchia, e la Polonia fu resa partecipante nel processo di confusione politica internazionale: la nazione e l'esercito furono accusate di essere complici della Germania nazista, condanna che Varsavia non pot\u00e9 negare facilmente.\nLa Polonia sosteneva che i polacchi di Zaolzie meritassero gli stessi diritti etnici e la libert\u00e0 concessa ai Tedeschi dei Sudeti con l'Accordo di Monaco. La grande maggioranza della popolazione locale polacca salut\u00f2 con entusiasmo il cambiamento, vedendolo come una liberazione e come forma di giustizia storica, ma cambiarono presto opinione. Le nuove autorit\u00e0 polacche nominarono, per le posizioni di potere, persone abitanti in Polonia, escludendo i locali. La lingua polacca divenne l'unica lingua ufficiale; l'utilizzo del ceco o del tedesco era proibito in pubblico, e i cechi e i tedeschi furono obbligati a lasciare l'area annessa, pena la polonizzazione. Le rapide politiche di polonizzazione seguitono poi tutto l'ambito della vita pubblica e privata; furono smantellate le organizzazioni ceche e furono proibite le loro attivit\u00e0. Le chiese cattoliche dell'area appartenevano all'arcidiocesi di Breslavia (arcivescovo Adolf Bertram) o all'arcidiocesi di Olomouc (arcivescovo Leopold Pre\u010dan), che comprendevano tradizionalmente i territori diocesani a ridosso del confine tra Cecoslovacchia e Germania; quando il governo polacco chiese che queste chiese venissero separate da queste due arcidiocesi, la Santa Sede acconsent\u00ec. Papa Pio XI, ex nunzio apostolico in Polonia, assoggett\u00f2 le chiese cattoliche di Zaolzie ad un Amministratore Apostolico, Stanis\u0142aw Adamski, vescovo di Katowice.\nL'istruzione cecoslovacca in lingua ceca e in lingua tedesca fu soppressa e vietata dalle autorit\u00e0 polacche. Circa 35.000 cecoslovacchi, alcuni dei quali avevano ricoperto cariche pubbliche, emigrarono nella Seconda Repubblica Cecoslovacca (il futuro Protettorato di Boemia e Moravia), per scelta oppure costretti con la forza. Il comportamento delle nuove autorit\u00e0 polacche era diverso, ma simile nella natura, a quello cecoslovacco precedente al 1938. Apparvero due fazioni politiche: i socialisti (l'opposizione) e l'ala destra (leale alle nuove autorit\u00e0 nazionali polacche); i politici di sinistra e i loro simpatizzanti erano discriminati e spesso venivano cacciati dai luoghi di lavoro. Il sistema politico polacco fu implementato artificialmente a Zaolzie, nonostante il suo passato storico, politico e di tradizioni fosse differente. I polacchi del luogo continuarono a sentirsi cittadini di seconda categoria e la maggioranza non era soddisfatta della situazione creatasi dopo l'ottobre 1938. Zaolzie rimase parte della Polonia per soli 11 mesi, fino all'invasione della Polonia che ebbe inizio il 1\u00ba settembre 1939.\nRichard M. Watt descrive la conquista polacca di Teschen con queste parole: \"Tra l'euforia generale in Polonia, l'acquisizione di Teschen fu uno sviluppo molto popolare, e nessuno prest\u00f2 attenzione ai commenti amari del generale cecoslovacco che cedette la regione ai polacchi. Egli predisse che non sarebbe passato molto tempo prima che i polacchi dovessero a loro volta vedere Teschen ai tedeschi.\"\nWatt scrive anche che \"l'ultimatum polacco del 1938 alla Cecoslovacchia e la conquista di Teschen furono grossi errori tattici. Qualsiasi diritti abbiano mai avuto i polacchi fu Teschen, la cessione del 1938 fu un enorme errore in termini di danno alla reputazione della Polonia tra le potenze democratiche del mondo.\"\nLa seconda guerra mondiale.\nIl 1\u00ba settembre 1939 la Germania nazista invase la Polonia, dando inizio alla seconda guerra mondiale; di conseguenza, Zaolzie divenne parte del \"Distretto militare dell'Alta Slesia\". Il 26 ottobre 1939 la Germania annesse unilateralmente Zaolzie come parte del Landkreis Teschen. Durante la guerra, fu introdotta dalle autorit\u00e0 una forte germanizzazione: gli ebrei erano quelli nella posizione pi\u00f9 critica, seguiti dai polacchi. Questi ricevevano razioni inferiori di cibo, dovevano pagare tasse in pi\u00f9 e non erano autorizzati ad entrare nei teatri e cinema. L'istruzione polacca e ceca cess\u00f2 di esistere, le organizzazioni polacche furono smantellate e le loro attivit\u00e0 furono proibite. Anche il vescovo di Katowice Adamski fu deposto dalla carica di amministratore apostolico delle chiese cattoliche di Zaolzie e il 23 dicembre 1939 Cesare Orsenigo, nunzio apostolico in Germania, restitu\u00ec queste parrocchie alle arcidiocesi originarie di Breslavia e Olomouc, con effetto dal 1\u00ba gennaio 1940.\nLe autorit\u00e0 tedesche introdussero il terrore a Zaolzie; l'obiettivo fu specialmente l'intelligentsia polacca, gran parte della quale mor\u00ec durante la guerra. Assassinii di massa, esecuzioni, arresti, lavori forzati e deportazioni nel campi di concentramento costituivano la vita quotidiana. Il pi\u00f9 noto crimine di guerra fu l'assassinio di 36 abitanti di \u017bywocice il 6 agosto 1944; questo massacro \u00e8 noto come Tragedia \u017bywocicka (la tragedia di \u017bywocice). Il movimento della resistenza, composto principalmente da polacchi, era abbastanza forte a Zaolzie. Fu introdotta la Volksliste, un documento in cui un cittadino non tedesco dichiarava di aver avuto antenati tedeschi; non firmando il documento, si poteva essere soggetti a deportazione in un campo di concentramento. Le persone che firmarono e anche alcune che non firmarono il documento furono arruolate nella Wehrmacht. Nel complesso, a Zaolzie durante la seconda guerra mondiale morirono circa 6.000 persone, di cui 2.500 ebrei e 2.000 altri cittadini (l'80% dei quali polacchi) e pi\u00f9 di 1.000 furono gli abitanti di zaolzie che morirono nella Wehrmacht. Alcune centinaia di polacchi di Zaolzie furono assassinati dai sovietici nel Massacro di Katyn'.\nIn percentuale, Zaolzie soffr\u00ec le pi\u00f9 alte perdite umane dell'intera Cecoslovacchia, circa il 2,6% della popolazione totale.\nDal 1945.\nSubito dopo la seconda guerra mondiale, Zaolzie torn\u00f2 a far parte della Cecoslovacchia nei confini del 1920, anche se alcuni polacchi speravano che la terra sarebbe tornata alla Polonia. Mentre molti cecoslovacchi di etnia tedesca furono espulsi, la popolazione polacca locale and\u00f2 di nuovo incontro a discriminazioni, dato che molti cechi li accusavano delle discriminazioni operate dalle autorit\u00e0 polacche nel 1938-39. Le organizzazioni polacche furono bandite, e le autorit\u00e0 cecoslovacche condussero molti arresti e licenziarono diversi polacchi. La situazione miglior\u00f2 leggermente quando prese il potere il Partito Comunista di Cecoslovacchia nel febbraio 1948; le propriet\u00e0 polacche confiscate dagli occupanti tedeschi durante la guerra non furono mai restituite.\nPer le chiese cattoliche di Zaolzie che dipendevano dall'arcidiocesi di Breslavia, l'arcivescovo Bertram, residente allora nel castello episcopale di J\u00e1nsk\u00fd Vrch a Javorn\u00edk (Jauernig), nomin\u00f2 Franti\u0161ek Onderek (1888\u20131962) vicario generale per la parte cecoslovacca dell'arcidiocesi di Breslavia il 21 giugno 1945. Nel luglio 1946 papa Pio XII elev\u00f2 Onderek ad amministratore apostolico per la parte cecoslovacca dell'arcidiocesi di Breslavia, con sede a \u010cesk\u00fd T\u011b\u0161\u00edn, staccando quindi le parrocchie dalla giurisdizione di Breslavia. Il 30 dicembre 1977 papa Paolo VI un\u00ec l'amministrazione apostolica all'arcidiocesi di Olomouc con la sua costituzione apostolica \"Praescriptionum sacrosancti\".\nLa Repubblica Popolare Polacca firm\u00f2 un trattato con la Cecoslovacchia a Varsavia il 13 giugno 1958, confermando il confine come era esistito il 1\u00ba gennaio 1938. Dopo la salita al potere dei comunisti, il boom industriale continu\u00f2, dato che molti immigranti giunsero nell'area (principalmente da altre parti della Cecoslovacchia, in particolare dalla Slovacchia). L'arrivo degli slovacchi cambi\u00f2 significativamente la struttura etnica della regione, dato che molti immigranti furono assimilati nella maggioranza ceca nel corso degli anni. Il numero di coloro che si autodichiaravano slovacchi decrebbe rapidamente e l'ultima scuola elementare slovacca a Karvin\u00e1 fu chiusa diversi anni fa. Con la dissoluzione della Cecoslovacchia nel 1993, Zaolzie rimase parte della Repubblica Ceca, e tuttora vi vive una consistente minoranza polacca.\nNell'Unione europea.\nCon l'ingresso sia della Repubblica Ceca che della Polonia nell'Unione europea il 1\u00ba maggio 2004, e specialmente con l'ingresso delle nazioni nell'Area Schengen alla fine del 2007, fu ridotto il significato delle dispute territoriali, ponendo fine ai controlli sistematici al confine delle nazioni. I cartelli che proibivano il passaggio lungo il confine furono rimossi, e le persone sono oggi autorizzate a oltrepassare la frontiera ovunque desiderino.\nCensimenti.\nLa struttura etnica di Zaolzie basata sui risultati dei censimenti:\nFonte: Zahradnik 1992, 178-179. Siwek 1996, 31-38."}
{"id": "3540734", "revid": "729019", "url": "https://it.wikipedia.org/wiki?curid=3540734", "title": "Brigata &quot;Barletta&quot;", "text": "La Brigata fanteria \"Barletta\" \u00e8 stata una Grande Unit\u00e0 del Regio Esercito Italiano, costituita nel marzo del 1915. Aveva il suo comando in Puglia a Barletta.\nStoria.\nLe origini.\nLa \"Brigata \"Barletta\"\" raccolse idealmente l'eredit\u00e0 del Battaglione \"Lacerenza\", un'unit\u00e0 dell'esercito meridionale. Negli anni dei moti risorgimentali parti da Barletta, il Patriota Raffaele Lacerenza al comando di un gruppo di volontari che si un\u00ec ai mille di Garibaldi sbarcati in Sicilia, inquadrati in battaglione che assunse il nome del patriota su espressa richiesta degli stessi volontari. Essi furono inquadrati nella prima compagnia, comandata da Nino Bixio e si distinsero in combattimento per eroicit\u00e0 e coraggio.\nSuccessivamente, se non per esplicita e diretta intermediazione del barlettano Raffaele Lacerenza, ma senz'altro per la sua amicizia e la sua fattiva collaborazione alle imprese di Garibaldi nei due mondi, Barletta fu prescelta come sede di reclutamento di uomini per la Terza guerra di indipendenza italiana del 1866. In occasione della costituzione della Brigata incorporata nel Regio esercito, Menotti Garibaldi, colonnello del Corpo Volontari Italiani e comandante del IX Reggimento volontari, giunse alla stazione ferroviaria, accolto da una folla festante e dagli stessi garibaldini. La Brigata fu sciolta nel 1877.\nPrima guerra mondiale.\nLa Brigata Barletta fu ricostituita alla vigilia della prima guerra mondiale con i Reggimenti dipendenti 137\u00b0 138\u00b0 e fu impiegata dal 1915 al 1918 in varie battaglie. Inquadrata nel XIII Corpo d'Armata, 31\u00aa Divisione Fanteria.\n1918 \u2013 In seguito all'offensiva austriaca sul Piave \u00e8 trasferita sul Montello, dove si distingue per i combattimenti contro le posizioni avversarie. L'8 settembre trasferita in Albania; presidia la zona della Vojussa.\nDopo la guerra.\nFu nuovamente sciolta nel luglio 1920.\nOnorificenze.\n\"La brigata \"Barletta\" \u00e8 decorata delle seguenti onorificenze\"\n\"Il 137\u00ba Reggimento fanteria \"Barletta\" \u00e8 decorato delle seguenti onorificenze:\"\nDecorazioni alla bandiera di guerra.\n\"Il 138\u00ba Reggimento fanteria \"Barletta\" \u00e8 decorato delle seguenti onorificenze:\"\nMilitari decorati nella prima guerra mondiale.\nDel 137\u00ba Reggimento fanteria \"Barletta\" sono stati decorati:\nDel 138\u00ba Reggimento fanteria \"Barletta\" sono stati decorati:"}
{"id": "3540735", "revid": "110157", "url": "https://it.wikipedia.org/wiki?curid=3540735", "title": "Hurbanovo", "text": "Hurbanovo (in ungherese \"\u00d3gyalla\", in tedesco \"Altdala\") \u00e8 una citt\u00e0 della Slovacchia facente parte del distretto di Kom\u00e1rno, nella regione di Nitra."}
{"id": "3540737", "revid": "486946", "url": "https://it.wikipedia.org/wiki?curid=3540737", "title": "VikyTv", "text": ""}
{"id": "3540738", "revid": "767487", "url": "https://it.wikipedia.org/wiki?curid=3540738", "title": "Mauro Listanti", "text": "Carriera.\nFormatosi nella Virgilio Maroso, societ\u00e0 calcistica di Terni rappresentante il quartiere di Rivo, nel 1967 passa all'Orvietana, club con cui si piazza all'ultimo posto del Girone E della Serie D 1967-1968.\nLa stagione seguente \u00e8 ingaggiato dal , societ\u00e0 con cui vince il Girone E della Serie D 1969-1970, ottenendo la promozione in Serie C.\nNel 1970 \u00e8 ingaggiato dall'Hellas Verona, club di Serie A, con cui non gioca alcun incontro e da cui viene girato nel novembre dello stesso anno in prestito al , militante in Serie B.\nCon i romagnoli gioca due stagioni tra i cadetti; alla fine della prima stagione i bianconeri ne riscattano la compropriet\u00e0 per 35 milioni di lire. Ottiene come miglior risultato il sesto posto finale nella stagione 1971-1972, stagione in cui si piazza al secondo posto della classifica marcatori dietro al solo Giorgio Chinaglia. \u00c8 il primo calciatore del Cesena a realizzare una tripletta in Serie B, in occasione della partita contro il Novara.\nNel 1972 passa al , sempre tra i cadetti. L'esordio in \"rossoblu\" \u00e8 datato 12 novembre 1972, nella vittoria casalinga per 6-1 contro l', subentrando ad Antonio Bordon. La stagione si concluse con la conquista del primo posto della Serie B e la conseguente promozione in massima serie. Rimane con il sodalizio genovese senza disputare incontri in Serie A sino al novembre del 1973, quando viene ceduto al , societ\u00e0 militante in cadetteria; con i pugliesi rimane sino al 1975, ottenendo come migliore risultato il sesto posto nella Serie B 1973-1974.\nNell'ottobre del 1975 passa al , club neopromosso tra i cadetti, retrocedendo in terza serie al termine della Serie B 1975-1976 dopo aver disputato una stagione anonima, forse causata da problemi fisici.Nell'ottobre 1976 viene ceduto al Forl\u00ec in Serie D, con cui conquista la promozione in Serie C mettendo a segno 13 reti. L'anno successivo \u00e8 al , di nuovo in terza serie.\nChiude la carriera nel 1981, dopo una stagione tra i dilettanti nella Bibbienese.\nNella sua carriera agonistica ha disputato 130 incontri in Serie B, realizzando 33 reti."}
{"id": "3540739", "revid": "84184", "url": "https://it.wikipedia.org/wiki?curid=3540739", "title": "Sacharov", "text": "Sacharov (), a volte traslitterato Sakharov, pu\u00f2 riferirsi a:"}
{"id": "3540741", "revid": "416175", "url": "https://it.wikipedia.org/wiki?curid=3540741", "title": "Sistemi monetari di riduzione delle emissioni", "text": "I Sistemi Monetari di riduzione delle emissioni (Emissions Reduction Currency Systems - ERCS) sono schemi che offrono un vantaggio economico a chi agisce per la riduzione dei gas serra, sia attraverso la distribuzione o la redistribuzione di valuta nazionale che attraverso l'emissione di buoni, punti premio o valute complementari.\nConfronto con gli altri strumenti di riduzione delle emissioni.\nUn sistema monetario basato sulla riduzione delle emissioni \u00e8 differente dai crediti di emissione. Il valore di un credito di emissione \u00e8 determinato da un tetto nazionale di emissioni che stabilisce un livello al quale il credito conferisce un diritto ad inquinare. Il valore finale di un credito di emissione si riscuote quando viene ceduto per evitare le penalit\u00e0 legate alle emissioni.\nUn sistema monetario basato sulla riduzione delle emissioni \u00e8 differente anche da una volontaria compensazione delle emissioni di carbonio allorquando un soggetto paga per azioni che riducono le emissioni o sequestrano carbonio, in genere finanziando energie alternative o progetti di reforestazione, e cos\u00ec riduce o cancella la propria responsabilit\u00e0 per le emissioni prodotte. Il valore della compensazione per la sua stessa essenza \u00e8 detenuto dall'acquirente e si applica solo per il periodo e per lo scopo al quale \u00e8 diretta la compensazione stessa.\nUn sistema monetario basato sulla riduzione delle emissioni, invece, \u00e8 semplicemente un incentivo per un cambio comportamentale dei singoli o della comunit\u00e0. In quanto la valuta crea un vantaggio economico aggiuntivo per la riduzione di emissioni in maniera separata dal costo imposto dal tetto nazionale di emissioni o il costo assunto in forma volontaria dall'acquirente di una compensazione volontaria.\nLe valute legate alla riduzione delle emissioni non sono scambiabili all'interno del sistema nazionale del cap and trade e pertanto non conferiscono alcun diritto ad inquinare.\nMentre nessun sistema monetario basato sulla riduzione delle emissioni abbia mai raggiunto la scala del sistema di crediti di emissioni, esistono un certo numero di schemi realizzati in piccola scala gi\u00e0 operativi o in procinto di esserlo. Inoltre ci sono numerosi tipi di approccio che al momento sono stati proposti in forma teorica da alcune organizzazioni, istituzioni accademiche o \"think tank\".\nI sistemi monetari basati sulla riduzione delle emissioni concettualmente includono gli analoghi sistemi monetari basati sul carbonio, ma includono schemi che riducono le emissioni in maniera indiretta come la riduzione dei rifiuti e l'educazione della comunit\u00e0.\nStoria.\nL'idea di una valuta globale basata sulla produzione di energia alternativa venne proposta per la prima volta da Richard Buckminster Fuller nel suo testo del 1969 Operating Manual for Spaceship Earth. Questa idea venne proposta da Garry Davis durante l'Earth Summit tenutosi nel 1992 a Rio de Janeiro.\nCategorie di sistemi valutari basati sulla riduzione delle emissioni.\nAttualmente le valute basate sulla riduzione delle emissioni possono essere divise in 5 categorie:\nSchemi basati sui titoli di carbonio.\nL'introduzione delle pratiche sostenibili di gestione dei terreni nelle foreste tropicali e in altri ecosistemi ad alto contenuto di carbonio possono portate ad un abbattimento delle emissioni causate dalla deforestazione dei terreni che potrebbero altrimenti essere avvenute o in conseguenza di un sequestro aggiuntivo di CO2.\nTerreni acquistati e gestiti per questi scopi possono essere usati per creare dei diritti commerciabili di carbonio indipendenti e riconosciuti o meno all'interno del piano dei crediti di emissione. Ad esempio, la biomassa che cresce sul terreno grazie al cambiamento nelle modalit\u00e0 di gestione dell'appezzamento, attualmente pu\u00f2 essere convertita in crediti di emissione e all'interno del Meccanismo di sviluppo pulito (\"Clean Development Mechanism\" o \"CDM\" in inglese). L'incremento di carbonio sequestrato nel terreno per motivi diversi dalla riforestazione sia in conseguenza di cambiamenti nelle pratiche di gestione del terreno, che grazie all'incorporamento di biochar non \u00e8 attualmente incluso nel sistema di emissione di crediti del CDM.\nQuesti certificati a corso legale possono essere commercializzati come una forma di valuta in maniera indipendente dal loro uso come una compensazione, portando benefici economici aggiuntivi. Questo modalit\u00e0 di utilizzo \u00e8 suggerita dalla \"Carbon Currency Foundation\".\nUn altro sistema valutario di riduzione delle emissioni che \u00e8 stato proposto su questi assunti \u00e8 l'ECO, un progetto del \"Next Nature Lab\", un'iniziativa della \"Eindhoven University of Technology\" in Olanda.\nSchemi basati sugli sconti promozionali.\nIn un sistema valutario per la riduzione delle emissioni basato su sconti promozionali, i partecipanti sono ricompensati con l'accumulo di punteggi che possono essere utilizzati per sconti per annunci pubblicitari all'interno del sistema.\nRecycleBank \u00e8 un piano di questo tipo, nel quale i partecipanti inseriscono i materiali riciclabili in contenitori specificamente progettati che li identificano e li pesano con una bilancia integrata nei veicoli del trasporto rifiuti. RecycleBank \u00e8 anche finanziata da amministrazioni municipali che acquistano e gestiscono le attrezzature necessarie al sistema, permettendo a RecycleBank di operare come una compagnia privata a scopo di lucro. Un altro piano simile \u00e8 quello adottato da Greenopolis che opera attraverso i social media come Facebook.\nEarthAid fa uso di un software particolare che pubblica le bollette online e ne permette la condivisione con amici e familiari. La riduzione dei consumi energetici fa guadagnare punti che possono essere utilizzati per la riscossione di premi all'interno della rete di premiazioni di Earth Aid.\nSchemi basati sull'assegnazione.\nUn sistema valutario di riduzione delle emissioni basato sulla assegnazione di quote prevede che ai singoli partecipanti venga assegnata una identica quantit\u00e0 di valuta basata sulle emissioni. I partecipanti si scambiano beni e servizi l'uno con l'altro per ottenere una quantit\u00e0 di valuta sufficiente a coprire le proprie emissioni attuali. L'obiettivo di un piano di assegnazione \u00e8 quello di ottenere equit\u00e0 sociale tra i partecipanti prendendo in considerazione la riduzione delle emissioni.\nTecnicamente un piano di crediti per la riduzione delle emissioni, un piano di assegnazione \u00e8 classificato come un sistema valutario perch\u00e9 lo scambio della valuta tra i singoli partecipanti, dato che si prefigge un obiettivo di equit\u00e0, possono creare un mercato parallelo di scambi nel quale la valuta pu\u00f2 fungere come mezzo di scambio, e questa attivit\u00e0 genera un valore economico positivo associato alla riduzione delle emissioni.\nLa Global Resource Bank \u00e8 una delle organizzazioni che promuove un piano globale di assegnazione di questo tipo.\nSchemi di razionamento delle emissioni.\nQuello altrimenti conosciuto come personal carbon trading \u00e8 un sistema valutario di riduzione delle emissioni basato sul razionamento che presuppone una quota standard media di emissioni ammesse per ogni singolo cittadino che decresce in maniera incrementale nel tempo.\nI partecipanti che usano quantitativi inferiori alle quote ricevute ricevono una valuta che pu\u00f2 essere venduta a coloro che emettono quantit\u00e0 maggiori di quelle ammesse. Tutti i partecipanti si impiegano affinch\u00e9 la somma totale rimanga al di sotto della media ammessa con un valore netto positivo all'interno dello schema.\nIl Carbon Rationing Action Group(CRAG), nato nel Regno Unito, \u00e8 composto da un network globale di gruppi. I partecipanti al CRAG usano uno standard medio relativo alla propria nazione come base per il calcolo della quota prevista. I partecipanti che emettono in quantit\u00e0 superiori ai livelli delle quote di razionamento previste, pagano nella valuta nazionale coloro che emettono di meno.\nL'isola di Norfolk, in Australia sta attualmente implementando un piano di scambio volontario individuale di quote di emissioni esteso a tutta l'isola e progettato dal Professor Garry Egger della Southern Cross University.\nSchemi di valute basate sulla comunit\u00e0.\nUna valuta per la riduzione delle emissioni basata sulla comunit\u00e0 \u00e8 una valuta locale la cui emissione \u00e8 supportata dalla riduzione delle emissioni dei membri aderenti al piano. La valuta locale, quando venga accettata per gli scambi dagli altri membri o dalle aziende locali, ricompensa i partecipanti per i loro sforzi nella prevenzione del riscaldamento globale. Queste valute, possono avere vari livelli di convertibilit\u00e0 in emissioni evitate di carbonio, energia rinnovabile, o valuta nazionale.\nL'Edogawatt \u00e8 una forma di valuta per la riduzione delle emissioni, utilizzata a Edogawa, Tokyo, nata dall'iniziativa del tempio buddista Jokou-in della scuola J\u014ddo Shinsh\u016b. In questo piano, il tempio e i fedeli acquistano pannelli solari e vendono l'energia in eccesso alla TEPCO. Il tempio quindi introita la differenza tra il prezzo pagato dalla TEPCO e il costo per l'energia rinnovabile in Germania e vende certificati verdi per la raccolta fondi per il tempio. Gli acquirenti dei certificati verdi ricevono un assegno di 30 Edogawatt per certificato acquistato. \"Questi biglietti in Edogawatt sono correntemente usati tra i cittadini.. come valuta per lo scambio di babysitting, trasporto di carichi pesanti, traduzioni o altri piccoli lavoretti. Hanno gettato le basi per incentivare la creazione di una forma collettiva di supporto reciproco all'interno della comunit\u00e0 e il nostro scopo \u00e8 di renderlo uno strumento per rinsaldare le relazioni sociali e la fiducia reciproca\".\nIl Kiwah \u00e8 uno schema di valuta per la riduzione delle emissioni basato su unit\u00e0 Kilowatt ora fornite da progetti di energia rinnovabile finanziati dai partecipanti allo schema. La valuta ha perci\u00f2 uso all'interno delle comunit\u00e0 locali che l'adottano come moneta locale. Lo schema \u00e8 stato proposto il 15 dicembre 2009 COP15, la Conferenza delle Nazioni Unite sul cambiamento climatico di Copenhagen.\nIl Maia Emission Reduction Currency System, \u00e8 uno schema che \u00e8 attualmente in via di sviluppo in nell'Australia Occidentale. La valuta di questo sistema si chiama boya, dalla parola che gli indigeni \"Nyungar\" usavano per indicare le pietre impiegate negli scambi. Ogni boya corrisponde alla riduzione del riscaldamento globale che sono in grado di effettuare 10\u00a0kg di anidride carbonica. La prima emissione di boya \u00e8 avvenuta il 30 gennaio 2011 a Fremantle nell'Australia Occidentale nel corso di un evento organizzato dal SAL, il Servizio Internazionale di Permacultura e dalla Gaia Foundation della Western Australia\nSchemi di monetizzazione.\nIl Liquidity Network, un'iniziativa della Foundation for the Economics of Sustainibility che sta proponendo l'introduzione nella Contea di Kilkenny in Irlanda, di una valuta basata sulla riduzione delle emissioni da far circolare all'interno della comunit\u00e0. Questa proposta \u00e8 al momento in via di definizione.\nCarbon Manna \u00e8 una proposta di schema che prevede una prevendita di crediti derivanti da progetti di riduzione delle emissioni per poi rimborsare successivamente gli utenti in maniera diretta o coinvolgendoli nella valuta di telefonia mobile M-Pesa che viene utilizzata nei paesi in via di sviluppo per ridurre i costi dei trasferimenti di denaro e mettersi al riparo dalle fluttuazioni valutarie."}
{"id": "3540745", "revid": "1305772", "url": "https://it.wikipedia.org/wiki?curid=3540745", "title": "Bonner", "text": "Bonner"}
{"id": "3540748", "revid": "110157", "url": "https://it.wikipedia.org/wiki?curid=3540748", "title": "Kol\u00e1rovo", "text": "Kol\u00e1rovo (in ungherese \"G\u00fata\") \u00e8 una citt\u00e0 della Slovacchia facente parte del distretto di Kom\u00e1rno, nella regione di Nitra."}
{"id": "3540749", "revid": "287204", "url": "https://it.wikipedia.org/wiki?curid=3540749", "title": "Kolarovo", "text": ""}
{"id": "3540751", "revid": "921573", "url": "https://it.wikipedia.org/wiki?curid=3540751", "title": "Pilar L\u00f3pez de Ayala", "text": "Ha iniziato a lavorare in serie televisive come Menudo es mi padre, diretto da Manuel Valdivia e William F. Groizard. Dopo la fine della scuola ben presto fa un salto nel cinema con B\u00e1ilame el agua. Il suo carattere di Roc\u00edo, una borghese di Cadice nel film Besos para todos, ha vinto la nomination al premio Goya come Miglior attrice rivelazione. Ma la sua conferma definitiva arriv\u00f2 con il ruolo da protagonista in \"Giovanna la pazza\" di Vicente Aranda, che le ha fatto ottenere il Premio Goya per la migliore attrice protagonista.\nNel 2005 ha debuttato in Obaba di Montxo Armendariz, film per cui ha ricevuto un nuovo appuntamento ai premi Goya, questa volta come miglior attrice non protagonista. Obaba \u00e8 stato proposto dalla Spagna agli Oscar 2005, ma alla fine non fu inserito tra i cinque candidati nominati per il miglior film straniero.\nNel corso della sua carriera si \u00e8 affermata anche come personaggio televisivo, conducendo molti Documentari e presentando molti premi Premi cinematografici.\nBiografia.\n\u00c8 nata a Madrid da Rodrigo L\u00f3pez de Ayala S\u00e1nchez-Arjona e dalla moglie Pilar Arroyo Gallego. Dal lato paterno appartiene a una famiglia della nobilt\u00e0 di campagna dell'Estremadura, discendente per due volte da Cristoforo Colombo attraverso il figlio Diego.\nI primi ruoli importanti come attrice risalgono al 1996 nella serie televisiva spagnola \"Menudo es mi padre\" e ha continuato con la serie \"Al salir de clase\" (389 episodi nel periodo 1997-2001). \u00c8 giunta al cinema con il film \"B\u00e1ilame el agua\" nel 2000. Lo stesso anno ha ottenuto una candidatura al Premio Goya come migliore attrice non protagonista con il personaggio di Roc\u00edo nel film \"Besos para todos\". La conferma definitiva \u00e8 avvenuta tuttavia nel 2001 con il ruolo di protagonista nel film \"Giovanna la pazza\" che le hanno valso una Concha de Plata alla migliore attrice al Festival Internazionale del Cinema di San Sebasti\u00e1n nel 2001 e un premio Goya come migliore attrice protagonista nel 2002.\nNel 2004 recita nel film statunitense Il ponte di San Luis Rey.\nPremi e candidature cinematografiche.\nNel 2001 ha vinto il premio come miglior attrice del Cinespa\u00f1a Tolosa per B\u00e1ilame el agua (2000), \u00e8 stata nominata per il premio Newcomer of the Spanish Actors Union per Besos para todos (2000), ha vinto il Sant Jordi Awards per il miglior Sant Jordi attrice spagnola (Mejor Actriz Espa\u00f1ola) per B\u00e1ilame el agua (2000), ha vinto il Seashell d'Argento al Festival internazionale del Cinema di San Sebasti\u00e1n per la migliore attrice per Juana la Loca (2001) ed \u00e8 stata nominata per un Goya ai premi Goya per la migliore attrice emergente (Mejor Actriz Revelaci\u00f3n) per Besos para todos (2000).\nNel 2002 ha vinto sia il Newcomer Award e il Premio dell'Unione spagnola Actors dell'Unione spagnola Actors Film: Performance Lead (Protagonista Cine), il Premio ACE presso la ACE Premios per il Cinema - la migliore attrice, il Goya al Goya Awards per la migliore attrice protagonista (Mejor Actriz Principal), la Fotogramas de Plata della Fotogramas de Plata per la Miglior Attrice video (Actriz Mejor de Cine), il Premio dei Premi CEC Scrittori Circle cinema, Spagna per la migliore attrice (Mejor Actriz) e la ADIRCAE Award agli MTV ADIRCAE per Miglior Performance in un ruolo principale, tutti per Juana la Loca (2001).\nNel 2006 \u00e8 stata nominata per il Premio dell'Unione spagnola Actors dell'Unione spagnola Attori per il cinema: supporto Performance, Female (Secundario Cine - Categor\u00eda Femenina), il Goya ai premi Goya per la miglior attrice non protagonista (Mejor de Actriz Reparto), il Fotogramas de Plata al Fotogramas de Plata per la Miglior Attrice video (Actriz Mejor de Cine) e il Premio dei Premi CEC Scrittori Circle cinema, Spagna per la migliore attrice non protagonista (Mejor Actriz Secundaria), e ha vinto il Premio ACE presso la ACE Premios per il Cinema - Miglior Attrice, tutti per Obaba (2005)."}
{"id": "3540755", "revid": "4252", "url": "https://it.wikipedia.org/wiki?curid=3540755", "title": "Mah\u0101k\u0101\u015byapa", "text": "Mah\u0101k\u0101\u015byapa (sanscrito, p\u0101li: \"Mahakassapa\"; cinese , tibetano: ) o K\u0101\u015byapa fu uno dei dieci discepoli principali del Buddha.\nChiamato in lingua p\u0101li anche \"Pipphali Kassapa\", per distinguerlo da altri monaci di nome Kassapa/K\u0101\u015byapa, ebbe in seguito il titolo di \"Mah\u0101\" (\"grande\") aggiunto al nome per sottolineare la sua importanza tra i seguaci del Buddha storico.\nDi ricca famiglia brahmanica, come S\u0101riputta e Moggall\u0101na, fu nativo del Magadha, a Mahatittha. Incontr\u00f2 Gautama Buddha mentre questi era fermo in meditazione sulla strada da R\u0101jagaha a N\u0101land\u0101 e lo riconobbe subito come suo maestro. In seguito fu dal Buddha definito come il migliore dei discepoli nel mantenere attenzione ai minimi dettagli delle regole (\"dhutav\u0101d\u0101nam\")\nDopo otto giorni dall'aver preso i tredici voti di massima austerit\u00e0, \"dhutagun\u0101\", Mah\u0101k\u0101\u015byapa raggiunse lo stato di arhat. Fu riconosciuto anche capace di poteri magici. Il Buddha lo riteneva capace di entrare in stati meditativi profondi, \"jh\u0101na\", come i suoi. Di Mah\u0101k\u0101\u015byapa sono registrati sutra di incoraggiamento per i monaci. Mah\u0101k\u0101\u015byapa non visse in monasteri, ma prefer\u00ec la foresta o i picchi montani, e vestirsi di cenci trovati per strada.\nQuando il Buddha entr\u00f2 nel parinirv\u0101\u1e47a, lungo la strada da P\u0101v\u0101 a Kusin\u0101ra Mah\u0101k\u0101\u015byapa arriv\u00f2 solo sette giorni dopo per partecipare ai funerali organizzati da \u0100nanda.\nFu l'organizzatore del primo concilio buddhista a Rajagrha.\nIn attesa del Buddha futuro.\nUna tradizione indiana, pervenuta grazie alla narrazione che ne fece F\u01cexi\u01cen, monaco e pellegrino cinese in India nel IV secolo, vuole che Mah\u0101k\u0101\u015byapa non sia mai morto ma che, ricevuta la veste del Buddha, dono di Paj\u0101pat\u012b - sua madre adottiva e sorella della madre M\u0101y\u0101 - la conservi per donarla a Maitreya il futuro ultimo buddha del presente kalpa.\nL'attesa di Mah\u0101k\u0101\u015byapa avverrebbe in uno stato di meditazione profonda, all'interno di una montagna, il Gurup\u0101d\u0101\u1e25, a una cinquantina di kilometri a sud-est di Bodhgay\u0101.\nNel VII secolo la montagna fu visitata da Xu\u00e1nz\u00e0ng che ritrov\u00f2 la stessa narrazione, compreso il particolare della ka\u1e63\u0101ya tenuta da parte per Maitreya, e che conferm\u00f2 la devozione che i locali dirigevano verso la montagna e verso Mah\u0101k\u0101\u015byapa, di cui per rispetto evitavano di pronunciare il nome. Aggiunse che, una volta consegnata la veste a Maitreya, Mah\u0101k\u0101\u015byapa si sarebbe dissolto entrando nel Nirv\u0101\u1e47a.\nIl luogo \u00e8 tuttora oggetto di venerazione vai\u1e63\u1e47ava, data l'appropriazione del Buddha quale avat\u0101ra di Vi\u1e63\u1e47u.\nPrimo patriarca del Buddhismo Ch\u00e1n.\nLa tradizione cinese del Buddhismo Ch\u00e1n vuole che Mah\u0101k\u0101\u015byapa sia il primo patriarca di questa scuola.\nLa prima citazione conosciuta di questa \"investitura\" risale al testo \"Trasmissione della Lampada di epoca Jingde\" (1004-1007) \u666f\u5fb7\u50b3\u71c8\u9304, pinyin: \"J\u01d0ngd\u00e9 Chu\u00e1nd\u0113ngl\u00f9\", compilazione del monaco Sh\u00ec D\u00e0oyu\u00e1n \u91cb\u9053\u539f, dove, Mah\u0101k\u0101\u015byapa avendo sorriso per avere il Buddha mostrato un fiore come unico contenuto di un sutra che si apprestava ad esporre, il Buddha avrebbe detto:"}
{"id": "3540757", "revid": "1991", "url": "https://it.wikipedia.org/wiki?curid=3540757", "title": "K\u0101\u015byapa", "text": ""}
{"id": "3540761", "revid": "3115", "url": "https://it.wikipedia.org/wiki?curid=3540761", "title": "Baj\u010d", "text": "Baj\u010d (in ungherese \"Bajcs\") \u00e8 un comune della Slovacchia facente parte del distretto di Kom\u00e1rno, nella regione di Nitra."}
{"id": "3540762", "revid": "287204", "url": "https://it.wikipedia.org/wiki?curid=3540762", "title": "Bajc", "text": ""}
{"id": "3540765", "revid": "287204", "url": "https://it.wikipedia.org/wiki?curid=3540765", "title": "Mahakasyapa", "text": ""}
{"id": "3540767", "revid": "767487", "url": "https://it.wikipedia.org/wiki?curid=3540767", "title": "La bella di Lodi (film)", "text": "La bella di Lodi \u00e8 un film del 1963 diretto da Mario Missiroli e interpretato da Stefania Sandrelli, al tempo diciassettenne. \u00c8 l'unico film firmato da Missiroli, regista prettamente teatrale.\n\u00c8 tratto dalla prima versione del 1960, pubblicata come racconto su \"Il Mondo\", del romanzo omonimo di Alberto Arbasino, autore assieme a Missiroli della sceneggiatura.\nTrama.\nRoberta e Franco si sono conosciuti in maniera occasionale su una spiaggia vicino a Marina di Pietrasanta in un pomeriggio d'estate. I due intraprendono una relazione che li porta in varie localit\u00e0 del nord Italia: Modena, Bologna, Venezia e Lodi. La ragazza arriva a vivere per qualche tempo in un motel d'autostrada pur di stare vicina al suo amante nel vano tentativo di \"plasmarlo\" ed introdurlo cos\u00ec nel mondo borghese dell'imprenditoria e farne un manager commerciale nel settore delle automobili.\nCritica.\n\"il Morandini\" cos\u00ec recensisce la \"storia d'amore tra una ricca, energica agraria del Lodigiano e una lenza di meccanico cremonese\":"}
{"id": "3540768", "revid": "1991", "url": "https://it.wikipedia.org/wiki?curid=3540768", "title": "Mah\u0101kassapa", "text": ""}
{"id": "3540772", "revid": "3115", "url": "https://it.wikipedia.org/wiki?curid=3540772", "title": "B\u00e1torove Kosihy", "text": "B\u00e1torove Kosihy (in ungherese \"B\u00e1torkeszi\") \u00e8 un comune della Slovacchia facente parte del distretto di Kom\u00e1rno, nella regione di Nitra."}
{"id": "3540774", "revid": "287204", "url": "https://it.wikipedia.org/wiki?curid=3540774", "title": "Batorove Kosihy", "text": ""}
{"id": "3540777", "revid": "1714743", "url": "https://it.wikipedia.org/wiki?curid=3540777", "title": "Federico di Sassonia-Altenburg (1801-1870)", "text": "Biografia.\nFederico era figlio del Duca Federico di Sassonia Hildburghausen ( dal 1826 Duca di Sassonia-Altenburg), e di sua moglie CArlotta di Meclemburgo-Strelitz. Per distinguerlo dal padre, venne spesso chiamato \"il pi\u00f9 giovane\". Fu fratello dei Duchi Giuseppe e Giorgio, cos\u00ec come di Teresa, Regina di Baviera, con cui era cresciuto. Dal 1816 venne educato, insieme al fratello Edoardo, nel villaggio svizzero di Hofwil, presso l'Istituto di Philipp Emanuel von Fellenberg. \nIl 25 giugno 1834, Federico si fidanz\u00f2 a Londra con Lady Maria Alathea Beatrice Talbot (1815\u20131858), figlia di John Talbot, quindicesimo Conte di Shrewsbury. La cerimonia venne organizzata dalla Regina Adelaide, originaria al pari di Federico della Turingia meridionale, in presenza di numerosi membri dell'aristocrazia europea. Re Luigi di Baviera, cognato del fidanzato, confer\u00ec alla cattolica Lady Maria Alathea il titolo di \"Altezza serenissima\", in qualit\u00e0 di \"Principessa di Baviera\". Ma il matrimonio non venne mai celebrato. Federico mor\u00ec celibe, e Mary Talbot spos\u00f2 nel 1839 il Principe Filippo Andrea Doria-Pamfili-Landi (1813\u20131876).\nNonostante nel 1826 la corte ducale si fosse spostata da Hildburghausen ad Altenburg, Federico rimase ad Hildburghausen sino al 1849 con suo fratello Giorgio e sua sorella Carlotta, che s'era separata dal marito, nella cosiddetta Bechmannschen Haus. In seguito si trasfer\u00ec nel Castello di Hummelshain. Sebbene nel 1826 fosse stato nominato capitano, Federico condusse una vita da privato cittadino, dedicandosi alla cura dei poveri. Egli \u00e8 sepolto nella cripta principesca di Altenburg."}
{"id": "3540783", "revid": "3115", "url": "https://it.wikipedia.org/wiki?curid=3540783", "title": "Bodza", "text": "Bodza (in ungherese \"Bogya\") \u00e8 un comune della Slovacchia facente parte del distretto di Kom\u00e1rno, nella regione di Nitra."}
{"id": "3540785", "revid": "223320", "url": "https://it.wikipedia.org/wiki?curid=3540785", "title": "Tamazula (Durango)", "text": ""}
{"id": "3540792", "revid": "3115", "url": "https://it.wikipedia.org/wiki?curid=3540792", "title": "Bodzianske L\u00faky", "text": "Bodzianske L\u00faky (in ungherese \"Bogyar\u00e9t\") \u00e8 un comune della Slovacchia facente parte del distretto di Kom\u00e1rno, nella regione di Nitra."}
{"id": "3540793", "revid": "287204", "url": "https://it.wikipedia.org/wiki?curid=3540793", "title": "Bodzianske Luky", "text": ""}
{"id": "3540796", "revid": "1991", "url": "https://it.wikipedia.org/wiki?curid=3540796", "title": "Kashyapa", "text": ""}
{"id": "3540797", "revid": "1991", "url": "https://it.wikipedia.org/wiki?curid=3540797", "title": "Kassapa", "text": ""}
{"id": "3540800", "revid": "1573940", "url": "https://it.wikipedia.org/wiki?curid=3540800", "title": "Yogetor", "text": "Yogetor \u00e8 un genere di ragni appartenente alla famiglia Salticidae.\nDistribuzione.\nLe due specie oggi note di questo genere sono state rinvenute in Tanzania e in Etiopia.\nTassonomia.\nA dicembre 2010, si compone di due specie:"}
{"id": "3540801", "revid": "1632387", "url": "https://it.wikipedia.org/wiki?curid=3540801", "title": "Hoodoo Gurus", "text": "Gli Hoodoo Gurus sono un gruppo rock australiano.\nStoria degli Hoodoo Gurus.\nSi \u00e8 formato a Sydney nel 1981, composto da Dave Faulkner (cantante, autore e chitarrista), Richard Grossman (basso), Mark Kingsmill (batteria), e Brad Shepherd (chitarra).\nEbbero successo soprattutto nella met\u00e0 degli anni 80.\nDopo lo scioglimento del 1997, si sono riformati nel 2003."}
{"id": "3540802", "revid": "125535486", "url": "https://it.wikipedia.org/wiki?curid=3540802", "title": "Sin With Sebastian", "text": "Biografia.\nIl successo per Sin With Sebastian \u00e8 arrivato nel 1995 con il singolo \"Shut Up (and Sleep with Me)\", col quale ha conquistato la prima posizione in Spagna, Austria, Finlandia, e Messico, oltre a ottime posizioni in altri Paesi.\nSin With Sebastian ha prodotto tre singoli e un album tra il 1995 e il 1997. Dopo dieci anni di silenzio ha ripreso a incidere, insieme al chitarrista Tom Steinbrecher, col quale ha prodotto il singolo \"Fuck You (I am in Love)\". Al singolo \u00e8 seguito l'album \"Punk Pop! EP\" nel giugno del 2008 e \"Punk Pop! 2 EP\" nel luglio del 2010.\nNel 2011 Sin With Sebastian ha scritto e prodotto un singolo per la ex pornostar Dolly Buster."}
{"id": "3540804", "revid": "181699", "url": "https://it.wikipedia.org/wiki?curid=3540804", "title": "La bella di Lodi (romanzo)", "text": "La bella di Lodi \u00e8 un romanzo di Alberto Arbasino pubblicato nel 1972. Fu fra i finalisti del Premio Campiello di quell'anno.\nUna prima versione del romanzo era stata pubblicata da Arbasino nel 1960, come racconto, quindi con sviluppo non completamente definito, sulle pagine de \"Il Mondo\". Da esso fu tratto nel 1963 il film omonimo \"La bella di Lodi\", interpretato da Stefania Sandrelli.\nScritto con stile sperimentale, il testo \u00e8 infarcito di locuzioni gergali e dialettali.\nSoggetto.\nIl romanzo, ambientato negli anni sessanta del \"boom economico\", narra la storia di Roberta, giovane possidente della borghesia lodigiana invaghitasi di Franco, un meccanico in servizio con l'A.C.I. sull'autostrada del Sole conosciuto casualmente su una spiaggia della Versilia in un pomeriggio d'estate.\nMentre lei viene descritta come vulcanica imprenditrice del settore agroalimentare, orfana dei genitori ed allevata dai nonni, amante della bella vita, con studi compiuti a Milano e vacanze all'estero nei luoghi frequentati dal jet set, lui \u00e8 il classico \"tipo abbastanza convenzionale del ragazzaccio italiano brutto/bello dritto/stronzo coi capelli lunghi e le braccia grosse, vestito come viene viene, ma coi suoi jeans stretti da pifferaio.\" (dal secondo capitolo).\nLa loro storia d'amore si trasciner\u00e0 stancamente - ma ravvivata dalla forte attrazione sessuale - nel vano tentativo di lei di porsi come una sorta di \"pigmalione\" nei confronti del rozzo giovane meccanico al fine di farne un moderno manager di successo dell'allora in espansione settore automobilistico."}
{"id": "3540806", "revid": "3115", "url": "https://it.wikipedia.org/wiki?curid=3540806", "title": "Brestovec (Nitra)", "text": "Brestovec (in ungherese \"Szilas\") \u00e8 un comune della Slovacchia facente parte del distretto di Kom\u00e1rno, nella regione di Nitra."}
{"id": "3540807", "revid": "729019", "url": "https://it.wikipedia.org/wiki?curid=3540807", "title": "Fernand Fayolle", "text": "Professionista dal 1928 al 1935, partecip\u00f2 a sei Tour de France e alla prima edizione della Vuelta a Espa\u00f1a. Nel corso della sua carriera ottenne quattro affermazioni, tutte in corse francesi."}
{"id": "3540809", "revid": "3115", "url": "https://it.wikipedia.org/wiki?curid=3540809", "title": "B\u00fa\u010d", "text": "B\u00fa\u010d (in ungherese \"B\u00facs\") \u00e8 un comune della Slovacchia facente parte del distretto di Kom\u00e1rno, nella regione di Nitra."}
{"id": "3540813", "revid": "1573940", "url": "https://it.wikipedia.org/wiki?curid=3540813", "title": "Pteralopex taki", "text": "Pteralopex taki () \u00e8 un pipistrello appartenente alla famiglia degli Pteropodidi, endemico delle Isole Salomone.\nDescrizione.\nDimensioni.\nPipistrello di medie dimensioni, con la lunghezza dell'avambraccio tra 112,8 e 122,8\u00a0mm e un peso fino a 351\u00a0g.\nAspetto.\nLa pelliccia \u00e8 relativamente corta e sparsa. Il colore del corpo \u00e8 bruno-olivastro, le parti ventrali sono pi\u00f9 chiare, cosparse densamente di peli dorati. La superficie dorsale degli arti inferiori \u00e8 ricoperta di peli. Il muso \u00e8 lungo ed affusolato, gli occhi sono grandi con l'iride rosso-arancione. Le orecchie sono corte e marroni chiare. Le parti ventrali delle membrane alari sono biancastre e ricoperte di macchie scure, che diventano pi\u00f9 dense nella parte posteriore. \u00c8 privo di coda, mentre l'uropatagio \u00e8 ridotto ad una sottile membrana lungo la parte interna degli arti inferiori.\nBiologia.\nComportamento.\nSi rifugia in piccoli gruppi all'interno delle cavit\u00e0 di grandi alberi della specie \"Ficus\". Vola normalmente al disotto della volta forestale.\nAlimentazione.\nSi nutre di frutti e fiori di specie native di \"Ficus\", Ngali e \"Barringtonia edulis\".\nDistribuzione e habitat.\nQuesta specie \u00e8 diffusa sulle isole della Nuova Georgia e Vangunu, nelle Isole Salomone. Recentemente \u00e8 stata osservata anche sull'isola di Kolombangara dove era ritenuta estinta.\nVive nelle foreste mature umide di pianura.\nStato di conservazione.\nLa IUCN Red List, considerato l'Areale ristretto e frammentato e il continuo degrado del proprio habitat, classifica \"P. taki\" come specie in pericolo (EN)."}
{"id": "3540817", "revid": "3115", "url": "https://it.wikipedia.org/wiki?curid=3540817", "title": "Chot\u00edn", "text": "Chot\u00edn (in ungherese \"Het\u00e9ny\") \u00e8 un comune della Slovacchia facente parte del distretto di Kom\u00e1rno, nella regione di Nitra."}
{"id": "3540818", "revid": "92920", "url": "https://it.wikipedia.org/wiki?curid=3540818", "title": "Effetto paradosso", "text": "In medicina con effetto paradosso si intende la produzione, da parte di un principio attivo, di effetti indesiderati e opposti rispetto a quelli previsti, o anche diversi rispetto a quelli ottenuti alla prima assunzione del principio.\nBenzodiazepine.\nLe benzodiazepine possono produrre una stimolazione paradossa, con maggior frequenza in soggetti ansiosi, anziani e bambini. I sintomi possono includere eccitamento, ansia, irritabilit\u00e0 e comportamenti violenti.\nAntidepressivi.\nGli antidepressivi influiscono negativamente sulla salute dei processi regolati dalla serotonina, come coagulazione, digestione, riproduzione e sviluppo. Possono pertanto causare problemi nello sviluppo infantile, nella produzione di spermatozoi, nella stimolazione sessuale e favorire emorragie, problemi digestivi e ictus nei pazienti anziani."}
{"id": "3540819", "revid": "287204", "url": "https://it.wikipedia.org/wiki?curid=3540819", "title": "Chotin", "text": ""}
{"id": "3540825", "revid": "41438620", "url": "https://it.wikipedia.org/wiki?curid=3540825", "title": "Stazione di Vaioni", "text": ""}
{"id": "3540831", "revid": "3115", "url": "https://it.wikipedia.org/wiki?curid=3540831", "title": "\u010calovec", "text": "\u010calovec (in ungherese \"Megyercs\") \u00e8 un comune della Slovacchia facente parte del distretto di Kom\u00e1rno, nella regione di Nitra."}
{"id": "3540832", "revid": "287204", "url": "https://it.wikipedia.org/wiki?curid=3540832", "title": "Calovec", "text": ""}
{"id": "3540833", "revid": "599013", "url": "https://it.wikipedia.org/wiki?curid=3540833", "title": "Museo storico militare", "text": ""}
{"id": "3540835", "revid": "2223993", "url": "https://it.wikipedia.org/wiki?curid=3540835", "title": "Teen Wolf (serie televisiva)", "text": "Teen Wolf \u00e8 una serie televisiva statunitense di genere fantasy, ispirata al film \"Voglia di vincere\" del 1985, trasmessa dal 5 giugno 2011 al 24 settembre 2017 su MTV per un totale di cento episodi, suddivisi in sei stagioni.\nTrama.\nScott McCall \u00e8 uno studente del liceo che vive nella citt\u00e0dina di Beacon Hills, in California. La vita di Scott cambia drasticamente quando viene morso da un lupo mannaro Alfa, durante un'uscita di notte nel bosco con il suo migliore amico Stiles Stilinski. Dopo aver scoperto di essere diventato un lupo mannaro Scott \u00e8 costretto a ricercare un equilibrio tra la sua nuova identit\u00e0, fonte di molti pericoli, e la sua vita da adolescente. In questo viene aiutato da Stiles, Derek, Allison - suo primo amore -, Lydia e Alan Deaton veterinario e suo datore di lavoro. Lungo la sua strada incontrer\u00e0 nuovi amici e rivali che lo renderanno un licantropo pi\u00f9 forte e una persona migliore.\nPrima stagione.\nScott McCall \u00e8 uno studente, non popolare, della Beacon Hills High School. Una notte per\u00f2, insieme al suo migliore amico Stiles Stilinski, decide di inoltrarsi nel bosco alla ricerca di un cadavere che \u00e8 ricercato dalla polizia - poich\u00e9 il padre di Stiles, Noah Stilinski, \u00e8 lo sceriffo della polizia di Beacon Hills e Stiles, che ha l'abitudine di intercettare le telecomunicazioni che arrivano al padre, decide di andare alla ricerca del corpo insieme al suo fidato amico -. Dopo essere stato scoperto da suo padre ad ascoltare la discussione, Stiles, fermato dal padre,ritorna a casa mentre Scott rimane da solo nel bosco senza una torcia e avendo l'Arma. Dopo essersi smarrito, Scott perde l'inalatore e tenta di ritrovarlo ma, per via del buio, inciampa e cade trovando una met\u00e0 del cadavere scomparso. In quello stesso momento appare una creatura mostruosa che attacca Scott mordendolo sul fianco : la creatura che l'ha morso era un Lupo Mannaro. Scott corre a pi\u00f9 non posso e da quel momento - dopo aver capito che qualcosa in lui \u00e8 cambiata - \u00e8 costretto a cercare un equilibrio tra il suo istinto da Lupo Mannaro e la sua vita da adolescente; in questo viene aiutato da Stiles e da Derek Hale, un misterioso Licantropo. Grazie alle sue nuove doti, Scott conquista il ruolo di capitano della squadra di Lacrosse, scatenando la rabbia e la gelosia di Jackson Whittemore, il ragazzo pi\u00f9 popolare e ricco della scuola che fino ad allora era il capitano della squadra. A Beacon Hills vi si trasferisce Allison Argent e Scott s'innamora di lei ma ben presto scopre che la famiglia della ragazza caccia i Licantropi da secoli. Secondo la leggenda infatti serve dell'argento per uccidere un Licantropo, ma la verit\u00e0 \u00e8 che l'origine di quest'ultima deriva solamente dal cognome della famiglia Argent, che in francese significa \"argento\". I due decidono di stare comunque insieme ma Scott si alleer\u00e0 poi con Derek per sfuggire agli Argent, in particolare a Kate, zia di Allison ed ex fidanzata di Derek. Scott e Derek hanno inoltre intenzione di scoprire chi \u00e8 il misterioso Alfa, il Licantropo che ha morso Scott e che ha ucciso Laura Hale, la sorella di Derek, in modo che Derek possa diventare Alfa e vendicare sua sorella. Peter Hale, zio di Derek, rimasto in un'apparente stato catatonico per anni in seguito all'incendio che ha ucciso la famiglia di Derek, si \"risveglia\" rivelando che \u00e8 lui l'Alfa e dunque cerca di radunare il suo branco formato da Scott e Derek, mordendo in seguito Lydia Martin, migliore amica di Allison e cotta storica di Stiles, la sera del ballo d'inverno. Nel frattempo Allison scopre il segreto della sua famiglia e la vera natura di Scott. Insieme alla zia, Allison si appresta in una battuta di caccia vicino a casa di Derek, e l\u00ec quest'ultimo viene colpito dalle frecce scagliate da lei, spinta dalla cattiva zia Kate, la quale a sua volta spara a Derek e minaccia di uccidere Scott. A fermare Kate \u00e8 il padre di Allison, Chris Argent, che fa confessare alla sorella che l'incendio in cui era morta la famiglia di Derek era stato causato da lei e quindi Kate ha infranto il codice degli Argent : in quel momento Kate viene rapita da Peter che la uccide squarciandole la gola davanti ad Allison. Quest'ultima viene minacciata da Peter, ma per proteggerla entreranno in gioco Scott e Derek. Dopo una breve battaglia i due licantropi Beta riescono a portare fuori l'Alfa; una volta fuori dall'abitazione, il corpo di Peter viene bruciato da Jackson e Stiles tramite delle bombe chimiche costruite da Lydia. Peter finisce a terra e Derek gli squarcia la gola, uccidendolo e diventando l'Alfa. La sua prima azione come tale \u00e8 donare il morso a Jackson, che lo bramava dall'inizio della stagione, quando ha scoperto la natura sovrannaturale di Scott.\nSeconda stagione.\nQualche settimana dopo gli eventi della prima stagione, Lydia si risveglia e viene dimessa dall'ospedale per\u00f2 non si trasforma in Licantropo perch\u00e9 \u00e8 stranamente immune, ma il morso di Peter Hale le lascia il segno. Peter, infatti, comparendo nei sogni e nelle visioni di Lydia, riuscir\u00e0 a persuaderla a resuscitare il suo corpo, anche se al contempo stesso in Lydia comincer\u00e0 a risvegliarsi qualcosa. Intanto durante il funerale di Kate Argent compare Gerard, il nonno di Allison.\nIntanto Derek crea un proprio branco formato dai tre studenti : Isaac Lahey, Erica Reyes e Vernon Boyd e si allea con Scott per fronteggiare la minaccia di una creatura a loro sconosciuta. Dopo varie vicende scoprono che la creatura si chiama Kanima, una bestia che si trasforma in una specie di lucertola che continua ad uccidere le persone senza un motivo apparente. Con l'aiuto di Allison si scopre l'identit\u00e0 del Kanima: Jackson. Scoprono anche che la bestia non uccide a suo piacimento ma cerca un padrone che gli indichi le vittime da uccidere e che quindi visto che ha gi\u00e0 ucciso un padrone lo ha gi\u00e0 trovato. Inoltre il L'anima da umano, ovvero quando \u00e9 Jackson non ricorda la trasformazione n\u00e9 ci\u00f2 che ha fatto. Gli Argent scoprono l'esistenza della nuova bestia assassina e, con l'aiuto di Gerard, provano varie volte ad ucciderla. Scott riesce a scoprire chi controlla il Kanima: Matt, uno studente rimasto vittima di un annegamento nel 2006. Durante una festa a casa del coach, alcuni membri della squadra di nuoto l'avevano lanciato in piscina e Matt non sapeva nuotare, perci\u00f2 ha fatto uccidere i membri della squadra di nuoto dal Kanima che infatti assume le stesse paure del padrone, in questo caso dell'acqua; ci\u00f2 ha portato Scott sulle loro tracce. Scott e Derek vogliono occuparsene entrambi ma Gerard persuade in privato Scott a lasciare a lui il compito di uccidere Matt e il Kanima, dicendogli che in quel momento i suoi amici avevano un grande bisogno di lui. Gerard in realt\u00e0 vuole uccidere Matt per prendere il controllo del Kanima e poter cos\u00ec curarsi dal cancro facendosi mordere da Derek. A sentire la conversazione, per\u00f2, c'\u00e8 Derek in persona, che si stupisce del comportamento di Scott. Gerard porta Matt in un fiume e lo affoga. Ad assistere di nascosto alla scena c'\u00e8 Peter Hale, che rimane sbalordito quando Gerard tende la mano al Kanima, diventando il suo nuovo padrone.\nDerek morde accidentalmente in uno scontro, Victoria Argent, la madre di Allison, che stava cercando di uccidere Scott per via della relazione con la figlia. Non potendo accettare di vivere da Lupo, la donna chiede al marito Chris di pugnalarla durante la luna piena seguendo anche il codice della famiglia - se un cacciatore viene morso deve perdere la vita alla prima luna piena. Quando la notizia giunge ad Allison lei decide, condizionata dal nonno Gerard, di vendicarla uccidendo Derek : inizia catturando Boyd ed Erica per consegnarli a Gerard. Quest'ultimo comanda a Jackson il suicidio per farlo rinascere come Kanima alato e con l'aiuto di Allison riesce a catturare Derek. Con lui ci sono anche Scott, Chris e Peter. Tutti quanti si radunano in un parcheggio sotterraneo, dove Gerard svela il suo piano: ha intenzione di trasformarsi in Licantropo poich\u00e9 sta per morire di cancro. Con l'aiuto di Scott, Gerard viene morso da Derek. Scott, per\u00f2, aveva scambiato le pillole per il cancro di Gerard con delle pillole al sorbo degli uccellatori, che rigettano il morso del Lupo Mannaro. In agonia, l'anziano Gerard ordina a Jackson di uccidere tutti i presenti, ma in quel momento arrivano Stiles e Lydia con la jeep. Lydia mostra a Jackson la chiave di casa sua, portando il ragazzo a ricordare di avergliela data durante la loro prima volta insieme, suscitando la gelosia di Stiles, perdutamente innamorato di Lydia. In quel momento di debolezza, Derek e Peter uccidono Jackson, facendo scomparire il suo lato Kanima, e il ragazzo poco dopo rinasce Lupo Mannaro. La stagione termina con Derek e i membri del suo branco che scoprono che un branco di Alfa \u00e8 in citt\u00e0: questo \u00e8 il vero motivo per cui Derek li ha scelti.\nTerza stagione.\nPrima parte.\nScott e i suoi amici devono vedersela con un branco di Alfa arrivato in citt\u00e0, guidato dal potente Deucalion, che ha rapito Boyd, Erica e Cora, la sorella di Derek creduta morta anni addietro. L'Alfa vuole che Derek uccida uno dei membri del suo branco per poi entrare a far parte del suo branco. Erica \u00e8 gi\u00e0 morta e il piano di Deucalion fallisce, perch\u00e9 Derek riesce a salvare Boyd e la sorella, con l'aiuto di Scott e Isaac. Nel frattempo a Beacon Hills arriva un omicida seriale, un Druido Oscuro chiamato Darach, che si rivela essere la professoressa Jennifer Blake. Derek creder\u00e0 di trovare il vero amore, innamorandosi di lei. Stiles scoprir\u00e0 uno schema per le vittime del Darach : l'omicida uccide tre vittime per ognuna di cinque categorie: vergini, guerrieri, guaritori, filosofi e guardiani (genitori o tutori). Durante uno scontro tra Derek e Kali, la femmina Alfa del branco di Deucalion, quest'ultima, con l'aiuto dei gemelli del suo branco, Ethan e Aiden, fa in modo che Derek uccida Boyd. La vera identit\u00e0 di Jennifer viene a galla mentre cerca di uccidere Lydia, che si scopre di essere una Banshee, e Derek deluso ancora una volta, la costringe a guarire la sorella, avvelenata con il vischio dalla stessa Jennifer, perch\u00e9 Derek si schieri dalla sua parte contro gli Alfa. Jennifer rivela a Derek di essere stata uccisa da Kali, che voleva unirsi a Deucalion, Ennis e i gemelli. Ma lei \u00e8 sopravvissuta grazie al Nemeton, l'albero che convoglia tutte le energie telluriche e magiche che scorrono sotto Beacon Hills, e anche grazie al sacrificio umano che lo ha risvegliato, il cui autore fu involontariamente un adolescente Derek, il cui primo amore della sua vita, Page, muore tra le sue braccia a causa del morso di un Lupo Mannaro. Il branco ingaggia con gli Alfa una battaglia all'interno dell'ospedale, sempre a causa di Jennifer che poi rapisce Melissa, la madre di Scott, lo sceriffo Stilinski e Chris Argent, per usarli come il sacrificio finale. Sotto suggerimento di Deaton, Scott, Allison e Stiles si sottopongono a un pericoloso rituale per trovare i rispettivi genitori, chiusi all'interno del Nemeton. Jennifer poi uccide Kali e riduce in fin di vita i gemelli, dopodich\u00e9 con Derek, che ha rinunciato al suo potere di Alfa per salvare Cora, affronta Deucalion e Scott, che durante lo scontro scopre di essere un \"Vero Alfa\", perch\u00e9 grazie alla sola forza di volont\u00e0 e al suo coraggio pu\u00f2 diventare un Alfa senza bisogno di uccidere un altro Licantropo del suo branco. Scott, Allison e Stiles salvano i loro genitori, mentre Deucalion uccide Jennifer, che verr\u00e0 finita da Peter. Derek e Cora lasciano la citt\u00e0, mentre Scott e i suoi amici cercano di tornare alla normalit\u00e0.\nSeconda parte.\nLa seconda parte della terza stagione vede l'introduzione della mitologia sovrannaturale giapponese. L'apertura nel mondo soprannaturale fatta da Scott, Stiles e Allison al termine della prima parte di stagione per salvare i genitori dal Darach determiner\u00e0 ora delle conseguenze. Aiden ed Ethan tornano Omega e cercano in tutti i modi di entrare nel branco di Scott. Nella scuola di Beacon Hills arriva una nuova ragazza, Kira Yukimura, per cui Scott avr\u00e0 una cotta, dopo aver rotto con Allison, e che poi si riveler\u00e0 essere una Kitsune. Scott, Allison e Stiles continuano ad avere incubi, dopo essere rimasti traumatizzati dalla \"morte e poi risurrezione\". Mentre salvano un Coyote Mannaro che non \u00e8 altro che una ragazza scomparsa anni prima, Malia Tate, Allison vede la zia Kate tormentarla ovunque, Scott non riesce pi\u00f9 a controllare la sua trasformazione, mentre Stiles continua a sognare un Nogitsune che gli pone sempre lo stesso indovinello - \"Tutti ce l'hanno ma nessuno pu\u00f2 perderla\u2026 Che cos'\u00e8?\" - cos\u00ec lui impazzisce e viene posseduto da un demone, lo stesso Nogitsune (anche chiamato il Kitsune Oscuro), che ordina la morte di Allison. Successivamente si crede che Stiles abbia la stessa malattia della madre, ma poi in realt\u00e0 si rivela solo posseduto, a tal punto che suo padre lo fa ricoverare a Eichen House, un inquietante ospedale psichiatrico. Qui Stiles si separa dalla parte posseduta, che continua comunque ad indossare il suo volto. Il Nogitsune prende il controllo degli Oni grazie all'ultima coda rubata a Noshiko Yukimura, la madre di Kira, e due Oni esueguno l'ordine di uccidere Allison. Lydia ne prevede la morte grazie ai suoi poteri da Banshee ma solo qualche secondo prima e per la disperazione grida il nome dell'amica in modo da Banshee. Isaac e il signor Argent, ancora devastati dalla morte di Allison, scoprono grazie ad un indizio lasciato da Allison, che per gli Oni l'argento \u00e8 come veleno. Alla fine il Nogitsune viene morso da Scott e poi essere trafitto dalla katana di Kira e venendo successivamente intrappolato da Isaac nel cofanetto di legno del Nemeton - albero che attira ogni essere sovrannaturale vicino e che si fa trovare solo da essi - col triskelion. Malia arriva a Beacon Hills, comincia a frequentare la scuola e Scott e Stiles le danno una mano nell'imparare a gestire la trasformazione. Alla fine della terza stagione Derek viene rapito dalla rediviva cacciatrice Kate Calavera.\nQuarta stagione.\nLa quarta stagione inizia due mesi dopo la fine della terza stagione. Il branco si reca in Messico per salvare Derek, che a quanto pare \u00e8 stato portato l\u00ec da Kate. Scott, torturato dalla famiglia di cacciatori dei Calavera, viene a sapere che Kate, in seguito al graffio di Peter, \u00e8 sopravvissuta e si \u00e8 trasformata in un giaguaro mannaro. Derek viene ritrovato, ma per colpa di un rituale eseguito da Kate nella chiesa La Iglesia, \u00e8 tornato ragazzo. Scott trasforma un giovane ragazzo del liceo, Liam Dumbar, in un beta del suo branco e lo aiuta a controllare i suoi poteri. Nel frattempo un nuovo pericolo incombe su Beacon Hills: una lista nera di creature sovrannaturali con le rispettive taglie in milioni di dollari. Qualsiasi persona pu\u00f2 uccidere una delle creature e ricevere il pagamento, sovvenzionato da un certo Benefattore, il quale utilizza i 117 milioni di dollari rubati a Peter dalla cripta degli Hale. Deaton va a trovare a Eichen House un misterioso personaggio, Valack, che rivela di avere un terzo occhio sulla fronte e gli mostra qualcosa che lo stordisce e fa cadere privo di sensi e viene poi salvato da Lydia, che in seguito riesce a sbloccare la lista e a riconoscere molti esseri soprannaturali, tra i quali vi \u00e8 il vicesceriffo Jordan Parrish. Ad aggravare il tutto, le famiglie dei ragazzi hanno molti problemi economici e Scott viene tentato dal non restituire i soldi a Peter e darli a Melissa e allo sceriffo Stilinski. Scott e gli altri riescono a liberarsi di alcuni killer professionisti, ma il numero degli aspiranti milionari cresce continuamente. Alla fine si scopre che il Benefattore non \u00e8 altri che Meredith, una paziente di Eichen House -che \u00e8 anche una Banshee- che ha usato il sorvegliante Brunski per rubare i soldi, diffondere la lista nera con le taglie e inscenare il suo suicidio. La ragazza \u00e8 stata motivata a creare la lista dopo aver ascoltato i pensieri di un sociopatico Peter durante il coma in seguito all'incendio di casa Hale e all'urlo di Lydia nel tunnel a Oak Creek.Malia scopre, nel frattempo, che Peter \u00e8 suo padre e perci\u00f2 lascia Stiles colpevole di non averle detto la verit\u00e0. Derek, tornato adulto, non riesce a recuperare i poteri, cos\u00ec ingaggia la mercenaria Braeden perch\u00e9 catturi Kate, e nel frattempo i due hanno una relazione. Kira e Scott cercano di avere un primo appuntamento, ma vengono rapiti da Kate e dai suoi Berserker e portati in Messico, alla Iglesia. Scott viene dunque trasformato in un Berserker, una creatura disposta ad uccidere chiunque gli capiti a tiro. Il branco si mette in viaggio per trovare e salvare Scott e Kira, ma Lydia rimane bloccata a Beacon Hills da un Berserker di Kate. Insieme a Stiles, Liam e Malia, raggiungono il Messico anche Derek, Braeden e Peter, il quale ha fatto un patto con Kate per uccidere Scott. Quest'ultimo attacca e ferisce i suoi amici, ma grazie alla forza di volont\u00e0 da vero alfa riesce a liberarsi della maschera da Berserker. Derek viene ferito gravemente da un Berserker durante la sparatoria alla quale partecipano anche i Calavera e Chris, i quali cercano di uccidere Kate senza riuscire nell'impresa. Braeden lascia ogni speranza quando vede Derek esalare l'ultimo respiro. Il licantropo, per\u00f2, non \u00e8 morto, ma si \u00e8 trasformato completamente in lupo come era in grado di fare sua madre Talia. Scott, intanto, affronta e sconfigge Peter, il quale viene rinchiuso insieme al dottor Valack in una cella della Eichen House.\nQuinta stagione.\nPrima parte.\nLa quinta stagione inizia con Lydia che cerca di scappare da Eichen House e che ha finalmente sviluppato i suoi poteri da Banshee, ma quando \u00e8 vicina al cancello vede Aiden (che poi si riveler\u00e0 essere il dottor Valack) e viene bloccata. Scott, Stiles, Malia, la stessa Lydia, Kira e Liam affrontano dei nuovi nemici, i Dottori del Terrore, che rapiscono e trasformano geneticamente degli adolescenti in chimere (incroci tra lupi mannari e altre specie). In seguito il branco si disgrega a causa delle macchinazioni di Theo Raeken, che i Dottori hanno trasformato da ragazzino in un coyote mannaro, ma i ragazzi si chiariscono e tornano assieme. Nel frattempo Lydia viene rinchiusa dalla madre a Eichen House e il dottor Valack le trapana la testa per amplificare i suoi poteri. Il branco si allea temporaneamente con le chimere per salvare Lydia, ma restano bloccati all'interno finch\u00e9 il vicesceriffo Parrish, che ha scoperto di essere un Segugio Infernale, va in loro soccorso e permette a Stiles di salvare Lydia. \nSeconda parte.\nAlla vigilia del loro ultimo anno, Scott McCall ed i suoi amici si trovano di fronte alla possibilit\u00e0 di un futuro senza l'un l'altro, una nuova fase della loro vita che li potrebbe portare in direzioni diverse, nonostante le migliori intenzioni. Ma le forze esterne stanno gi\u00e0 tramando per impedire che i protagonisti vedano mai il diploma. I Dottori del Terrore, ricreano la B\u00eate du Gevaud\u00e0n usando il DNA di Mason Hewitt, un amico di Liam, e quello di Sebasti\u00e9n Valet, antenato degli Argent. Malia chiede aiuto a Braeden perch\u00e9 sua madre Corinne, la famigerata Lupa del Deserto \u00e8 tornata in citt\u00e0 allo scopo di uccidere la figlia e riprendersi i suoi poteri. Theo ordina a Hayden, Tracey e gli altri di rapire Deucalion per capire come sconfiggere Scott una volta per tutte, dopodich\u00e9 l'alfa, su suo suggerimento, lo induce a fare fuori i membri del suo branco, tranne Hayden e Corey che sono scappati per schierarsi con Scott. La Bestia uccide numerose persone e in seguito si scopre chi \u00e8; Chris chiede aiuto a suo padre Gerard, mentre Noshiko e Ken portano Kira in New Mexico, perch\u00e9 delle creature, le Skinwalkers, la aiutino a gestire la Kitsune che \u00e8 in lei; Scott, Jordan, Chris e Gerard sconfiggono la Bestia che si \u00e8 ribellata ai Dottori uccidendoli, in seguito Scott rivela a Gerard che si \u00e8 preso nuovamente gioco di lui, sapendo che il suo vero intento era di appoggiare i piani di distruzione dei Dottori per vendicarsi dei torti subiti. Intanto Malia e Braeden sconfiggono la Lupa del Deserto, che ha agito in combutta con Theo per distruggere il branco di Scott, mentre il misterioso alfa usato dai Dottori per i loro esperimenti, si risveglia e lascia il laboratorio.\nSesta stagione.\nLa sesta e ultima stagione di Teen Wolf, \u00e8 ambientata negli ultimi mesi del loro ultimo anno.\nPrima parte\nScott e i suoi amici sono infatti impegnati con lo studio. I ragazzi credono di essersi finalmente liberati dei vecchi nemici, ma arrivano a Beacon Hills i \"Ghost Riders\" (detti in Italiano \"Cavalieri Fantasma\"), esseri che, venendo con le tempeste durante la \"Caccia Selvaggia\", rapiscono le anime delle persone e le cancellano dall'esistenza facendole dimenticare da tutti. Anche in questa stagione Scott e il branco cercano di salvare Beacon Hills e di ricordare e salvare Stiles Stilinski, che viene catturato dai Ghost Riders. Vedremo l'introduzione di un nuovo personaggio, un professore del liceo di Beacon Hills, Garrett Douglas, il quale si riveler\u00e0 essere l'alfa usato dai Dottori nella scorsa stagione e la ricomparsa di uno vecchio, Theo, il quale cercher\u00e0 di redimersi, stringendo un forte legame in particolare con Liam. Scott e il suo branco faranno di tutto per evitare di far finire Beacon Hills nel dimenticatoio. In questa stagione si vedr\u00e0 anche l'attaccamento tra Lydia e Stiles quando quest'ultimo dichiara di amarla in un momento cruciale. I Ghost Riders se ne vanno via con Douglas diventato uno di loro, il che \u00e8 sempre stato il suo scopo.\nSeconda parte\nScott e Lydia si apprestano a partire per il college, mentre Stiles \u00e8 a Quantico per iniziare l'addestramento come agente dell'FBI. I progetti del branco vanno di nuovo a monte quando un misterioso killer comincia a uccidere i lupi mannari, e stermina il branco di Satomi e la stessa Satomi. L'assassino \u00e8 una insegnante, Tamora Monroe, che agisce cos\u00ec per vendicarsi dei suoi colleghi e amici uccisi dalla Bestia del Gevaud\u00e0n. Gerard ritorna per sobillare i cittadini di Beacon Hills contro le creature soprannaturali, che cadono vittime anche di un'altra creatura, l'Anuk-It\u00e9, che fa impazzire di paura chiunque. Lo sceriffo Stilinski viene rimosso dal suo incarico, mentre Scott e gli altri si preparano a combattere una nuova battaglia, con al loro fianco Ethan e Jackson, che stanno insieme e vivono a Londra e in seguito vengono catturati dalla Monroe, incitando gli studenti del liceo a fare parte del suo esercito; tornano in citt\u00e0 anche Stiles, e Derek, ricercato da FBI e Interpol, poich\u00e9 indicato da Gerard come autore dei suoi crimini in giro per il mondo; la battaglia inizia all'interno della scuola, nella quale Derek e Peter vengono trasformati in statue di pietra dall'Anuk-It\u00e9 che si rafforza e sfida Scott, che, per combatterlo, si cava gli occhi con i suoi stessi artigli e riesce a sconfiggerlo grazie all'aiuto di Stiles che, con il Sorbo degli uccellatori distrugge l'Anuk-It\u00e9. Gerard, nel frattempo, spara a Kate con l'aconito giallo. Dolorante, Kate riesce a trasformarsi e ad uccidere Gerard. La Monroe riesce a fuggire e nel finale di stagione, Scott salva un giovane lupo mannaro (Alec) e lo accoglie nel suo branco, dicendogli che la guerra con i cacciatori non \u00e8 finita.\nEpisodi.\nLa prima stagione \u00e8 andata in onda in prima visione assoluta su MTV dal 5 giugno al 15 agosto 2011, la seconda dal 3 giugno al 13 agosto 2012, la terza dal 3 giugno 2013 al 24 marzo 2014, la quarta dal 23 giugno all'8 settembre 2014, la quinta dal 29 giugno 2015 all'8 marzo 2016, la sesta e ultima dal 15 novembre 2016 al 24 settembre 2017. \nIn Italia, la prima stagione \u00e8 andata in onda in prima visione assoluta su Fox dall'8 dicembre 2011 al 23 febbraio 2012, la seconda dal 13 dicembre 2012 al 17 gennaio 2013, la terza dal 29 ottobre 2013 al 27 agosto 2014, la quarta dal 25 novembre 2014 al 20 gennaio 2015, la quinta dal 2 febbraio al 14 giugno 2016, la sesta e ultima dal 2 aprile 2017 al 19 novembre 2017.\nIn chiaro, la prima stagione \u00e8 stata trasmessa su MTV dal 18 settembre al 23 ottobre 2012, la seconda dal 6 giugno all'11 luglio 2013; la terza stagione \u00e8 stata trasmessa su Rai 4 dal 2 luglio al 3 dicembre 2015, la quarta dal 14 dicembre al 29 dicembre 2016, la quinta dall'8 gennaio al 25 giugno 2018, la sesta dal 25 giugno al 6 agosto 2018. \nProduzione.\nLa serie \u00e8 il secondo adattamento televisivo del film del 1985 Voglia di vincere; una versione animata, infatti, venne trasmessa sul canale statunitense CBS nel 1986. Il creatore e produttore esecutivo della serie, Jeff Davis, immaginava di creare una serie che fosse pi\u00f9 dark, sexy e tagliente rispetto al film originale. Il desiderio di Davis era quello di creare un thriller dai toni comici, pi\u00f9 simili a quelli del film Ragazzi perduti. Una volta dato il via allo show, Davis venne fiancheggiato dal direttore australiano Russell Mulcahy, aggiungendo l'horror al progetto. Secondo Davis, tutto iniziava come un'idea di rendere omaggio al film Stand by Me, all'inizio, dove i ragazzi vanno alla ricerca di un corpo nel bosco. Venne ispirato, inoltre, dalle creature del film Il labirinto del fauno di Guillermo del Toro, giudicandole bellissime, raffinate e spaventose allo stesso tempo.\nIl cast venne annunciato a dicembre del 2010; i personaggi principali vengono interpretati da Tyler Posey, Crystal Reed, Tyler Hoechlin, Dylan O'Brien, Holland Roden e Colton Haynes. Nella terza stagione Haynes non \u00e8 presente, la Reed abbandona la serie alla fine di essa, Tyler Hoechlin abbandona il cast alla fine della quarta stagione e Arden Cho, promossa a membro regolare insieme a Shelley Hennig con l'inizio della quarta stagione, rivela che non torner\u00e0 nei panni di Kira per la sesta stagione, lasciando quindi intendere la sua uscita dal cast principale alla fine della quinta.\nIl 29 luglio 2011, \u00e8 stato distribuito il primo episodio di una miniserie intitolata Search for a Cure, pubblicata esclusivamente per il web, comprendente 6 episodi.\nNel 2021 viene annunciato un film sequel previsto per il 2022 su Paramount+\nRinnovi.\nIl 13 luglio 2011 la serie \u00e8 stata rinnovata per una seconda stagione.\nDurante il San Diego Comic-Con tenutosi Il 12 luglio 2012, la serie televisiva \u00e8 stata rinnovata una terza stagione composta da 24 episodi, divisa in due parti (12+12).\nDurante il New York Comic-Con tenutosi il 12 ottobre 2013 \u00e8 stato confermato il rinnovo per una quarta stagione, composta da 12 episodi.\nDurante il San Diego Comic-Con tenutosi il 24 luglio 2014 \u00e8 stato confermato il rinnovo per una quinta stagione, composta da 20 episodi, divisa in due parti (10+10).\nDurante il panel di Teen Wolf, tenutosi il 9 luglio 2015 al San Diego Comic-Con, \u00e8 stato confermato il rinnovo della serie per una sesta stagione, composta da 20 episodi. Il debutto, previsto per il 29 giugno 2016, \u00e8 stato rimandato al 15 novembre 2016 in seguito ad un incidente di Dylan O'Brien sul set di Maze Runner - La rivelazione .\nDurante il panel di Teen Wolf tenutosi al San Diego Comic-Con International il 21 luglio 2016, lo show runner Jeff Davis ha dichiarato che la serie si concluder\u00e0 con la sesta stagione.\nMitologia.\nLicantropi.\nI poteri di un lupo raggiungono la massima potenza durante le notti di luna piena, durante le quali avviene la trasformazione, e durante esse se non si sanno mantenere la calma possono perdere il controllo delle loro azioni. Possono essere indeboliti con lo strozzalupo, o Aconito,di cui ne esiste una particolare forma molto rara :L'Aconito Giallo,che ,dicono,sia in grando di uccidere anche un alfa,ma non \u00e8 cos\u00ec; con un'adeguata preparazione e un sufficiente autocontrollo, il licantropo riesce a mantenere integra la propria coscienza tramite un'\"ancora\", ovvero un qualcosa per il quale per il licantropo valga la pena combattere e rimanere lucido (per esempio la famiglia o il proprio amore) anche se pu\u00f2 rimanere lucido solo per un periodo limitato ma sufficente per cercare aiuto o per autosalvarsi, in quanto, dopo un tot di tempo con l'aconito in corpo muore. La prima notte di luna piena \u00e8 per un licantropo la peggiore, poich\u00e9 esso affronta la situazione per la prima volta e non sa ancora come controllarsi, rimanendo preda del proprio istinto. Ma se \u00e8 vero che durante una notte di luna piena il lupo mannaro aumenta la sua potenza, lo \u00e8 altrettanto che con le eclissi lunari esso perde tutti i suoi poteri, o con la SuperLuna in cui il lupo ha il triplo dei propri poteri.\nSe trasformato, un lupo dispone di forza e agilit\u00e0 sovrumane. Tuttavia, sia in forma mannara che umana, i licantropi mantengono alcuni poteri sovrumani, come i sensi super-sviluppati, la capacit\u00e0 di vedere al buio, la super velocit\u00e0 e la capacit\u00e0 di guarigione anche in situazioni che causerebbero la morte di un qualsiasi individuo non soprannaturale. In presenza di una creatura che soffre in modo fisico, i lupi mannari possono (tramite il contatto fisico) assumere su di s\u00e9 parte della sofferenza di quella creatura, alleviandone il dolore. Un alfa pu\u00f2, attraverso questa speciale capacit\u00e0, curare alcune condizioni mortali, a costo per\u00f2 della propria condizione di capobranco e addirittura pu\u00f2 morire. Quando invece i lupi mannari sfoderano i loro artigli, attraverso di essi sono in grado di condividere i propri ricordi con un altro lupo: per farlo, uno dei due deve prima infilare gli artigli alla base della nuca dell'altro, all'inizio della colonna vertebrale, ed attraverso questa connessione i due licantropi potranno poi condividere ricordi, immagini ed emozioni. In certi casi ( tipo ex alpha, beta esperti e pratici, etc...) Anche un beta pu\u00f2 fare questa pratica. Sembra essere possibile farlo anche se il lupo mannaro di cui un altro lupo vuole leggere i ricordi \u00e8 morto, purch\u00e9 si siano conservati gli artigli e un altro licantropo sia disponibile a innestarseli sulle dita.\nEsistono dei rituali in grado di riportare in vita un lupo mannaro morto attraverso il potere della luce lunare. Questi rituali sono possibili solo tramite la Luna di Marzo e potrebbero essere riusciti fino ad ora solo grazie al fatto che siano state delle Banshee, portali per il regno dei morti, a praticarli.\nAlcuni lupi sembrano anche possedere poteri unici, come per esempio i gemelli Ethan e Aiden, che possono fondersi in un unico corpo, generando un licantropo alfa molto pi\u00f9 potente di loro.\nI lupi fratelli, in particolare gemelli, (come Ethan e Aiden) possono sentire l'uno il dolore dell'altro.\nA volte, il morso o il graffio di un licantropo non trasforma in uno di essi, ma pu\u00f2 farti diventare qualcos'altro, a patto che rifletta la tua personalit\u00e0 interiore (per esempio Jackson diventa un Kanima, Kate diventa un Giaguaro Mannaro).\nQuando una persona beve acqua piovana dalla pozza creata dall\"impronta di una zampa di un licantropo alpha trasformato durante la luna piena, si trasforma in un demone lupo alto fino a 5 metri."}
{"id": "3540838", "revid": "1573940", "url": "https://it.wikipedia.org/wiki?curid=3540838", "title": "Mopsolodes", "text": "Mopsolodes \u00e8 un genere di ragni appartenente alla famiglia Salticidae.\nEtimologia.\nIl nome deriva dal genere Mopsus , con cui ha varie caratteristiche in comune.\nDistribuzione.\nL'unica specie oggi nota di questo genere \u00e8 stata rinvenuta in Australia (Queensland, Territorio del Nord).\nTassonomia.\nA dicembre 2010, si compone di una specie:"}
{"id": "3540839", "revid": "287204", "url": "https://it.wikipedia.org/wiki?curid=3540839", "title": "Daniele Secci", "text": "Nella sua carriera ha siglato numerosi record nazionali giovanili e conquistato la medaglia d'argento agli Europei juniores di Tallinn 2011.\nBiografia.\nGli inizi e i primi successi.\nRomano del quartiere Tiburtino, fino al 2006 ha frequentato essenzialmente le palestre, praticando il full contact.\nIn un paio d'anni \u00e8 diventato un ottimo prospetto dei lanci, stabilendo vari limiti italiani delle categorie allievi e juniores.\nNel 2010 ai campionati italiani indoor di Ancona si \u00e8 classificato secondo dietro a Marco Di Maggio e, proprio in questa gara ha superato il vecchio record nazionale indoor di Paolo Dal Soglio della categoria juniores con l'attrezzo da 7,260\u00a0kg, portandolo da 17,69 a 18,38.\nNel maggio del 2011 ha migliorato anche il record nazionale juniores outdoor con l'attrezzo da 7,260\u00a0kg con la misura di 18,27 m, inseredosi direttamente al ventisettesimo posto nelle liste italiane \"all-time\" assolute ed al secondo posto in quelle stagionali fino al mese di giugno dietro il 18,43 m del finanziere Eugenio Mannucci, stabilito il 22 maggio ad Honolulu, ma davanti al 18,09 m del quattro volte campione italiano Marco Di Maggio.\nDopo aver siglato il nuovo record italiano con l'attrezzo da 6\u00a0kg (20,61 metri) in concomitanza con la vittoria del suo secondo titolo italiano juniores, si \u00e8 apprestato a partecipare ai Campionati europei juniores di Tallinn 2011.\nLa gara di getto del peso si \u00e8 svolta il 21 luglio.\nNella mattinata ha superato il turno di qualificazione con l'ottava misura grazie ad un lancio a 18,61 metri ottenuto al secondo tentativo.\nIn serata, dopo un discreto inizio a 18,80 m era riuscito a migliorarsi fino a 19,41 m, misura che pur lasciandolo in quinta posizione gli permise di prendere parte alla finale ad otto dandogli quindi la possibilit\u00e0 di effettuare altri tre lanci.\nProprio al quinto tentativo riusc\u00ec ad arrivare alla misura di 19,73 metri, misura che lo issava al secondo posto. La risposta dell'tedesco Christian Segusch non si fece attendere: 19,80 e quindi solo bronzo per Secci.\nMa proprio all'ultima possibilit\u00e0 l'atleta romano riusc\u00ec a gettare il suo peso fino all'ottima misura di 20,45 metri, sua seconda miglior misura di sempre, riuscendo cos\u00ec a vincere l'argento avvicinando anche il leader della gara, il polacco Krzysztof Brzozowski vincitore con 20,92 m.\nCarriera assoluta (2013-).\nIl 5 marzo 2015 prende parte ai campionati europei indoor di Praga.\nAl termine delle qualificazioni si \u00e8 classificato venticinquesimo con la misura di 18,53 m, rimanendo lontano dalle posizioni utili per il passaggio in finale.\nRecord nazionali.\nSecci ha siglato vari record nazionali italiani:\nCampionati nazionali.\n2009\n2010\n2011\n2012\n2013\n2014\n2015\n2016\n2017"}
{"id": "3540840", "revid": "765341", "url": "https://it.wikipedia.org/wiki?curid=3540840", "title": "Nokia X3-02", "text": "Il Nokia X3-02 \u00e8 un telefono cellulare prodotto dall'azienda finlandese Nokia e messo in commercio nel 2010.\nQuesto \u00e8 uno dei primi dispositivi touch and type, che unisce la tastiera allo schermo touch screen."}
{"id": "3540841", "revid": "28592", "url": "https://it.wikipedia.org/wiki?curid=3540841", "title": "Museo storico dell'Aeronautica Militare di Vigna di Valle", "text": ""}
{"id": "3540844", "revid": "124123", "url": "https://it.wikipedia.org/wiki?curid=3540844", "title": "Vicente Bachero", "text": "Professionista dal 1930 al 1935, partecip\u00f2 alla prima edizione della Vuelta a Espa\u00f1a nel 1935.\nCarriera.\nOttenne il suo primo risultato nel 1930, quando giunse terzo ai Campionati spagnoli, mentre nel 1932 fu quarto nella Vuelta a Levante e secondo nel Circuito Ribeira de Jalon.\nNel 1933 ottenne diversi risultati, fu nuovamente terzo ai campionati nazionali e anche al Campionato di Barcellona, mentre nelle corse a tappe fu settimo alla Vuelta a Levante e ottavo al Volta Ciclista a Catalunya.\nL'anno successivo ottenne l'unico successo della sua carriera, una tappa alla Vuelta a Mallorca che poi concluse al secondo posto in classifica generale.\nNel 1935 partecip\u00f2 sia al Tour de France che alla Vuelta a Espa\u00f1a e in quest'ultima sfior\u00f2 anche il successo, arrivando terzo nella decima tappa e quinto nella quattordicesima. Inoltre fu nuovamente secondo alla Vuelta a Mallorca."}
{"id": "3540846", "revid": "3115", "url": "https://it.wikipedia.org/wiki?curid=3540846", "title": "\u010c\u00ed\u010dov", "text": "\u010c\u00ed\u010dov (in ungherese \"Csics\u00f3\") \u00e8 un comune della Slovacchia facente parte del distretto di Kom\u00e1rno, nella regione di Nitra."}
{"id": "3540847", "revid": "287204", "url": "https://it.wikipedia.org/wiki?curid=3540847", "title": "Cicov", "text": ""}
{"id": "3540848", "revid": "28592", "url": "https://it.wikipedia.org/wiki?curid=3540848", "title": "Pittura futurista", "text": ""}
{"id": "3540853", "revid": "28592", "url": "https://it.wikipedia.org/wiki?curid=3540853", "title": "Museo storico militare (Palmanova)", "text": ""}
{"id": "3540857", "revid": "1318658", "url": "https://it.wikipedia.org/wiki?curid=3540857", "title": "Jackson Mart\u00ednez", "text": "Biografia.\nDa ragazzino Jackson Mart\u00ednez voleva diventare un cestista. \u00c8 un uomo molto religioso, infatti ha creato una fondazione per aiutare i bambini colombiani in difficolt\u00e0 e nel 2020 ha pubblicato un singolo musicale intitolato \u201cEsperan en ti\u201d sempre in tema religioso. \u00c8 sposato con Tatiana Caicedo, psicologa, e ha un figlio, Josu\u00e9. Nello stesso anno decide, con l'appoggio dei familiari, di dare l'addio al calcio dopo un apparente ritorno di fiamma col club che lo aveva lanciato.\nCaratteristiche tecniche.\nPrima punta forte fisicamente, in grado di sostenere l'intero peso offensivo della squadra, possiede un'ottima progressione palla al piede. Destro naturale, ma in grado di calciare con entrambi i piedi, nel novero delle sue apprezzabili qualit\u00e0 tecniche rientrano un ottimo fiuto del gol e grandi qualit\u00e0 nel gioco aereo.\n\u00c8 soprannominato \"Cha cha cha\", nome di un noto ballo latino-americano, a sottolinearne la grande mobilit\u00e0 sul fronte offensivo, che non offre alcun riferimento ai difensori avversari. Il soprannome \u00e8 stato ereditato dal padre Orlando, calciatore non professionista.\nCarriera.\nClub.\nIndependiente Medell\u00edn e Jaguares.\nCresce nel settore giovanile dell'Independiente Medell\u00edn, con cui debutta in prima squadra all'et\u00e0 di 18 anni sotto la guida dell'allenatore Pedro Sarmiento. Dopo i primi anni passati in ombra, nel 2008 esplode calcisticamente in patria, realizzando 10 reti in 23 presenze. Nonostante un infortunio nel 2009, l'attaccante colombiano torna presto in campo e contribuisce alla vittoria del campionato nazionale.\nNel 2009 firma un contratto con i sudcoreani dell'Ulsan Hyundai, ma l'affare non si concretizza e il giocatore si trasferisce in Messico, al Jaguares. Vince una coppa Mesoamericana e conclude la sua esperienza messicana con 28 reti in 58 gare di campionato.\nPorto.\nNel luglio 2012, viene acquistato dal Porto per 8,8 milioni di euro. Il giocatore viene chiamato a raccogliere la pesante eredit\u00e0 di Hulk, trasferitosi allo .\nL'11 agosto fa il suo esordio con la squadra portoghese nella Superta\u00e7a C\u00e2ndido de Oliveira 2012 contro l'Academica, segnando al 90\u00ba la rete del definitivo 1-0 e conquistando cos\u00ec il primo trofeo in Portogallo. Realizza il suo secondo gol su calcio di rigore nella seconda giornata del Primeira Liga, fissando il definitivo 4-0 contro il Vit\u00f3ria. Il 2 novembre ha messo a segno la sua prima doppietta con la maglia del Porto nella vittoria per 5-0 contro il Mar\u00edtimo. A novembre \u00e8 gi\u00e0 a quota 11 gol in 12 presenze tra campionato e coppe, eclissando cos\u00ec il record appartenuto ai precedenti attaccanti del Porto, Radamel Falcao, Lisandro L\u00f3pez e Hulk. L'8 dicembre \u00e8 un suo gol a regalare la vittoria al Porto contro il Moreirense. Il 24 novembre realizza una doppietta nella terza giornata della fase a gironi di UEFA Champions League contro il . Si tratta dei suoi primi gol in Europa. Il 4 dicembre ha realizzato il suo terzo gol nella massima competizione europea per club, il momentaneo 1-1 nella sconfitta per 2-1 contro il Paris Saint-Germain. Il 2 febbraio ha realizzato la sua prima tripletta con la maglia del Porto nella gara di campionato vinta per 0-4 contro il Vit\u00f3ria. In Ta\u00e7a da Liga ha realizzato un solo gol nella fase a gironi, perdendo poi la finale per 1-0 contro lo Sporting Braga. Ha concluso la sua prima stagione con il Porto con la vittoria del campionato e della classifica marcatori (26 reti in campionato e 31 in totale con le coppe), rilevandosi uno dei migliori acquisti della stagione calcistica 2012-2013. \nAll'inizio della stagione 2013-2014 ha vinto subito la Superta\u00e7a C\u00e2ndido de Oliveira 2013, realizzando anche il secondo dei tre gol messi a segno contro il Vit\u00f3ria Guimar\u00e3es. La stagione si \u00e8 rivelata molto prolifica per l'attaccante colombiano che ha riconquistato il titolo di capocannoniere con le sue 20 reti in campionato che per\u00f2 non bastano al Porto per riconfermare il titolo di campione di Portogallo. Meno brillante \u00e8 il percorso della squadra a livello europeo. In UEFA Champions League la squadra viene eliminata nella fase a gironi e accede in Europa League. Nelle due competizioni, Mart\u00ednez va a segno in Champions contro Atl\u00e9tico Madrid e Austria Wien, mentre in Europa League risulta decisivo nel quarto di finale di andata contro il Napoli, gara vinta dal Porto per 1-0 grazie ad un suo gol. Conclude la stagione con 31 reti (1 in Superta\u00e7a C\u00e2ndido de Oliveira, 3 in Ta\u00e7a da Liga, 2 in Ta\u00e7a de Portugal, 2 in UEFA Champions League e 1 in Europa League) e il 2 agosto 2014 rinnova il suo contratto con il club portoghese fino al 2017.\nLa stagione 2014-2015 inizia per l'attaccante colombiano con un gol al Mar\u00edtimo alla prima giornata di campionato, il 15 agosto 2014. Sedici giorni pi\u00f9 tardi realizza un gol nel preliminare di ritorno di Champions League vinto per 2-0 contro il Lilla. Con questa vittoria il Porto accede alla fase a gironi, vincendo poi il suo raggruppamento con 14 punti. Mart\u00ednez va a segno nella vittoria per 6-0 contro il , nel pareggio per 2-2 contro lo (decisiva una sua doppietta negli ultimi minuti della ripresa) e ancora una volta contro il Borisov nella vittoria per 0-3. Nei quarti di finale contro il il 15 aprile 2015 \u00e8 autore del gol del definitivo 3-1 per il Porto. Sedici giorni dopo, nella gara di ritorno, \u00e8 autore dell'unico gol della sua squadra, sconfitta pesantemente dal Bayern per 6-1. Chiude l'annata 2014-2015 con 21 gol in campionato (riconquistando il titolo di capocannoniere per la terza volta) e 32 tra Champions e coppe.\nAtl\u00e9tico Madrid.\nIl 26 giugno 2015, dopo l'eliminazione della Colombia dalla Coppa America, il giocatore colombiano si trasferisce all'Atl\u00e9tico Madrid per 35 milioni di euro ma, deludendo le aspettative, lascia la squadra dopo solo mezza stagione.\nGuangzhou Evergrande e Portimonense.\nIl 3 febbraio 2016 viene ceduto ai cinesi del Guangzhou per 42 milioni di euro, firmando un contratto da 12,5 milioni di euro l'anno fino al 31 dicembre 2019. Il 31 agosto 2018 viene girato in prestito alla per una stagione. Nel luglio 2019 viene riscattato, firmando un nuovo contratto con la societ\u00e0 portoghese. Il 7 dicembre 2020 annuncia il suo ritiro dal calcio giocato.\nNazionale.\nIl 5 settembre 2009, fa il suo debutto con la nazionale colombiana andando a segno contro l'Ecuador in un match valido per le qualificazioni al mondiale 2010. Viene convocato per la Copa Am\u00e9rica dove gioca unicamente da subentrante i quarti di finale contro il Per\u00f9. Nel Mondiale 2014 esordisce contro la Grecia nella partita d'esordio e realizza una doppietta al Giappone nella terza giornata del girone.\nVita personale.\nMart\u00ednez \u00e8 di religione cristiana. Nel settembre 2018, ha pubblicato un album hip hop cristiano di sette tracce intitolato \"No Temer\u00e9\" (\"I Will Not Fear\").\nNell'ottobre del 2020 pubblica un nuovo singolo religioso \"Escucha\".\nStatistiche.\nPresenze e reti nei club.\n\"Statistiche aggiornate al 17 maggio 2019.\""}
{"id": "3540858", "revid": "256896", "url": "https://it.wikipedia.org/wiki?curid=3540858", "title": "Distretto di Simanjiro", "text": "Il distretto di Simanjiro fa parte della regione del Manyara, in Tanzania. Confina a nord con la regione di Arusha, a nord est con la regione del Kilimanjaro, a sud est con la regione di Tanga, a sud con il distretto di Kiteto e ad ovest con il distretto di Babati.\nSuddivisione amministrativa.\nIl distretto \u00e8 suddiviso in 17 circoscrizioni (\"ward\"):"}
{"id": "3540860", "revid": "767487", "url": "https://it.wikipedia.org/wiki?curid=3540860", "title": "Millennium - Uomini che odiano le donne", "text": "Millennium - Uomini che odiano le donne (\"The Girl with the Dragon Tattoo\") \u00e8 un film del 2011 diretto da David Fincher vincitore dell'Oscar al miglior montaggio 2012.\nGirato in lingua inglese, il film \u00e8 il secondo adattamento cinematografico del romanzo di Stieg Larsson \"Uomini che odiano le donne\", primo capitolo dell'iniziale trilogia tratta dalla serie \"Millennium\", gi\u00e0 portato sul grande schermo nel 2009 con l'omonimo film svedese. Sceneggiato da Steven Zaillian, il film \u00e8 interpretato da Daniel Craig, che veste i panni del giornalista Mikael Blomkvist, e da Rooney Mara nel ruolo di Lisbeth Salander.\nTrama.\nSvezia, 2006. Un uomo anziano riceve in lacrime un fiore incorniciato spedito da un anonimo mittente. Mikael Blomkvist \u00e8 un giornalista quarantenne che dirige con Erika Berger la rivista \"Millennium\", che tratta degli scandali e delle truffe del mondo politico e imprenditoriale. Denuncia l'industriale Hans Erik Wennerstr\u00f6m per pesanti reati, ma perde la causa e viene condannato per diffamazione.\nLisbeth Salander \u00e8 una giovane hacker investigatrice dal carattere riservato e sotto interdizione legale, incaricata di indagare su Mikael Blomkvist da parte di Dirch Frode, avvocato della famiglia Vanger. A causa di un malore del suo tutore le viene assegnato un nuovo avvocato, Nils Bjurman, un sadico che sfrutta la sua posizione per estorcerle favori sessuali. Impotente di fronte al suo tiranno viene stuprata, ma organizza una trappola grazie alla quale riesce a ricattarlo, per poi vendicarsi e marchiarlo di infamia con un tatuaggio.\nL'ex industriale Henrik Vanger, l'anziano signore visto nel prologo, richiede a Mikael di impegnarsi per risolvere il mistero della scomparsa della sua pronipote Harriet, figlia di suo nipote Gottfried, avvenuta cinquant'anni prima nel 1966. Henrik sospetta che Harriet sia stata uccisa da un familiare in base alle anomale circostanze della sua sparizione, e inoltre ogni anno continua a ricevere da ignoti lo stesso dono che Harriet abitualmente gli faceva.\nMikael accetta di occuparsi del caso con la promessa di ottenere in cambio delle informazioni scottanti su Wennerstr\u00f6m. Si trasferisce sull'isola dove risiede gran parte della famiglia Vanger, ufficialmente perch\u00e9 incaricato da Henrik Vanger di occuparsi di stendere la sua biografia. Una volta installatosi nella nuova magione, che si trova a 4 ore di treno da Stoccolma, Mikael incontra gli altri parenti di Harriet ancora in vita, tra cui il fratello Martin, attuale amministratore delegato dell'azienda, e la cugina Anita, da oltre trent'anni residente a Londra.\nDue delle prove pi\u00f9 importanti sono una foto di Harriet intimorita di fronte a un uomo ignoto e un codice di cifre e nomi di donne (redatti in modo apparentemente casuale) contenuti negli appunti personali di Harriet; interpretandoli come versetti del Levitico, Mikael decifra dei metodi di tortura previsti per donne peccatrici, e collega una di queste torture al modus operandi di un brutale omicidio avvenuto diciassette anni prima. Ritenendo di essere sulle tracce di un serial killer, Mikael chiede a Frode se pu\u00f2 avvalersi di un aiuto per le ricerche e gli viene consigliata Lisbeth: scopre cos\u00ec dell'indagine illegale della hacker e, sbalordito dalla sua competenza, decide di assumerla come collaboratrice, conferendole l'incarico di effettuare la ricerca delle vittime corrispondenti alle citazioni bibliche.\nLisbeth si lancia nell'indagine e, una volta ricostruita la serie di omicidi, si reca sull'isola per condividere quanto ricostruito, abbandonandosi a una notte di passione con Mikael. I due il giorno dopo rinvengono un gatto mutilato di fronte casa, e poco dopo Mikael scampa fortunosamente a un assassinio mascherato come incidente di caccia. La ragazza scopre che i delitti contrassegnati avvennero in citt\u00e0 in cui l'azienda Vanger aveva intrattenuto affari: indagando nell'archivio dati del gruppo Vanger, Lisbeth individua nel padre di Harriet l'unico Vanger imputabile dei delitti, tranne l'ultimo, avvenuto dopo la sua morte. Nel frattempo Mikael, indagando sull'ignoto della foto con Harriet, lo identifica in suo fratello Martin: si reca perci\u00f2 a casa sua per affrontarlo, ma viene imprigionato nel suo garage, organizzato come una camera di tortura.\nQui Martin rivela di essere un serial killer misogino, istruito dal padre, ma che poi aveva proseguito a modo suo. In pi\u00f9 di trent'anni ha ucciso dozzine di donne, ma nega fermamente di aver ucciso Harriet. Mikael viene salvato in extremis da Lisbeth e Martin muore durante una precipitosa fuga. Mikael, valutando l'estraneit\u00e0 di Martin dal caso Harriet, decide di indagare su Anita, che si rivela essere Harriet stessa sotto mentite spoglie. Da ragazza subiva infatti continue violenze sessuali dal padre (un alcolizzato, morto per mano della stessa Harriet) e poi dal fratello, al punto che architett\u00f2 la fuga insieme con la cugina Anita, simulando una scomparsa e vivendo nascosta da lei fino alla sua morte, quando ne assunse poi l'identit\u00e0. Finalmente libera dal giogo di Martin, Harriet torna in Svezia e incontra un commosso Henrik.\nI dettagli su Wennerstr\u00f6m promessi da Henrik si rivelano per\u00f2 inutili e Mikael ne \u00e8 profondamente deluso. Grazie ad atti di hackeraggio, Lisbeth ottiene i dati del computer personale di Wennerstr\u00f6m e li consegna a Mikael, che li usa per denunciarlo nuovamente, questa volta con successo. Lisbeth sfrutta la confusione nelle aziende Wennerstr\u00f6m per rubare una grossa somma di denaro, nascondendola in conti svizzeri. Nella scena finale Lisbeth si scopre innamorata di Mikael ma, proprio mentre stava tentando un approccio, lo vede in compagnia affettuosa con l'editrice di \"Millennium\", Erika Berger. Delusa, lo rimuove completamente dalla sua vita.\nProduzione.\nPer meglio interpretare il personaggio di Lisbeth Salander coi suoi svariati \"piercing\" (quattro in ogni lobo e in sopracciglio, narice, labbro e capezzoli), l'attrice Rooney Mara ha deciso in scena d'indossarne esemplari veri, anzich\u00e9 falsi. L'attrice ha dichiarato d'averlo fatto per poter entrare maggiormente nel personaggio, non avendone mai avuti in precedenza. Ha poi rimosso tutti i \"piercing\" una volta terminata la lavorazione del film, dichiarando di averne tenuto solamente uno.\nLe riprese si sono svolte tra la Svezia e Montr\u00e9al, giudicata da Fincher la citt\u00e0 ideale per fornire l'effetto \"noir\" caratteristico della trama. Gli autori della colonna sonora, Trent Reznor ed Atticus Ross, hanno riarrangiato appositamente per il film il brano \"Immigrant Song\" dei Led Zeppelin insieme con la cantante Karen O. Il pezzo accompagna il primo \"teaser\" del film e i titoli di testa di quasi due minuti e mezzo.\nPromozione.\nDopo averlo presentato al Toronto International Film Festival, il 22 settembre 2011 la Sony ha distribuito il primo \"full trailer\" del film, per una durata totale di 3 minuti e 46 secondi.\nIl film \u00e8 stato oggetto di una campagna immersiva di promozione transmediale prodotta dalla famosa agenzia specializzata in Giochi di realt\u00e0 alternativa (ARGs) 42 Entertainment. L'ARG correlato al gioco si intitolava \"MOUTH TAPED SHUT\" e coinvolgeva i giocatori in una avvincente ricerca di indizi connessi al film nella vita reale. Coloro che hanno seguito correttamente le tracce hanno potuto trovare elementi ulteriori della storia come diari, libri ed abiti appartenenti ai personaggi. (fonte: http://www.42entertainment.com/work/mouthtapedshut )\nDistribuzione.\nLa distribuzione mondiale della pellicola era prevista per il 21 dicembre 2011, in Canada, Stati Uniti e Svezia. In Italia \u00e8 stato distribuito il 3 febbraio 2012."}
{"id": "3540865", "revid": "71433", "url": "https://it.wikipedia.org/wiki?curid=3540865", "title": "The Girl with the Dragon Tattoo", "text": ""}
{"id": "3540868", "revid": "1187695", "url": "https://it.wikipedia.org/wiki?curid=3540868", "title": "L'anello di Salomone", "text": "L'anello di Salomone (\"The Ring of Solomon\") \u00e8 un romanzo fantasy del 2010 scritto da Jonathan Stroud. Sebbene nel romanzo sia presente come protagonista il demone Bartimeus, le vicende sono slegate da quelle dei precedenti volumi della \"Tetralogia di Bartimeus\", essendo ambientate tre millenni prima.\nTrama.\nIl jinn Bartimeus viene convocato nella Gerusalemme governata da Salomone, circa nove secoli prima della nascita di Cristo. Il mago che l'ha convocato lo incarica di portargli un tesoro per farne dono al suo sovrano Salomone, che governa Israele grazie al terribile potere dell'anello che porta al dito."}
{"id": "3540872", "revid": "305330", "url": "https://it.wikipedia.org/wiki?curid=3540872", "title": "Attivit\u00e0 ginniche", "text": ""}
{"id": "3540875", "revid": "11959", "url": "https://it.wikipedia.org/wiki?curid=3540875", "title": "Giovani Mussulmani", "text": ""}
{"id": "3540876", "revid": "767487", "url": "https://it.wikipedia.org/wiki?curid=3540876", "title": "Gustavo Bol\u00edvar", "text": "Carriera.\nClub.\nDopo aver giocato fino al 2006 all'Envigado, l'anno successivo si trasferisce al Deportes Tolima."}
{"id": "3540881", "revid": "1869172", "url": "https://it.wikipedia.org/wiki?curid=3540881", "title": "Ted Bee", "text": ""}
{"id": "3540886", "revid": "547034", "url": "https://it.wikipedia.org/wiki?curid=3540886", "title": "Distretto di Kiteto", "text": "Il distretto di Kiteto fa parte della regione del Manyara, in Tanzania. Confina a nord con il distretto di Simanjiro, a est con la regione di Tanga, e a sud ovest con la regione di Dodoma.\nSuddivisione amministrativa.\nIl distretto \u00e8 suddiviso in 19 circoscrizioni (\"ward\"):"}
{"id": "3540887", "revid": "1573940", "url": "https://it.wikipedia.org/wiki?curid=3540887", "title": "Lissemys punctata", "text": "La tartaruga alata indiana (Lissemys punctata ) \u00e8 una tartaruga d'acqua dolce diffusa in Asia meridionale. Il termine \u00abalata\u00bb deriva dalla presenza di due alette femorali situate sul piastrone che ricoprono le zampe quando vengono retratte nel carapace. Quale tipo di protezione dai predatori offrano queste particolari strutture, per\u00f2, non \u00e8 ancora stato ben stabilito. Questa specie \u00e8 largamente diffusa ed \u00e8 molto comune in tutte le regioni del suo areale.\nTassonomia.\nNe vengono riconosciute tre sottospecie:\nDescrizione.\nVisto dall'alto, il carapace della \"Lissemys punctata\" \u00e8 di forma ovale negli adulti, ma molto pi\u00f9 rotondo negli esemplari giovani; la maggiore ampiezza viene raggiunta appena davanti alle zampe posteriori. La larghezza del disco \u00e8 pari al 77-86% della sua lunghezza; il carapace si inarca solo leggermente, tanto che la sua altezza \u00e8 pari solo al 35-40,5% della sua lunghezza; i margini del carapace sono lisci e leggermente svasati posteriormente; le ossa marginali non sono unite con quelle pleurali. Il grosso piastrone, in gran parte cartilagineo, \u00e8 pari all'88-97,5% della lunghezza del carapace; esso presenta una coppia di grandi frange di pelle sotto le quali vengono ripiegati gli arti posteriori, una frangia pi\u00f9 piccola sopra la coda e sette callosit\u00e0. La testa \u00e8 grande ed ha una larghezza pari al 21,5-25% di quella del carapace; la proboscide \u00e8 breve e tozza; i margini taglienti della mascella sono lisci e le superfici alveolari espanse e granulose. Le unghie sono grosse e robuste; il pene \u00e8 spesso, ovale, con una profonda fenditura dorsale e quattro morbide papille appuntite; la coda \u00e8 molto corta in entrambi i sessi.\nIl carapace misura 24\u201337\u00a0cm di lunghezza. Varia nella colorazione dal marrone uniforme al marrone oliva o al verde scuro e pu\u00f2 presentare piccole macchie marrone scuro o grosse macchie gialle; il piastrone \u00e8 color crema.\nDistribuzione e habitat.\n\u00c8 ampiamente diffusa in Asia meridionale, dove si rinviene comunemente in fiumi (principalmente nel bacino dell'Indo e del Gange), laghi, canali d'irrigazione, paludi, stagni, cisterne e pozze temporanee anche nei pressi di aree urbane. Predilige acque poco profonde e a lento corso (anche stagnanti) e per questo \u00e8 frequentemente osservabile nelle risaie. L'areale include: Bangladesh, India (Andhra Pradesh, Bihar, Goa, Gujarat, Kerala, Madhya Pradesh, Orissa, Punjab, Tamil Nadu, Bengala Occidentale), Myanmar, Nepal, Pakistan e Sri Lanka. \u00c8 stata introdotta nelle Isole Andamane e a Nicobar. Si riscaldano a lungo sulle rive fangose o sabbiose o anche sulla vegetazione galleggiante.\nIn uno studio condotto in Bangladesh \u00e8 stato dimostrato che questa specie gioca un ruolo importante nella depurazione degli ecosistemi acquatici, nutrendosi di chiocciole, insetti e frammenti di carogne.\n\u00c8 possibile trovarla anche nelle pozze d'acqua temporanee dei deserti del Rajasthan, malgrado ogni anno ne muoiano a centinaia durante la torrida estate.\nBiologia.\nAlimentazione.\nLa tartaruga alata indiana \u00e8 onnivora. La sua dieta comprende rane, pesci, gamberetti, chiocciole, piante acquatiche, foglie, fiori, frutti, erba e semi.\nQuesta specie \u00e8 nota per essersi bene adattata, sia nella morfologia che nel comportamento, a lunghi periodi di siccit\u00e0. Infatti rimane nascosta perlopi\u00f9 sottoterra e si sposta spesso da una pozza all'altra per evitare il loro disseccamento. Durante questi periodi, inoltre, pu\u00f2 entrare in uno stato di estivazione. Malgrado molte tartarughe muoiano durante i periodi pi\u00f9 critici, alcuni esemplari sono riusciti a sopravvivere senz'acqua fino a 160 giorni.\nRiproduzione.\nLa tartaruga alata indiana raggiunge la maturit\u00e0 sessuale a 2 o 3 anni di et\u00e0. Il corteggiamento e le abitudini riproduttive di questa specie sono particolari e sono stati osservati da P. Duda e K. Gupta nel 1981. All'inizio del corteggiamento il maschio d\u00e0 dei colpetti con il collo e le zampe al carapace della femmina. Quando questa \u00e8 recettiva, si posiziona di fronte al maschio con il collo esteso e i due iniziano a ondeggiare verticalmente la testa per 3 o 4 volte. Questo comportamento viene ripetuto fino a 5-8 volte. Dopo il corteggiamento, la femmina si volta e viene montata dal maschio. Verso il termine della copula, il maschio allenta la presa e ruota la faccia nella direzione opposta a quella della femmina: rimangono in questa posizione per circa 15 minuti. Durante questo periodo, la femmina pu\u00f2 spostarsi trascinando con s\u00e9 il maschio. La coppia, quindi, si separa e la copulazione ha termine.\nIl periodo della nidificazione varia a seconda dell'habitat e dell'areale. Per deporre le uova, questa tartaruga predilige terreni paludosi ben esposti al sole. Ogni anno vengono deposte 2 o 3 covate formate ciascuna da 2-16 uova. Esse vengono seppellite nella sabbia per proteggerle dai predatori.\nRapporti con l'uomo.\nConservazione.\nLa tartaruga alata indiana venne inserita nell'Appendice I della CITES nel 1975 su richiesta del governo del Bangladesh. Tuttavia la CITES assicur\u00f2 protezione solamente alla sottospecie diffusa in Bangladesh, la \"L. p. andersoni\". Una seguente rivisitazione della letteratura scientifica e dei dati disponibili, per\u00f2, non riscontr\u00f2 alcuna prova tale per dichiarare tale animale una specie in pericolo di estinzione. Anzi, in India la tartaruga alata \u00e8 la specie di tartaruga d'acqua dolce pi\u00f9 numerosa; di conseguenza, nel 1983, venne rimossa dall'elenco delle specie minacciate. Attualmente, la specie campeggia nell'Appendice II.\nPropriet\u00e0 farmaceutiche.\nAl guscio di questa tartaruga vengono attribuite propriet\u00e0 farmaceutiche sia in Cina che in India. Una volta bruciato, polverizzato e miscelato con olio, viene usato in Cina per trattare certe malattie epidermiche. In India, invece, con esso viene fabbricato un farmaco ritenuto in grado di curare la tubercolosi.\nMinacce.\nIn molti Paesi dell'Asia meridionale le tartarughe d'acqua dolce e le loro uova vengono comunemente usate come fonte di cibo e proteine. Di conseguenza, ogni anno migliaia di questi animali vengono catturati e venduti. In Bangladesh e in India questo sfruttamento incide notevolmente sulla tartaruga alata indiana, poich\u00e9 rispetto alla maggior parte delle tartarughe della regione \u00e8 pi\u00f9 grande e da essa si ricava quindi pi\u00f9 carne. Dal momento che la specie \u00e8 protetta, per\u00f2, la carne di questo animale \u00e8 piuttosto costosa e ci\u00f2 ha portato ad un aumento delle catture illegali.\nFattori di rischio ben pi\u00f9 importanti per la sopravvivenza di questa specie sono costituiti dallo sconvolgimento degli ambienti in cui vive in seguito alla costruzione di dighe e sbarramenti, dalla messa a coltura degli argini fluviali e dall'inquinamento."}
{"id": "3540888", "revid": "547034", "url": "https://it.wikipedia.org/wiki?curid=3540888", "title": "Convocazioni per il campionato europeo di calcio Under-21 2011", "text": "Solo i giocatori nati dopo il primo gennaio 1988 sono selezionabili.\nGruppo A.\nAllenatore: Heorhij Kandrac'e\u016d\n\nAllenatore: Keld Bordinggaard\n\nAllenatore: Eyj\u00f3lfur Sverrisson\n\nAllenatore: Pierluigi Tami\nGruppo B.\nAllenatore: Jakub Dovalil\n\nAllenatore: Stuart Pearce\n\nAllenatore: Luis Milla\n\nAllenatore: Pavlo Jakovenko"}
{"id": "3540891", "revid": "115249485", "url": "https://it.wikipedia.org/wiki?curid=3540891", "title": "Avaza", "text": "Avaza, nota anche come Awaza, \u00e8 una citt\u00e0 turkmena in costruzione sulle rive del Mar Caspio.\nStoria.\nNelle intenzioni del governo locale la citt\u00e0 avr\u00e0 una vocazione prettamente turistica, con porticciolo per gli yacht e trenta alberghi di lusso, di cui sette gi\u00e0 completati.\nCostata allo stato turkmeno 5 miliardi di dollari, la citt\u00e0 ed i suoi cantieri si estendono su una superficie di 5000 ettari ed \u00e8 attraversata da un canale lungo sette chilometri.\nLa citt\u00e0, a costruzione terminata, vanter\u00e0 un getto d'acqua simile al Jet d'eau di Ginevra.\nGeografia fisica.\nLa citt\u00e0 \u00e8 posizionata lungo le rive del Mar Caspio, nelle vicinanze della citt\u00e0 portuale di T\u00fcrkmenba\u015fy."}
{"id": "3540892", "revid": "293377", "url": "https://it.wikipedia.org/wiki?curid=3540892", "title": "Awaza", "text": ""}
{"id": "3540896", "revid": "2135502", "url": "https://it.wikipedia.org/wiki?curid=3540896", "title": "Caneda", "text": "Biografia.\nSi avvicina all'hip hop come writer. \u00c8 stato membro dai primi anni '90 della crew di writers 16k, con il tag Cano. La crew evolver\u00e0 poi anche in gruppo rap, Armata 16, pubblicando l'album \"Spiriti liberi\". Successivamente allo scioglimento del gruppo, negli anni duemila entra nella Dogo Gang, allontanandosi durante il 2011 dopo una lite con Marracash. Durante quel periodo ha realizzato e pubblicato gli album da solista \"L'angelo da un'ala sola - Atto 2\" (2006) e \"La farfalla dalle ali bagnate - Atto 3\" (2009).\nNel 2011 firma un contratto con la Honiro Label e pubblica una serie di mixtape gratuiti. Nel 2014 firma per Newtopia, etichetta indipendente di J-Ax e Fedez pubblicando l'album \"La dolce vita\" e nel 2015 il singolo \"Seven\", che ha visto la partecipazione di svariati rapper. Nel 2016 firma nuovamente con Honiro Label abbandonando Newtopia e pubblicando il mixtape \"Mozart nella giungla\" per il download gratuito.\nDiscografia.\nAlbum in studio.\nCon Armata 16\nSolista\nMixtape.\nEP"}
{"id": "3540899", "revid": "164044", "url": "https://it.wikipedia.org/wiki?curid=3540899", "title": "Gabriel Achilier", "text": "Carriera.\nClub.\nDal 2009 veste la maglia dell'Emelec.\nNazionale.\nNel 2008 debutta con la Nazionale ecuadoriana.\nViene convocato per la Copa Am\u00e9rica Centenario negli Stati Uniti."}
{"id": "3540903", "revid": "767487", "url": "https://it.wikipedia.org/wiki?curid=3540903", "title": "Distretto di Mbulu", "text": "Il distretto di Mbulu fa parte della regione del Manyara, in Tanzania. Confina a nord con la regione di Arusha ed il lago Eyasi, a est con il distretto di Babati, a sud con il distretto di Hanang e ad ovest con la regione di Singida.\nSuddivisione amministrativa.\nIl distretto \u00e8 suddiviso in 32 circoscrizioni (\"ward\"):"}
{"id": "3540904", "revid": "729019", "url": "https://it.wikipedia.org/wiki?curid=3540904", "title": "Gerrit van de Ruit", "text": "Professionista dal 1933 al 1938, fu campione nazionale tra gli indipendenti nel 1933. Partecip\u00f2 alla prima edizione della Vuelta a Espa\u00f1a e a tre edizioni del campionato mondiale, arrivando in due casi nei primi dieci."}
{"id": "3540905", "revid": "767487", "url": "https://it.wikipedia.org/wiki?curid=3540905", "title": "Distretto di Hanang", "text": "Il distretto di Hanang fa parte della regione del Manyara, in Tanzania. Confina a nord con il distretto di Babati ed il distretto di Mbulu, a sud est con la regione di Dodoma e a sud ovest con la regione di Singida.\nSuddivisione amministrativa.\nIl distretto \u00e8 suddiviso in 25 circoscrizioni (\"ward\"):"}
{"id": "3540911", "revid": "486946", "url": "https://it.wikipedia.org/wiki?curid=3540911", "title": "Brigata barletta", "text": ""}
{"id": "3540912", "revid": "1543377", "url": "https://it.wikipedia.org/wiki?curid=3540912", "title": "Mille pezzi di cuore", "text": "Mille pezzi di cuore \u00e8 l'album con cui Rosario Miraggio ha iniziato ad essere conosciuto nell'ambito della musica italiana, pubblicato nell'anno 2007."}
{"id": "3540918", "revid": "46931", "url": "https://it.wikipedia.org/wiki?curid=3540918", "title": "Maruba", "text": ""}
{"id": "3540919", "revid": "46931", "url": "https://it.wikipedia.org/wiki?curid=3540919", "title": "Mar\u00fabo", "text": ""}
{"id": "3540920", "revid": "827882", "url": "https://it.wikipedia.org/wiki?curid=3540920", "title": "Horse Rotorvator", "text": "Horse Rotorvator \u00e8 il secondo album del gruppo industrial dei Coil. \n\u00c8 composto da tracce inedite con la sola reinterpretazione di \"Who by Fire\" di Leonard Cohen. \n\"Ostia (The Death Of Pasolini)\" \u00e8 dedicato alla morte di Pier Paolo Pasolini, gli arrangiamenti degli archi sono firmati da Billy McGee.\nNel disco sono presenti come ospiti Marc Almond e Foetus e altri musicisti minori.\n\u00c8 considerato da molti il loro lavoro migliore .\nIl brano \"The Anal Staircase\" fu edito su EP in versione remix."}
{"id": "3540924", "revid": "2091899", "url": "https://it.wikipedia.org/wiki?curid=3540924", "title": "Sof'ja Tolstaja", "text": "Assidua copista dei manoscritti di Tolstoj, oltre che sua fida amministratrice, gli visse accanto per quarantotto anni, rivelando una personalit\u00e0 altrettanto inquieta e attraversando con lui il dramma di una lunga e insanabile crisi coniugale che a pi\u00f9 riprese spinse il marito ad abbandonare la famiglia.\nOsteggiata dai cosiddetti tolstoiani perch\u00e9 rest\u00eca ad assecondare il coniuge nelle sue pi\u00f9 ardite scelte morali, fu considerata \u2013 specie dopo la tragica morte dello scrittore \u2013 alla stregua di una moderna Santippe. Non manc\u00f2 tuttavia chi la difese, apprezzando in lei non solo la donna dal carattere sensibile e deciso, ma anche la diarista e la memorialista, nonch\u00e9 l'autrice di narrativa.\nBiografia.\nLa biografia di Sof'ja Tolstaja, correntemente chiamata Sonja, \u00e8 legata in maniera inestricabile alla storia sentimentale da lei vissuta con Lev Tolstoj, tanto che il suo diario \u00e8 stato definito da Vittorio Saltini come un \u00abromanzo d'amore\u00bb.\nLa loro relazione suscit\u00f2 grande scalpore agli inizi del secolo XX e torn\u00f2 a destare interesse in ogni ricorrenza che li riguardasse. Nel 2010, in occasione del centenario della morte dello scrittore, si \u00e8 verificata una riscoperta della figura di Sonja, con nuove edizioni delle sue opere e di quelle dei figli. Il dramma familiare che li coinvolse non ha smesso di appassionare anche per il numero di osservatori diretti che ne lasciarono testimonianza, offrendo cos\u00ec una molteplicit\u00e0 di prospettive. Come scritto da Cynthia Asquith,\nFamiglia d'origine.\nNata in una dacia del villaggio di Pokrovskoe, a nord-ovest di Mosca, nella tenuta di Glebovo-Stre\u0161nevo, Sonja vi trascorse ogni estate fino al matrimonio. In inverno la famiglia si trasferiva in un palazzo statale del Cremlino, poich\u00e9 il padre Andrei Bers (o Behrs), di origini tedesche, era medico della corte imperiale, oltre che \u00abconsulente sanitario capo\u00bb del Senato e del Comando militare, ed esercitava la professione a tempo pieno, anche al di l\u00e0 degli incarichi governativi.\nLa madre, Ljub\u00f2v' Aleksandrovna Isl\u00e0vina, di nobile famiglia russa, era amica d'infanzia di Tolstoj, di due anni pi\u00f9 anziana dello scrittore, che ad undici anni se n'era innamorato, tanto da spingerla, per gelosia, gi\u00f9 da un balcone, rendendola claudicante per diverso tempo.\nSonja aveva quattro fratelli e due sorelle. La minore, Tanja, diventer\u00e0 una frequentatrice abituale di J\u00e0snaja Poljana e un'amica fedele di Tolstoj, al quale servir\u00e0 da modello per il personaggio di Nata\u0161a Rostova.\nFormazione.\nAssieme alle sorelle, Sonja ricevette la propria istruzione in casa, da parte della madre, delle governanti, di un lettore di francese e di alcuni studenti. Uno di questi, in particolare, le port\u00f2 da leggere B\u00fcchner e Feuerbach, affascinandola alle concezioni materialistiche; ma la giovane, che si sentiva pur attratta dal nichilismo, torn\u00f2 presto alla fede ortodossa. Ella ricorder\u00e0 la propria vita da ragazza come \u00ablibera, meravigliosa, limpida, per nulla turbata\u00bb e perfino tesa all'ascetismo.\nStudi\u00f2 per conseguire il diploma di maestra, preparando un saggio intitolato \"Musica\". A sedici anni si rec\u00f2 all'Universit\u00e0 di Mosca per sostenere gli esami da privatista, superandoli con successo (scriver\u00e0 settant'anni dopo di \u00abandare ancora fiera\u00bb di quel diploma). Era il periodo dell'abolizione della servit\u00f9 della gleba, e Sonja, come altri giovani, si sentiva entusiasta dell'evento. Conclusi gli studi, compose la novella \"Nata\u0161a\", che vedeva come protagoniste lei e la sorella Tanja.\nLa letteratura l'appassionava, perci\u00f2 Tolstoj, che aveva circa il doppio della sua et\u00e0, rappresentava per lei, prima ancora che un amico di famiglia, un modello culturale: il racconto \"Infanzia\" (1852) era stato il libro che, assieme al \"David Copperfield\" di Dickens, pi\u00f9 l'aveva interessata, tanto che ne aveva trascritti alcuni passi per impararli a memoria, ad esempio: \u00abTorneranno mai la freschezza, la spensieratezza, il bisogno d'amore e la forza della fede che si possiedono nell'infanzia?\u00bb.\nFidanzamento.\nFin da giovanissimo, Tolstoj aveva pensato al matrimonio come ad un rimedio pratico di tutte le sue contraddizioni, sognando nella \u00abfelicit\u00e0 coniugale\u00bb un riparo dai tumultuosi desideri che lo divoravano. Negli ultimi anni l'ideale matrimoniale non lo aveva pi\u00f9 abbandonato, spingendolo a cercare in ogni volto femminile la possibilit\u00e0 di una completa felicit\u00e0 terrena.\nNell'agosto del 1862 il trentaquattrenne autore di \"Poliku\u0161ka\" (la prima opera che la moglie copier\u00e0) prese a frequentare quasi quotidianamente casa Bers, sia a Pokrovskoe sia a Mosca. Scrisse alla zia Aleksandra: \u00abIo, vecchio imbecille sdentato, mi sono innamorato\u00bb (gi\u00e0 a quell'et\u00e0 Tolstoj non aveva pi\u00f9 denti). Diede l'impressione d'essere invaghito di Liza, la maggiore delle tre figlie, che aveva diciannove anni, mentre invece covava per la diciottenne Sonja un'irrefrenabile passione, confidata nelle pagine del proprio diario:\nMa il 14 settembre pass\u00f2, cos\u00ec pure il 15. Tolstoj trascorse la giornata del 16 dai Bers, fermandosi anche la sera, quando giunse Sa\u0161a, fratello di lei. Poi riusc\u00ec a chiamare Sonja in disparte e le consegn\u00f2 la lettera con la proposta, che lei accett\u00f2 ancor prima di averla finita di leggere.\nNella lettera, Tolstoj dichiarava inoltre di essere rimasto impressionato dalla novella scritta da Sonja l'estate precedente (si era identificato con vergogna nel personaggio di Dublickij, l'uomo non pi\u00f9 giovane di cui la protagonista Nata\u0161a s'innamorava; e il 26 agosto aveva annotato nel diario \u00abMi ha dato da leggere un racconto. Quale forza di verit\u00e0 e di semplicit\u00e0!\u00bb); ma ella bruci\u00f2 prima delle nozze i propri scritti giovanili.\nIl fidanzamento dur\u00f2 appena una settimana, durante la quale il promesso sposo le diede da leggere i propri diari, ricchi di particolari scabrosi, che la inquietarono e rattristarono molto. Nel contempo, i familiari di Sonja soffrirono a doversi improvvisamente separare da lei, che ricorder\u00e0:\nMatrimonio.\nLe nozze si celebrarono il 23 settembre a Mosca, presso il Cremlino, nella Chiesa della Nativit\u00e0 della Vergine. Tolstoj avrebbe poi descritto la cerimonia in \"Anna Karenina\", nel capitolo del matrimonio fra Kitty e Levin, rendendo con cura sia il lato esteriore della funzione sia il processo psicologico nell'animo dello sposo.\nQuella stessa mattina, lo scrittore si mostr\u00f2 pi\u00f9 agitato di Sonja, che rammenter\u00e0:\nPrima di partire col marito, abbracci\u00f2 fra le lacrime i familiari e la madre, che lanci\u00f2 un grido disperato mentre la figlia si allontanava in carrozza. Vedendo che Sonja, anzich\u00e9 apparire felice, non smetteva di piangere, Tolstoj rimase perplesso e seccato, ma poi ebbe verso di lei molte attenzioni nel corso del viaggio.\nGiunsero la sera successiva a J\u00e0snaja Poljana, per stabilirsi nell'unica \"d\u00e9pendance\" rimasta dell'antica villa padronale che anni addietro lo scrittore aveva ereditato e poi perso al gioco d'azzardo (il resto della casa era stata smontata pezzo per pezzo e ricostruita sulle terre di un vicino). Decisero di risiedervi stabilmente insieme a Tat'jana Aleksandrovna Ergol'skaja, zia di Tolstoj, che l\u00e0 viveva con altre persone, alla cui presenza Sonja dovette adattarsi, nonostante avrebbe preferito una compagnia pi\u00f9 giovane ed esuberante. Scriver\u00e0 il critico letterario Pietro Citati:\nProseguendo la lettura dei diari del marito, venne a sapere dell'appassionata relazione da lui intrattenuta, fra il 1858 e il 1860, con Aksin'ja Anikanova Baz\u00fdkina, una vigorosa contadina di Jasnaja Poljana, dalla quale Tolstoj aveva avuto un figlio, nonostante lei fosse sposata. Allo scrittore era sempre piaciuto fermarsi nelle isbe a far l'amore con le popolane e in tarda et\u00e0 avrebbe confessato: \u00abIo ero insaziabile\u00bb.\nIn gennaio, durante un soggiorno a Mosca, Sonja prese nota di un proprio incubo notturno:\nIl figlio illegittimo, Timofej, non verr\u00e0 mai riconosciuto, e molti anni dopo lavorer\u00e0 come cocchiere e conducente di slitta per i Tolstoj, chiamando il padre \u00absignore\u00bb.\nSubito dopo le nozze, Tolstoj complet\u00f2 il racconto \"I cosacchi\", che Sonja lesse malvolentieri, fantasticando intorno alle avventure passionali che egli doveva aver vissuto nel Caucaso. Le risultava insopportabile ogni passaggio in cui si parlava di donne e avrebbe voluto bruciare quelle pagine che testimoniavano il passato amoroso del marito, cos\u00ec come, dopo il fidanzamento, aveva bruciato ogni proprio scritto, compreso il diario tenuto dall'et\u00e0 di undici anni. Ad appena quindici giorni dal matrimonio, riprese in mano la penna con amarezza, per constatare gi\u00e0 le prime travers\u00ece coniugali:\nVita a Jasnaja.\nSonja ebbe sedici gravidanze, di cui tredici giunte a termine. Allatt\u00f2 undici figli, anche per il volere del marito di non ricorrere, almeno per i primi tempi, ad una balia. Scrisse lei stessa in una lettera:\nIn parte si dedic\u00f2 personalmente all'educazione dei bambini, insegnando loro francese, tedesco e letteratura russa, ma anche disegno, musica e danza. Con i rudimenti appresi dal padre, amava occuparsi, per quanto poteva, dei contadini ammalati che venivano da lei per farsi curare. Si affaccend\u00f2 con regolarit\u00e0 a cucire e tagliare abiti per tutta la famiglia; ogni blusa in flanella grigia di Tolstoj era confezionata dalle sue mani.\nSonja avvertiva la necessit\u00e0 di porre un freno all'esclusivo interesse del marito per il popolo, che le pareva in contrasto con la dedizione verso la famiglia. Assumendosi il carico della gestione domestica, elimin\u00f2 tutto ci\u00f2 che potesse distrarlo dalla sua attivit\u00e0 di scrittore di successo; fu perci\u00f2 chiusa la scuola per contadini (fulcro degli studi pedagogici di Tolstoj) e gli istitutori licenziati.\nNei primi anni di matrimonio, collabor\u00f2 col marito alla riuscita del suo romanzo pi\u00f9 voluminoso, ricopiandone per ben sette volte le successive stesure. Gli comunic\u00f2 con una punta d'ironia:\nElla trascriveva con vivo trasporto, abbastanza velocemente da seguire col massimo interesse il romanzo e abbastanza lentamente da poterlo meditare a fondo. Molti anni dopo ricorder\u00e0: \u00abCome mi piaceva copiare \"Guerra e pace\"!\u00bb. Quando Tolstoj interrompeva la stesura, lei gli chiedeva: \u00abTi prego, preparami del lavoro\u00bb. Sonja lo svolgeva con cura e pazienza, chinando la testa ben pettinata per decifrare le pagine redatte dal marito, colme di cancellature e correzioni, talvolta scritte in ogni senso. Al mattino Tolstoj trovava sul proprio tavolo i fogli ricopiati con una calligrafia chiara e leggibile, a cui aggiungeva altre correzioni o intere pagine annerite da fitti caratteri.\nSe egli doveva compiere delle ricerche presso la Biblioteca di Mosca, Sonja gli inviava per posta il proprio lavoro, ricevendo poi le nuove bozze da correggere e copiare. Se il marito le era accanto, finito il lavoro sedeva con lui al pianoforte, dopo aver messo i bambini a letto, per suonare a quattro mani fino a notte fonda. Altre volte si sdraiava ai suoi piedi sopra una pelle d'orso, trofeo di caccia per cui Tolstoj aveva rischiato la vita, aspettando il momento di ritirarsi ciascuno nella propria camera. Vivevano entrambi un'esistenza appartata, lontana dal gran mondo, sentendosi completamente immersi nella creazione del romanzo. Rammenter\u00e0 Sonja:\nA volte Tolstoj leggeva direttamente alla moglie le pagine che aveva scritto e lei gli comunicava le proprie impressioni. Il marito ne teneva conto e in qualche circostanza modificava il testo sulla base dei suggerimenti ricevuti, il che costituiva per Sonja motivo d'orgoglio. In particolare, ella gli chiedeva di eliminare quei brani che le sembravano equivoci per i giovani (ad esempio alcune scene con la bella H\u00e9l\u00e8ne) e Tolstoj accoglieva tali richieste. In una lettera del 1864 le scrisse:\nPer la stesura dell'opera seguente, la moglie prosegu\u00ec a collaborare intensamente col marito, annotando con entusiasmo:\nCompil\u00f2 intanto, insieme a lui, un sillabario per il popolo; tale lavoro le piacque molto e si preoccup\u00f2 di scegliere delle illustrazioni chiare ed essenziali. Per l\"'Abbecedario\" e \"I quattro libri di lettura\" fu incaricata da Tolstoj di comporre delle frasi e di tradurre alcune leggende e favole celebri di varie culture, adattandole al costume russo; scrisse inoltre lei stessa dei racconti, ai quali, tuttavia, il marito apport\u00f2 numerose correzioni, per lo pi\u00f9 di genere stilistico. Egli aveva ricominciato, dopo quattordici anni, ad occuparsi di pedagogia, desiderando fornire alle masse una letteratura semplice ed edificante. Per breve tempo torn\u00f2 ad insegnare ai contadini, in una scuola allestita nella casa di Jasnaja Poljana. Sonja svolgeva con lui le lezioni, a cui assistevano i loro figli assieme ai giovani del villaggio.\nCrisi familiare.\nSe i primi cinque figli (Sergej, Tat'jana, Il'ja, Lev e Marija) stavano crescendo in buona salute, lo stesso non accadde per i successivi tre: nel 1873 mor\u00ec a novembre P\u00ebtr (nato a giugno dell'anno precedente e poi ammalatosi di difterite), mentre nel 1875 morirono a febbraio Nikol\u00e0j (nato ad aprile e sofferente di idrocefalia) e il 1\u00ba novembre Varvara, a mezz'ora dal parto. La stesura di \"Anna Karenina\" fu completata nell'aprile del 1877, in condizioni pi\u00f9 difficili rispetto a \"Guerra e pace\"; a questo proposito riferir\u00e0 Sonja:\nSeguirono due gravidanze a buon fine: quella di Andr\u00e8j (nato nel dicembre del 1877) e quella di Micha\u00ecl (nato sul finire del 1879). Ma l'animo di Tolstoj era inquieto: alla fine degli anni settanta sub\u00ec un'infatuazione per la contadina Donma, cuoca di Jasnaja, e nel frattempo si era radicata in lui una lacerante crisi interiore, narrata nello scritto autobiografico \"La confessione\":\nSonja e i bambini erano al corrente di questi suoi pensieri e guardavano con terrore la trave alla quale egli aveva la tentazione di impiccarsi.\nL\"'incipit\" di \"Anna Karenina\" recitava: \u00abTutte le famiglie felici si assomigliano fra loro, ogni famiglia infelice \u00e8 infelice a suo modo\u00bb. Ed ecco che la famiglia di Tolstoj trov\u00f2 la propria infelicit\u00e0 in seguito al logoramento vissuto prima dalla moglie e poi da lui stesso, che nel romanzo appena compiuto si era descritto ironicamente nel personaggio insicuro e nevrotico di Levin, ma anche, drammaticamente, nella protagonista Anna, in cui cadeva in frantumi un mondo di valori. In Anna si sarebbe inoltre identificata Sonja, come lei gelosa e fiera, che una dozzina d'anni dopo mediter\u00e0, per violente liti in famiglia, di gettarsi sulle rotaie di un treno in corsa.\nTolstoj studi\u00f2 a fondo le religioni, la filosofia, la scienza, cercando in esse le risposte alle domande che lo tormentavano. Poi si rivolse alla gente semplice e ne ammir\u00f2 la fede spontanea. Inizi\u00f2 a pregare nella sua stanza con fervore, toccando il suolo con la fronte (il che faceva spaventare Lev \"junior\", quando sorprendeva il padre in quella posizione). Per tre anni frequent\u00f2 assiduamente le pratiche religiose della tradizione russa, osservando con scrupolosit\u00e0 la quaresima e i digiuni, ma infine se ne allontan\u00f2, alla ricerca della \u00abpura dottrina di Cristo\u00bb. Decise di rompere con il proprio passato, respingendo le ricchezze accumulate, i dogmi della Chiesa ortodossa e il modello di vita familiare sognato in giovent\u00f9. Queste idee di rivolta le metteva per iscritto, e Sonja, mentre ne faceva bella copia, si sent\u00ec male a leggerle, come ella poi spiegher\u00e0:\nInizi\u00f2 a darle il cambio, appena adulta, la figlia maggiore Tat'jana, sostituita in seguito dalle sorelle Marija (detta Ma\u0161a) e Aleksandra (detta Sa\u0161a).\nInsediamento a Mosca.\nVerso la fine del 1881 la famiglia si trasfer\u00ec a Mosca per la stagione mondana (l'inverno lo era, per la nobilt\u00e0 russa). Tolstoj compr\u00f2 allora una casa in citt\u00e0 per risiedervi stabilmente, cos\u00ec da permettere ai figli ormai grandi di ricevere una migliore istruzione. Sonja, che aveva appena affrontato un nuovo parto, trascorreva le giornate e le serate in compagnia dell'alta societ\u00e0, facendo o ricevendo visite, mentre il marito stringeva rapporti con persone d'altro genere: lavorava con i segatori di tronchi, frequentava le prigioni e gli ospizi, distribuiva il proprio denaro in ogni occasione, si recava nelle fabbriche e nei mattatoi fuori citt\u00e0 (il che contribu\u00ec a renderlo vegetariano) e ogni tanto portava con s\u00e9 il figlio Lev \"junior\". Partecip\u00f2 inoltre come volontario al censimento municipale per visitare il quartiere dei bassifondi di Mosca. La moglie parlava poco con lui e scambi\u00f2 l'estraneit\u00e0 delle loro vite per un apparente ritorno alla serenit\u00e0. Scrisse alla sorella:\nTolstoj invece non stava ritrovando la tranquillit\u00e0. Quando la sera tornava a casa in silenzio dai propri giri, sconvolto dalle miserie a cui aveva assistito, il cuore gli si stringeva per la vergogna di fronte al lusso che lo circondava. Sonja, che aveva pensato alle inquietudini da lui vissute negli ultimi anni come ad un disturbo passeggero, vide riesplodere pi\u00f9 forte di prima, ormai irrefrenabile, l'indignazione del marito verso lo \"status quo\" del suo nucleo familiare e della societ\u00e0 a cui apparteneva. Egli avrebbe voluto che anche la moglie e i figli si fossero avvicinati al popolo sofferente, rinunciando alle ricchezze e ai privilegi, ma al giudizio di Sonja tali discorsi non poterono che sembrare una follia autodistruttiva. Ricorder\u00e0:\nElla aveva cercato risposte nella filosofia, appassionandosi in particolare a Platone, Seneca, Epitteto, Marco Aurelio e Spinoza, ma le distanze dal marito non fecero che aggravarsi: questi partiva spesso da Mosca per restare in solitudine a Jasnaja Poljana e scrisse ad un corrispondente: \u00abNon potete immaginare [...] a quale punto il mio vero io sia disprezzato da tutti coloro che mi circondano\u00bb; ma nell'ottobre del 1883 ricevette la visita di Vladimir \u010certkov, un giovane ufficiale che lo ammirava cos\u00ec tanto da voler fondare una nuova dottrina d'ispirazione cristiana denominata \u00abtolstoismo\u00bb, a cui presto si sarebbero aggiunti stuoli di adepti. In Sonja cominci\u00f2 allora a germinare una terribile gelosia verso chi stava prendendo il suo posto tra gli affetti del marito. Scriver\u00e0:\nMinacce e compromessi.\nIl 1884 fu per loro un anno di tremenda crisi. Dopo che le discussioni si erano susseguite senza altro risultato che ferite reciproche, nella notte fra il 17 e il 18 luglio Tolstoj caric\u00f2 una bisaccia sulle spalle e lasci\u00f2 l'abitazione. Egli trascorreva intere giornate a falciare nei campi e lo sfior\u00f2 il pensiero di prendere con s\u00e9 una popolana per cominciare una nuova esistenza tra i contadini. Cos\u00ec ricorder\u00e0 quella sera la figlia Tat'jana, allora ventenne:\nIl marito non and\u00f2 lontano: sapeva che la moglie stava per partorire. Ma il suo ritorno non fu caloroso; racconter\u00e0 Sonja:\nAlle sette nacque Aleksandra. Quando era incinta di lei, la madre aveva cercato di abortire. Si era recata a Tula da una levatrice, che per\u00f2, venuta a conoscenza della sua identit\u00e0, le aveva negato ogni aiuto per paura delle conseguenze. Sonja aveva allora provato a fare da sola, immergendosi in bagni caldi e dedicandosi a lavori pesanti, ma tutto era stato inutile. La piccola avrebbe poi appreso dalla bambinaia di non essere stata voluta, ritrovandosi costantemente sola, senz'affetto n\u00e9 carezze, cos\u00ec da sviluppare un carattere rigido e chiuso. Sentendosi invisa alla madre, crescer\u00e0 interamente devota al padre, rappresentando per lui un importante sostegno morale.\nAgli inizi del 1885 Sonja assunse personalmente la gestione dei diritti d'autore del marito (con l'intenzione di raccoglierne le opere in un'edizione completa), incoraggiata nell'iniziativa da Anna Dostoevskaja, vedova di F\u00ebdor Dostoevskij. Sul finire dell'anno precedente, dopo altri mesi di tensione, la crisi era giunta al culmine: Tolstoj aveva minacciato di fuggire a Parigi o in America, mentre Sonja gli rispondeva: \u00abDato che non posso vivere senza di te, se parti ti uccido\u00bb, ma lei stessa fu sul punto di abbandonare la casa, come avrebbe poi scritto alla sorella:\nNel gennaio del 1886 mor\u00ec il figlio Aleks\u00e8j, nato nell'ottobre del 1881. Il marito continuava a risiedere per lo pi\u00f9 a Jasnaja Poljana, assistendo con assiduit\u00e0 un'anziana vedova di misere condizioni. Nel 1887 egli scrisse \"Della vita\", un trattato in cui esponeva le concezioni filosofiche da lui maturate negli ultimi anni, le cui conseguenze pratiche avevano costituito la causa principale delle liti in famiglia; ma in tale circostanza i coniugi sembrarono ritrovare un'intesa. Riferisce la figlia Tat'jana:\nD'altro canto, in Tolstoj permaneva il desiderio di distribuire ogni propria ricchezza e di andare per sempre a fare la vita del contadino. Da quando la famiglia si era trasferita a Mosca, egli aveva iniziato a vestire d'abitudine come un \"mu\u017eik\", con tanto di casacca, larghi calzoni e stivali. Affid\u00f2 alla moglie la gestione degli averi, oltre che delle opere gi\u00e0 pubblicate, gravandola cos\u00ec di un compito amministrativo che la strem\u00f2. In principio, Sonja rifiut\u00f2 la proposta del marito d'intestare a lei i suoi beni (obiettando: \u00abCome, pensi che la propriet\u00e0 sia un male e quel male lo vuoi rovesciare su di me!\u00bb), ma poi accett\u00f2 di gestire con una delega i suoi affari e infine acconsent\u00ec che i beni venissero legalmente divisi tra lei e i figli. Qualche volta partecip\u00f2 ai lavori campestri, finch\u00e9, non essendo abituata a quel genere di fatica, si ammal\u00f2 e dovette astenersi per sempre dagli sforzi fisici.\nLa \"Sonata\" della discordia.\nA dispetto dei bollori soddisfatti in giovent\u00f9 e della numerosa progenie che la moglie gli aveva garantito, Tolstoj espresse nella \"Sonata a Kreutzer\" una severa condanna verso ogni forma di rapporto sessuale, anche all'interno del matrimonio, scrivendo nella \"Postfazione\" dell'opera:\nNello stesso testo, Tolstoj affermava che \u00abnon pu\u00f2 esistere matrimonio cristiano\u00bb.\nAgli inizi del 1890, tale romanzo circolava ampiamente in Russia attraverso copie manoscritte ed era gi\u00e0 stato tradotto all'estero (in Danimarca e negli Stati Uniti), raccogliendo il biasimo dei religiosi come dei progressisti. Il giorno di Natale, Sonja annot\u00f2 nel diario:\nContinuava a temere che le sarebbe nato un altro bambino e questa ipotesi la tormentava. Qualche mese dopo scrisse di Tolstoj: \u00abpredica la continenza, mentre nei fatti...\u00bb.\nE pensare che la \"Sonata n. 9\" di Beethoven \u2013 da cui aveva mutuato il titolo il romanzo del marito \u2013 le era sempre piaciuta: l'aveva provata al piano con la figlia Tat'jana, commuovendosi quando il primogenito Sergej l'aveva eseguita al violino, tanto da commentare nel diario: \u00abChe forza e che espressione di \"tutti\" i sentimenti!\u00bb.\nAl dibattito sul romanzo prese parte anche il quartogenito Lev, allora ventenne, che tra i figli era stato il pi\u00f9 attratto dalle idee sviluppate dal padre, per poi allontanarsene maggiormente, divenendo uno strenuo difensore della madre. Egli scrisse \"Il preludio di Chopin\", un racconto che prese la forma di una risposta alla \"Sonata\", opponendo alla dottrina della castit\u00e0 assoluta un ideale di felicit\u00e0 familiare simile a quello che tanto era stato caro a Tolstoj in giovent\u00f9. Lev \"junior\" lo metter\u00e0 in pratica senza patire le stesse vicissitudini del padre, sposandosi presto con una svedese che gli dar\u00e0 dieci figli.\nNel settembre del 1891, a costo di aspre liti, Sonja persuase il marito, che voleva rinunciare ai diritti d'autore su tutte le opere, a limitare tale rinuncia alle sole opere da lui scritte dopo il 1881, anno d'inizio della sua nuova vita spirituale. In marzo si era recata nella capitale (che era allora San Pietroburgo) per ottenere direttamente dallo zar Alessandro III il permesso di pubblicare la \"Sonata\", della quale aveva corretto le bozze nonostante il dispiacere per le considerazioni sul matrimonio ivi espresse dal marito. Lamenter\u00e0 nel diario:\nRicevutala a corte, lo zar si confess\u00f2 ammiratore di Tolstoj e le concesse di pubblicare la \"Sonata\" nelle \"Opere complete\" da lei curate (abbastanza costose da non poter avere diffusione al di fuori della classe agiata), alle quali Sonja si dedicava intensamente; era sempre stata miope e, a forza di lavorare giorno e notte alle bozze, con la vecchiaia fin\u00ec per compromettere l'uso d'un occhio.\nNel novembre dello stesso anno, pubblic\u00f2 sulla rivista \"Russkija vedomosti\" una lettera aperta (con le parole \u00abTutta la mia famiglia si \u00e8 dispersa per soccorrere il popolo che muore di fame...\u00bb) per chiedere ai lettori di cooperare alle iniziative del marito in favore delle popolazioni della Russia centrale colpite dalla carestia. Della lettera diedero notizia tutti i giornali russi e molti di quelli stranieri, permettendo cos\u00ec a Sonja di raccogliere cospicue somme destinate all'acquisto di vettovaglie da inviare per ferrovia, con convogli speciali, ai centri di soccorso. Con i tessuti ricevuti dalle manifatture, ella faceva inoltre confezionare, a donne indigenti che ne ricevevano un compenso, dei capi di biancheria da distribuire ai bisognosi. Tali attivit\u00e0 proseguirono nei due anni seguenti.\nTra il 1892 e il 1893 elabor\u00f2 una propria risposta alla \"Sonata\": il romanzo breve \"Di chi \u00e8 la colpa?\" (\"\u0427\u044c\u044f \u0432\u0438\u043d\u0430?\", tradotto anche come \"Amore colpevole\"), che rest\u00f2 a lungo nel cassetto finch\u00e9 venne pubblicato postumo, una decina d'anni dopo la morte dell'autrice. In quest'opera d'ispirazione autobiografica Sonja narr\u00f2 la vicenda di Anna, una diciottenne senza macchia che nel giorno delle nozze col trentacinquenne Prozorskij, quand'egli la bacia appassionatamente in carrozza, si sente umiliata e abusata, vedendo in lui un individuo interessato solo all'appagamento carnale. In seguito Anna s'invaghisce, in maniera puramente platonica, di un artista dall'animo sensibile, ma Prozorskij, reso furioso dalla gelosia, la uccide, scambiando il suo amore innocente per un amore colpevole.\nFerita nell'anima.\nCon gli anni novanta Sonja inizi\u00f2 a coltivare una serie di progetti di suicidio che avrebbero caratterizzato i suoi pensieri per circa un ventennio.\nAgli inizi del 1895 si allontan\u00f2 da casa con l'intento di lasciarsi morire per assideramento, impressionata dalla trama del racconto \"Il padrone e il lavorante\", che Tolstoj aveva appena terminato e consegnato a \u010certk\u00f2v senza volere che la moglie lo inserisse nelle \"Opere complete\" (decisione poi cambiata per le proteste di lei). Lo scrittore aveva infatti fondato dieci anni prima, con gli amici tolstoiani, la casa editrice Posrednik, entrata col tempo sempre pi\u00f9 in concorrenza con i progetti editoriali curati dalla contessa.\nIn febbraio, l'improvvisa morte per scarlattina del figlioletto Iv\u00e0n, di sette anni, la segn\u00f2 indelebilmente. Un giorno grid\u00f2, fuori di s\u00e9: \u00abPerch\u00e9, perch\u00e9 doveva essere Vani\u010dka e non Aleksandra?\u00bb e la bambina ud\u00ec quelle parole terribili. Sonja, che aveva concentrato sull'ultimogenito tutto l'amore di cui era ancora capace, fu presa dalla disperazione e cerc\u00f2 rifugio nella preghiera. Per non lasciarla sola, Tolstoj \u2013 che si era allontanato sempre pi\u00f9 dalla fede ortodossa \u2013 l'aspettava fuori dalla chiesa e la riaccompagnava a casa. A distanza di un anno e mezzo da quel lutto, lei scriver\u00e0 alla sorella:\nNella stessa lettera comunic\u00f2 il sollievo di aver riscoperto la passione per la musica (grazie ad un soggiorno estivo in casa Tolstoj del compositore e pianista Sergej Ivanovi\u010d Taneev, che a Sonja parve essere stato mandato da Vani\u010dka):\nIl marito, d'altra parte, era preoccupato dell'entusiasmo suscitato in lei da Taneev, e riusc\u00ec a calmare le proprie crisi di gelosia solo durante una sosta al monastero di \u00d2ptina P\u00f9styn', nell'agosto del 1896.\nNel luglio del 1898, per insofferenza verso la situazione familiare, lo scrittore progett\u00f2 di fuggire in Finlandia con l'aiuto di alcuni amici, ma vi rinunci\u00f2 poco dopo. In novembre, con il supporto della cognata Tanja, cerc\u00f2 senza successo di convincere la moglie a rompere i rapporti con Taneev, per il quale Sonja aveva ammesso di provare un sentimento platonico. Ella inizi\u00f2 nel medesimo anno la lunga copiatura di \"Resurrezione\", mal sopportando certe descrizioni contenute nel romanzo, dato che il marito si era ispirato per la trama al ricordo di Ga\u0161a, un'innocente cameriera da lui sedotta in giovent\u00f9, che aveva preso una cattiva strada dopo essere stata licenziata e abbandonata a s\u00e9 stessa.\nRitorno a Jasnaja.\nNel 1901, dopo che Tolstoj fu scomunicato dal Santo Sinodo (a cui Sonja invi\u00f2 una lettera addolorata, quanto vana), ella si stabil\u00ec con lui in Crimea per farlo rimettere da una serie di acciacchi, ma nel gennaio del 1902 il marito si ammal\u00f2 gravemente di polmonite, e in aprile, mentre era ancora convalescente, di tifo. Fino alla guarigione, fu accudito instancabilmente dalla moglie, che ebbe a riferire cos\u00ec le proprie attenzioni:\nLa famiglia non riprese pi\u00f9 a vivere a Mosca, ma fece il viaggio di ritorno, in luglio, verso Jasnaja Poljana. Qui i coniugi ritrovarono serenit\u00e0, dedicandosi ciascuno alle proprie occupazioni. Sonja frequentava spesso il Museo storico di Mosca, impegnata nella stesura delle proprie memorie ed immersa nell\"'hobby\" della pittura, in merito al quale ricorder\u00e0: \nScoraggiata dalla forte miopia di cui soffriva, si dedic\u00f2 poco alla pittura dal vero, concentrandosi a copiare le celebri opere presenti in salotto, come il ritratto di Tolstoj di Ivan Nikolaevi\u010d Kramskoj.\nNel 1903 la vita familiare prosegu\u00ec in grande tranquillit\u00e0. La tenuta era m\u00e8ta di numerosi visitatori da tutto il mondo e i litigi si fecero meno frequenti. Ma nel 1904 la stabilit\u00e0 coniugale torn\u00f2 al punto di rottura per la gelosia che Sonja aveva ripreso ad instillare nel marito corteggiando Taneev, rimasto negli anni un ospite abituale della casa. Ella gli aveva scritto una lettera d'amore, che Taneev \u2013 poco interessato alle donne \u2013 aveva distrutto. Suscitando finanche l'irritazione di Aleksandra, la contessa si mostrava allegra ed emozionata in presenza del grassoccio pianista, per poi singhiozzare addirittura di commozione quando egli le suonava una delle \"Romanze senza parole\" di Felix Mendelssohn.\nIn agosto, mentre infuriava la guerra russo-giapponese, Sonja visse la dolorosa esperienza di veder partire il figlio Andrej per il fronte. Lo accompagn\u00f2 a Tambov, dove assistette con le altre madri al viaggio \u2013 spesso di sola andata \u2013 dei vagoni carichi di giovani soldati.\nLo scrittore, che nei mesi precedenti aveva composto l'appassionato appello pacifista \"Ricredetevi!\", rimase sdegnato dal comportamento di Andrej, a lui sempre ostile, cos\u00ec come da quello di Lev \"junior\", il quale, nuovamente in contrasto col padre, pubblic\u00f2 un articolo a favore del conflitto in corso. Come se non bastasse, anche il figlio Michail aveva intrapreso da diversi anni la carriera militare. Andrej, invece, fu congedato dopo qualche mese per disturbi nervosi.\nTolstoj ricominci\u00f2 a meditare la fuga, dapprima nel maggio del 1906 (lamentandosi nel diario di \u00abquanta poca efficacia abbia tra gli uomini la verit\u00e0. E soprattutto qui in casa\u00bb) e poi sul finire dell'anno successivo, indignato perch\u00e9 Sonja aveva fatto arrestare alcuni contadini, colpevoli d'un furto di cavoli dall'orto, ed aveva richiesto che la casa fosse sorvegliata dalle guardie. Nel frattempo, un grave lutto li aveva colpiti: la morte della figlia Marija, di trentacinque anni, per polmonite.\nNel maggio del 1909 Sonja trov\u00f2 il manoscritto de \"Il diavolo\", che il marito aveva composto vent'anni prima, nascondendolo sotto la fodera interna di una poltrona, affinch\u00e9 lei non lo leggesse. Per la trama di questo racconto Tolstoj si era ispirato, oltre che alla storia di un conoscente, anche alla propria relazione con Aksin'ja e alla successiva infatuazione per Donma. Sonja non la prese bene e ci fu una violenta lite. Dal canto suo, Tolstoj appunt\u00f2 in giugno:\nIn luglio lo scrittore, ormai ottantenne, fu invitato al congresso della pace a Stoccolma e inizi\u00f2 a preparare una conferenza. La moglie lott\u00f2 con lui parecchi giorni per dissuaderlo dal fare un viaggio cos\u00ec lungo e come ultima carta minacci\u00f2 di uccidersi con la morfina; Tolstoj le strapp\u00f2 di mano la boccetta e rinunci\u00f2 a partire. Ma Sonja non si dava pace: la ossessionava l'idea che i discepoli del marito \u2013 che lei chiamava \u00abgli oscuri\u00bb o \u00abi tenebrosi\u00bb \u2013 volessero avvelenarla e che tra lui e \u010certkov vi fosse un amore omosessuale (quest'ultimo sospetto era basato su un vecchio foglio dei diari di Tolstoj). Ella aveva ormai del tutto rinunciato a continuare il lavoro di copiatura degli scritti del coniuge, ma non sopportava che la sostituissero i tolstoiani insieme alla figlia minore. Spiegher\u00e0 Tat'jana:\nDi l\u00ec a un anno il marito, d'accordo con le figlie Tat'jana e Aleksandra, avrebbe portato da Sonja, per una visita, il neuropatologo Grigorij Ivanovi\u010d Rossolimo, che avrebbe formulato la seguente diagnosi: \u00abdegenerescenza doppia: paranoica e isterica con predominanza della prima\u00bb.\nNel 1910 il travaglio prosegu\u00ec da gennaio a maggio, ma senza gravi scontri. In primavera Tolstoj espresse ancora a Sonja la volont\u00e0 di cambiare vita \u00abcon o senza di lei\u00bb, ma glielo comunic\u00f2 con tenerezza, abbracciandola.\nL'ultima estate insieme.\nAlla fine di maggio la situazione precipit\u00f2 nuovamente, dopo che la moglie era tornata a chiedere che l'abitazione fosse presidiata dalle guardie. Tolstoj si trasfer\u00ec in giugno dall'amico \u010certkov, vicino a Mosca, dove riflett\u00e9 sul da farsi, annotando nel diario:\nSonja gl'invi\u00f2 un telegramma, supplicandolo di tornare. Lo scrittore acconsent\u00ec, ma una volta a casa la trov\u00f2, secondo le proprie parole, \u00abin uno stato d'isteria e d'esaltazione che non \u00e8 possibile descrivere\u00bb. I giornali avevano appena diffuso la notizia (vera) che Tolstoj aveva affidato a \u010certkov i propri vecchi diari, sottraendoli cos\u00ec alla custodia della moglie, che ne pretese la restituzione. Ella inoltre lesse di nascosto l'appunto in cui il marito parlava della \u00ablotta con Sonja per il bene\u00bb e per protesta usc\u00ec di casa in piena notte sotto la pioggia, tornando infradiciata al mattino. Dopo qualche giorno, Sonja scapp\u00f2 ancora in giardino di notte, ma questa volta Lev \"junior\", che si era impuntato a spalleggiare la madre, ordin\u00f2 al padre di andarla a cercare; la scenata prosegu\u00ec fino alle quattro del mattino facendo sentire Tolstoj terribilmente umiliato.\nFu allora che egli scrisse il suo ultimo testamento, in cui cedeva al pubblico dominio tutti i diritti d'autore, anche quelli delle opere antecedenti al 1881, privando cos\u00ec la famiglia di ogni rendita derivante dai lavori che Sonja aveva copiato con tanta fatica. Il documento fu firmato da Tolstoj il 22 luglio 1910, durante un incontro segreto organizzato nel bosco da \u010certkov, che avrebbe quindi potuto pubblicare liberamente gli scritti del maestro, compresi i romanzi. Dato che la legge imponeva di nominare un erede, Tolstoj design\u00f2 Aleksandra affinch\u00e9 facesse valere le sue volont\u00e0, affidando a \u010certkov la cura e l'amministrazione delle opere. Le rendite concernenti gli scritti postumi sarebbero state destinate all'acquisto di terre per i contadini.\nIl 25 dello stesso mese, Sonja si allontan\u00f2 in pianto da Jasnaja, portando con s\u00e9 del veleno. Il figlio Andrej la incontr\u00f2 alla stazione di Tula e la ricondusse a casa; qui Andrej litig\u00f2 col padre, cercando poi di accordarsi con Lev \"junior\" per farlo interdire.\nNei giorni seguenti, Tolstoj ritrov\u00f2 Sonja tranquilla e amorevole, addirittura pi\u00f9 che in passato. Sospett\u00f2 allora che ella avesse intuito qualcosa e che mirasse, con le buone, a farlo recedere dalle sue decisioni. Verso la fine del mese inizi\u00f2 un nuovo diario \u2013 custodito nello stivale perch\u00e9 non potessero leggerlo n\u00e9 la moglie n\u00e9 \u010certkov \u2013 in cui scrisse:\nIl 2 agosto giunse alla conclusione di essersi comportato male nei confronti di Sonja, se non altro per aver agito di nascosto, alle sue spalle. Lo comunic\u00f2 a \u010certkov, che gli rispose con una lunga lettera, piena di aspri giudizi sulla famiglia di Tolstoj, il quale si pent\u00ec di aver messo in discussione i consigli dell'amico. Sonja ricominci\u00f2 intanto a minacciare il suicidio, esigendo questa volta che il marito troncasse ogni rapporto con \u010certkov.\nMentre la moglie era assente, lo scrittore fu invitato dalla figlia Tat'jana a trascorrere un soggiorno nella sua propriet\u00e0, per riprendersi dalle recenti tensioni. Ma Sonja giunse in tempo per supplicarli, fra le lacrime, di venire con loro, dato che aveva paura di restare da sola. \u00abRiposare\u00bb, chiedeva alla figlia, \u00abdi che? Del mio amore? Delle cure che ho per lui? Cosa diresti se ti portassero via il marito perch\u00e9, lontano, si riposi da te?\u00bb. Partiti perci\u00f2 insieme, trascorsero due settimane di relativa tranquillit\u00e0, al termine delle quali Sonja torn\u00f2 a Jasnaja per certi affari. Tolstoj allora scrisse:\nIl 2 settembre, prima del rientro del marito, Sonja chiam\u00f2 un sacerdote per far benedire la casa con l'acqua santa, onde scacciarne lo spirito di \u010certkov. Quando Tolstoj fu messo al corrente dell'iniziativa, annot\u00f2 nel diario:\nEgli si sentiva depresso e provava terrore all'idea di tornare a Jasnaja; difatti l\u00e0 ricominciarono le liti. In una lettera del 12 settembre, la moglie gli scrisse:\nUn tragico ottobre.\nIl 3 ottobre lo scrittore svenne a tavola, accusando una crisi cardiaca accompagnata da convulsioni. Sonja, ritenendosene la principale responsabile, si mise a pregare in ginocchio ai piedi del marito: \u00abSignore! Perdonami. S\u00ec, sono io la colpevole. Signore, per questa volta non ancora, non ancora!\u00bb.\nFacendo appello alle proprie migliori intenzioni, chiese lei stessa a \u010certkov di riprendere le visite e si riconcili\u00f2 momentaneamente con Aleksandra. Dopo due giorni, Tolstoj super\u00f2 la malattia, ma la moglie, avendo trovato il diario che lui custodiva negli stivali, non seppe trattenersi dal fare nuove scenate e nelle settimane successive non smise di frugare tra gli effetti personali del marito. Si arriv\u00f2 cos\u00ec alla fatidica notte, tra il 27 e il 28 ottobre, quando la ripugnante sensazione di essere spiato fece scattare in Tolstoj la definitiva decisione di fuggire, come spiegato l'indomani nel diario:\nEgli, date le sue condizioni di salute, era probabilmente consapevole di stare andando incontro alla morte. Al mattino, Aleksandra consegn\u00f2 alla madre una lettera di Tolstoj. Dopo aver letto le prime righe con le parole \u00abla mia partenza ti far\u00e0 dispiacere\u00bb, Sonja corse in giardino e poi nel bosco, dove si lasci\u00f2 cadere nello stagno, dal quale fu subito ripescata dalla stessa Sa\u0161a. Lo scrittore, accompagnato dal suo medico ed amico Du\u0161\u00e0n Makovitskij, si diresse nel frattempo al monastero di Optina e da l\u00ec arriv\u00f2 il 29 a \u0160am\u00e0rdino, presso il convento della sorella M\u00e0rija, dove in breve lo raggiunse Aleksandra, avvisata dal padre per lettera.\nPer ricondurre a casa il coniuge, Sonja aveva ricercato la complicit\u00e0 della figlia minore, ma questa segu\u00ec invece il padre nella sua fuga. Sulle tracce di Tolstoj si era messo anche Andrej, che avrebbe potuto giungere dal padre da un momento all'altro. Nella notte tra il 30 e il 31, lo scrittore decise quindi di ripartire, verso i luoghi che pi\u00f9 gli ricordavano la giovinezza: la Romania, il Caucaso. Sonja intanto aveva smesso di mangiare e veniva sorvegliata in ogni istante perch\u00e9 le fosse impedito di compiere altri gesti disperati. Il marito le scrisse allora l'ultima lettera, conclusa con queste riflessioni:\nTrascorsa in treno la giornata del 31, Tolstoj venne fatto scendere ad Ast\u00e0povo: aveva preso freddo e misurava 40\u00b0 di febbre, perci\u00f2 non era in grado di proseguire il viaggio.\nSeparati ad Astapovo.\nMentre lo scrittore giaceva ammalato presso il modesto alloggio del capostazione, i suoi familiari a Jasnaja vennero informati per telegrafo da un giornalista, cosicch\u00e9 nella notte fra il 2 e il 3 novembre Sonja raggiunse Astapovo con un treno speciale, accompagnata da Tat'jana, Andrej e Michail, assieme ad un gruppo di medici e infermieri. Il loro vagone fu spinto su un binario morto per sostarvi il tempo necessario. Poco prima erano arrivati il primogenito Sergej e \u010certkov, messi entrambi al corrente da Aleksandra.\nTolstoj parl\u00f2 con Sergej e poi con Tat'jana, dettando un telegramma ai figli che credeva fossero rimasti a Jasnaja accanto a Sonja: \u00abVi prego di trattenere la mamma. Nel mio stato di debolezza il cuore non sopporterebbe un incontro\u00bb. La moglie attendeva nel vagone che il marito la facesse chiamare, ma questo non avvenne. Ella pot\u00e9 solo avvicinarsi alla finestra della stanza dove lui stava morendo, nel tentativo di vedere o udire qualche cosa. Tolstoj fece velare la finestra con una tendina, perch\u00e9 gli era sembrato di vedere un volto di donna che cercava di sbirciare dentro.\nAlcune settimane prima di fuggire, egli aveva annotato nel proprio diario intimo: \u00abAbbiamo organizzato male le cose. Un fardello troppo pesante ricade sulle spalle di Sonja\u00bb. In fin di vita, ripet\u00e9 quelle stesse parole a Tat'jana, che riferir\u00e0:\nLev \"junior\", che in quel momento stava tornando da Parigi, dichiarer\u00e0:\nQuando alle cinque del mattino del 7 novembre fu permesso alla moglie di entrare nella stanza, Tolstoj aveva ormai perso per sempre conoscenza. Sonja si precipit\u00f2 al suo capezzale, sussurrandogli all'orecchio parole d'amore. Sperava che, se \u00e8 vero che l'udito \u00e8 l'ultimo senso che rimane al momento della morte, il marito avrebbe potuto sentirla. Ma Tolstoj non riusciva pi\u00f9 a parlare ed emise soltanto pochi profondi sospiri. Ella gli rest\u00f2 accanto, come impietrita, per i giorni e le notti che seguirono, finch\u00e9 il corpo esanime dello scrittore fu trasportato via per il funerale.\nUltimi anni.\nNonostante il marito l'avesse esclusa dal testamento, Sonja pot\u00e9 continuare a vivere agiatamente grazie ad una pensione concessale dallo zar Nicola II. Nel 1912 pubblic\u00f2 sul giornale \"La parola russa\" il racconto \"Il matrimonio con Lev Nikolaevi\u010d Tolstoj\", basato su alcuni ricordi annotati anni prima nel diario.\nNel 1913 scrisse e diede alle stampe una \"Breve autobiografia\", in cui riassunse e complet\u00f2 quanto gi\u00e0 andava raccogliendo da lunghi anni nelle proprie memorie, rimaste incompiute, intitolate \"La mia vita\". Nel frattempo venne firmato contro di lei, in favore della figlia Aleksandra, un appello a proposito del possesso dei manoscritti del marito. Anche al Mahatma Gandhi \u2013 fervente estimatore delle idee di Tolstoj \u2013 fu chiesto di firmare, ma questi prefer\u00ec scrivere direttamente alla vedova, ricevendone una risposta che non gli fece buona impressione.\nAlmeno in una certa misura, avvenne in Sonja, nell'ultima parte della sua vita, quel cambiamento interiore che il coniuge tanto aveva desiderato anche per lei, come riferir\u00e0 Tat'jana:\nMor\u00ec di polmonite (come il marito e la quintogenita Marija) nel 1919, durante la guerra civile russa, poco dopo la requisizione di Jasnaja Poljana da parte del locale comando bolscevico. Destino volle che in quell'anno morisse a Jasnaja anche Aksin'ja, che pi\u00f9 di ogni altra donna aveva suscitato la sua gelosia. La contessa ebbe la gioia di essere assistita al capezzale da Aleksandra, divenuta infermiera, con la quale aveva patito gravi dissapori. Il suo corpo non fu sepolto accanto a quello del marito, come ella aveva desiderato, bens\u00ec nel cimitero della chiesa parrocchiale, a due chilometri da Jasnaja, dove riposano anche altri membri della famiglia Tolstoj, tra cui la figlia Marija.\nFama.\nSonja invecchi\u00f2 nella paura di ci\u00f2 che i posteri avrebbero detto di lei. Tale incubo l'aveva spinta al punto di voler controllare le annotazioni quotidiane del marito, per espungerne i passi che in futuro avrebbero potuto metterla in cattiva luce. In una lettera del 1895 gli aveva chiesto:\nMa a scrivere contro di lei sarebbero stati soprattutto i seguaci del marito, in difesa di quest'ultimo. Il futuro premio Nobel Romain Rolland, nella sua biografia di Tolstoj del 1911, la consider\u00f2 una moderna Santippe. Victor Lebrun, ex segretario di Tolstoj, non avrebbe utilizzato mezzi termini:\nAltre testimonianze dell'epoca, seguendo un'impronta imposta da Vladimir \u010certkov, presentarono lo scrittore come un martire vittima della moglie. \u010certkov e i suoi collaboratori recuperarono inoltre per la pubblicazione quelle note che Tolstoj stesso aveva cancellato dai propri diari perch\u00e9 recriminatorie nei confronti della moglie; omisero invece vari riferimenti a lei favorevoli dagli appunti e dalle lettere del marito.\nMaksim Gor'kij fu uno dei pochi a delineare Sonja in termini positivi, cos\u00ec come Dmitrij Petrovi\u010d Mirskij, che la defin\u00ec \u00abuna sposa, una madre e una padrona di casa ideale\u00bb. Giovanni Pascoli la menzion\u00f2 nel suo \"poema italico\" intitolato \"Tolstoi\" (1911), definendola \u00absaggia\u00bb.\nI figli si divisero: Aleksandra la attacc\u00f2, mentre Lev \"junior\", in risposta a Rolland che aveva dipinto Sonja come una donna incapace di \u00abcapire\u00bb, argoment\u00f2 che ella \u00abera in grado di capire perfettamente non solo tutto ci\u00f2 che Tolstoj scriveva, ma anche le cause profonde, che per gli altri restavano nascoste, e le ragioni per le quali da scrittore si andava trasformando in profeta\u00bb. Tat'jana intervenne, ormai anziana, col dichiarato intento di ripristinare l'imparzialit\u00e0, giustificando sia il padre sia la madre. Enzo Biagi osserver\u00e0 che: \u00abA parte il cattivo e accidioso carattere di Sofija, largamente riconosciuto, Tolstoj non doveva essere un marito comodo\u00bb, mentre Simone de Beauvoir ritenne inutile parlare di colpe, di fronte al dramma vissuto dalla contessa:\nNella seconda met\u00e0 del Novecento il dibattito non si spense. Viktor Borisovi\u010d \u0160klovskij tratteggi\u00f2 la moglie dello scrittore come una borghese con pretese aristocratiche, di cultura ristretta, troppo legata alla realt\u00e0 presente:\nSulla stessa linea Grazia Cherchi, che ha identificato nella noia la principale componente della personalit\u00e0 di Sonja, una noia da \u00abpiccola borghese fatta e sputata\u00bb. Ancor pi\u00f9 aspro il giudizio del Nobel Elias Canetti, che ha attribuito alla contessa una volont\u00e0 violentemente possessiva e distruttiva:\nCome descritto da Tat'jana, sua madre si era difesa \u00abdavanti a tutto: parando in anticipo gli attacchi che sapeva un giorno le avrebbero sferrato. E sapeva anche chi\u00bb. Il diario di Sonja trov\u00f2 un interessato lettore in Stalin, ricevendo in seguito un particolare apprezzamento da parte del Nobel Doris Lessing, che vi ha colto una significativa descrizione della condizione femminile del passato, utile al cammino delle nuove generazioni:\nNon a caso l'attrice Helen Mirren, che ha interpretato il personaggio di Sonja nel film \"The Last Station\" (2009), ha dichiarato di provare per lei una forte empatia, nonostante non le accomunassero grandi somiglianze."}
{"id": "3540926", "revid": "155634", "url": "https://it.wikipedia.org/wiki?curid=3540926", "title": "Torneo di Wimbledon 2011 - Singolare maschile", "text": "Il detentore del titolo Rafael Nadal \u00e8 stato battuto in finale da Novak \u0110okovi\u0107 per 6-4, 6-1, 1-6, 6-3.\nGiocatori che sono passati dalle qualificazioni.\nLucky losers:"}
{"id": "3540937", "revid": "830939", "url": "https://it.wikipedia.org/wiki?curid=3540937", "title": "Pierre de La Gorce", "text": "Biografia.\nNato nel 1846 a Vannes, citt\u00e0 bretone nel dipartimento del Morbihan, laureato in diritto, Pierre de la Gorce esercit\u00f2 le funzioni di magistrato prima a Rocroi, poi in altri centri del dipartimento del Passo di Calais (Montreuil-sur-Mer, B\u00e9thune e Saint-Omer) . \nCattolico convinto, in ossequio alle sue convinzioni religiose, che egli riteneva in contrasto colle leggi di Jules Ferry sulla separazione fra Stato e Chiesa, prefer\u00ec dimettersi .\nDedicatosi agli studi storici, scrisse importanti lavori sulla Rivoluzione e l'Ottocento francese.\nNel 1907 entr\u00f2 a far parte dell'Acad\u00e9mie des sciences morales et politiques\nMor\u00ec a Parigi, a ottantasette anni, nel 1934."}
{"id": "3540939", "revid": "1372005", "url": "https://it.wikipedia.org/wiki?curid=3540939", "title": "Mountbatten", "text": "Mountbatten \u00e8 il nome di famiglia originariamente adottato dal ramo inglese della famiglia Battenberg a causa del sorgere di sentimenti antitedeschi nell'opinione pubblica britannica durante la Prima guerra mondiale.\nOrigine.\nIl 14 luglio 1917, il principe Luigi di Battenberg (\"Prince Louis I\") assunse il cognome Mountbatten (avendo rifiutato una traduzione alternativa in \"Battenhill\") per se stesso ed i suoi discendenti, e fu fatto marchese di Milford Haven. Il nome \u00e8 la traduzione dal tedesco di Battenberg, una piccola cittadina nell'Assia. Il titolo di conte di Battenberg e poi di principe di Battenberg fu garantito ad un ramo morganatico del Casato d'Assia-Darmstadt nella met\u00e0 del XIX secolo.\nIl principe Filippo di Grecia e Danimarca, consorte deceduto dell'attuale monarca inglese Elisabetta II, adott\u00f2 il cognome di Mountbatten dalla famiglia di sua madre nel 1947, sebbene egli sia un membro del Casato di Schleswig-Holstein-Sonderburg-Gl\u00fccksburg per discendenza patrilineare.\nTitolare attuale del Marchesato.\nL'attuale capo della famiglia Mountbatten e del marchesato \u00e8 George Mountbatten, IV marchese di Milford Haven, pronipote del principe Luigi I, nato a Londra il 6 giugno 1961. Ha un figlio di nome Henry, nato nel 1991.\nMembri pi\u00f9 noti.\nAnche i figli maschi della principessa Beatrice e del fratello di Luigi, il principe Enrico di Battenberg - il principe Alexander e il principe Leopold - presero il nuovo cognome, con Alexander creato marchese di Carisbrooke.\nTuttavia la figlia maggiore del principe Enrico di Battenberg, la sorella di Carisbrooke, la regina Vittoria Eugenia di Spagna non assunse mai la forma inglese.\nI pi\u00f9 noti dei discendenti del principe Luigi furono il figlio minore, il Lord Ammiraglio Louis Mountbatten, I conte Mountbatten di Burma ed il nipote, figlio di sua figlia, la principessa Alice di Battenberg: principe Filippo, duca di Edimburgo marito di Elisabetta II, che assunse il cognome \"Mountbatten\" nel 1947. Un'altra figlia di Luigi I, sorella della principessa Alice e del conte Mountbatten of Burma e zia del duca di Edimburgo, fu la regina Luisa di Svezia.\nPrima del suo matrimonio nel 1882, il principe Luigi ebbe una relazione con l'attrice Lillie Langtry. Secondo il nipote del conte Mountbatten di Burma, Luigi era il padre dell'unica figlia della Langtry, Jeanne Marie Langtry, nata qualche mese dopo. Tuttavia, altre fonti indicano un altro padre putativo.\nMountbatten reali.\nNel 1952, al momento dell'ascesa al trono della regina Elisabetta II, c'era la convinzione che alcuni membri della famiglia Mountbatten desiderassero cambiare il nome della dinastia Windsor in Mountbatten.\nLa regina Mary (la nonna della nuova regina) espresse la sua avversione a questa idea all'allora Primo Ministro Winston Churchill.\nL'obiezione della regina Mary era parzialmente basata sul fatto che il principe Filippo era un principe di Grecia e Danimarca per nascita, figlio del principe Andrea di Grecia e solo discendente dalla famiglia Battenberg attraverso sua madre, la principessa Alice di Battenberg. Era un membro del casato sovrano, in origine ducale, dei Schleswig-Holstein-Sonderburg-Gl\u00fccksburg, che aveva raggiunto lo status regale in Danimarca (1863), Grecia (1863) e Norvegia (1905). Il principe Filippo aveva adottato il cognome con un miglior \"suono inglese\" di Mountbatten, una traduzione dell'originale nome tedesco di sua madre, solo quando si era unito alla Royal Navy, su consiglio del suo ambizioso zio, il conte Mountbatten. La regina Mary apparteneva anche a quella generazione che considerava un cognome morganatico - la famiglia Battenberg \u00e8 un ramo morganatico del Casato d'Assia-Darmstadt - da portare come segno, quindi non desiderava affatto che fosse il cognome della casata reale britannica. Il suo atteggiamento pu\u00f2 essere stato influenzato dalla sue stesse origini: sebbene la madre della regina Mary fosse una principessa reale britannica, suo padre Francesco, duca di Teck, era il figlio di un matrimonio morganatico, e per la maggior parte della sua vita port\u00f2 solo il titolo onorifico di Altezza Serenissima. Come tale, era considerato un po' declassato dai rigorosi realisti, qualcosa che pu\u00f2 avere infastidito la regina Mary in una certa misura.\nWinston Churchill sollev\u00f2 il problema in Parlamento, dove fu deciso che il nome della Casa Reale dovesse rimanere Windsor, come decretato in perpetuo dal marito della regina Mary, re Giorgio V. Il principio di rigorosa patrilinearit\u00e0 fu applicato nella successione della regina Vittoria, del Casato di Hannover, la cui prole apparteneva al Casato di Sassonia-Coburgo-Gotha o Wettin, dopo il loro padre, il principe Alberto. In questo caso ipotetico, il nome proprio della Casata di Windsor diverrebbe Schleswig-Holstein-Sonderburg-Gl\u00fccksburg alla successione della regina Elisabetta II da parte di uno dei suoi discendenti.\nTuttavia, sotto un ambiguamente formulato Order-in-Council pubblicato nel 1960, il nome \"Mountbatten-Windsor\" \u00e8 apparentemente il cognome personale di alcuni dei discendenti della regina Elisabetta II e del principe Filippo. Si differenzia dal nome ufficiale della famiglia reale britannica o casa reale, che rimane Windsor.\nIl cambio ovviamente non si applica ai membri della famiglia reale che non discendono dal principe Filippo - i duchi di Gloucester e di Kent, per esempio.\nL'Ordine vale in particolare per quei discendenti della\nregina e del principe Filippo \"non\" in possesso di appellativi e titoli reali, ma in pratica \u00e8 utilizzato da tutti, come esemplificato ai matrimoni del Principe di Galles e della sorella Anna, principessa reale, quando entrambi utilizzarono Mountbatten-Windsor nelle loro iscrizione nei registri matrimoniali."}
{"id": "3540941", "revid": "212348", "url": "https://it.wikipedia.org/wiki?curid=3540941", "title": "Son Goku in altri media", "text": ""}
{"id": "3540942", "revid": "124686541", "url": "https://it.wikipedia.org/wiki?curid=3540942", "title": "AEC Routemaster", "text": "L'AEC Routemaster \u00e8 un autobus bipiano realizzato dalla Associated Equipment Company (AEC) nel 1954. La produzione effettiva inizi\u00f2 nel 1958 e si concluse nel 1968. Il veicolo era costruito principalmente nella versione con motore anteriore e piattaforma posteriore aperta. Un piccolo numero venne costruito con le porte e/o con l'entrata nella parte anteriore.\nIntrodotto dalla \"London Transport\" nel 1956, il Routemaster rimase in servizio continuativo a Londra fino al 2005 e attualmente resta in servizio su due linee storiche della zona centrale di Londra.\nIl Routemaster venne sviluppato dalla AEC in collaborazione con la London Transport, che acquist\u00f2 quasi tutti i Routemaster prodotti. In piccoli numeri venne anche acquistato dall'aerolinea British European Airways (BEA) e dalla \"Northen General Transport Company\". In totale sono stati costruiti 2.876 Routemaster e ne esistono ancora 1.000.\nCon un progetto pionieristico, il Routemaster surclass\u00f2 diversi modelli che dovevano sostituirlo messi in servizio a Londra, sopravvisse alla privatizzazione della \"London Transport\" ed \u00e8 stato usato da altri operatori di tutta la Gran Bretagna. Nel trasporto pubblico moderno britannico le caratteristiche uniche del Routemaster sono state sia criticate che apprezzate. La piattaforma aperta, se da una parte esponeva agli elementi permetteva di salire e scendere fuori dalle fermate e la presenza di un bigliettaio rendeva minimo il tempo di imbarco e ottimale la sicurezza sebbene la presenza di una seconda persona facesse aumentare i costi di gestione.\nIl tradizionale Routemaster rosso \u00e8 diventato una delle pi\u00f9 conosciute caratteristiche di Londra, con molti oggetti turistici che continuano a mantenere attiva l'immagine del Routemaster e con i molti esemplari ancora in servizio nel mondo. Nonostante la sua fama gli autobus che ha sostituito, l'AEC Regent III RT e il Leyland Titan RTL e RTW, sono spesso confusi con o identificati come il Routemaster.\nProgetto.\nIl Routemaster venne sviluppato tra gli anni 1947 -1956 dal team diretto da A.A.M. Durrant e da Colin Curtis. Lo stile del veicolo si deve a Douglas Scott. Il progetto era quello di produrre un veicolo che fosse leggero, quindi pi\u00f9 efficiente nei consumi, facile da gestire e da manutenere con le tecniche allora esistenti di manutenzione dell'allora appena aperto Aldenham Works. Ne risult\u00f2 un veicolo capace di trasportare 64 passeggeri seduti nonostante avesse un peso di tre quarti di ton inferiore al precedente AEC Regent III RT che poteva trasportare 56 passeggeri seduti. Il primo impiego nell'immissione in servizio era quella di sostituire i filobus di Londra, che a loro volta avevano sostituito i tram e di iniziare a sostituire i modelli pi\u00f9 vecchi di autobus con motore diesel. Il Routemaster era pensato principalmente per essere usato a Londra, essendo stato progettato dalla \"London Transport\" e costruito negli stabilimenti AEC di Southall nel Middlesex con l'assemblaggio presso le carrozzerie Park Royal, una societ\u00e0 sussidiaria della AEC.\nIl progetto era innovativo se paragonato a quello degli autobus che lo avevano preceduto. Per il Routemaster fu utilizzato l'alluminio e le tecniche di costruzione sviluppate dall'industria aeronautica durante la seconda guerra mondiale. Per la prima volta vennero utilizzate le sospensioni indipendenti sull'assale anteriore, servosterzo e un cambio completamente automatico e freni idraulici. Questo sorprese diversi conducenti che trovarono il telaio inaspettatamente leggero e agile rispetto ai precedenti modelli di autobus specialmente come mostrato nel film sui test condotti alla \"SKID PAN\" di Chiswick Works. Riprese effettuate durante le prove di derapata del Routemaster RM200 (VTL 200) furono inserite nel film \"On the Buses\" del 1971.\nCon la \"London Transport\" quale cliente principale l'opzione di utilizzare carrozzerie prodotte da altri costruttori divenne meno importante. Il progetto fu uno dei primi autobus \"integrali\" essendo una combinazione del telaio \"A\" in tubi d'acciaio - che comprendeva motore, sterzo e sospensioni anteriori - e telaio secondario tipo \"B\" sempre in tubi - dotato di asse posteriore e relative sospensioni - uniti da una carrozzeria in alluminio. Il cambio era montato nella parte inferiore della struttura della carrozzeria con l'albero che collegava il motore con l'asse posteriore\nPrototipi.\nLa \"London Transport\" ricevette quattro prototipi del Routemaster e li immise in servizio tra il 1956 e il 1958. I primi due furono costruiti dalla London Transport nelle officine di Chiswick, il terzo dalla Weymann ad Addlestone e il quarto, un modello sperimentale per autobus per un servizio di linea della Green Line, fu prodotto alla \"Eastern Coach Works\" di Lowestoft. Il terzo e il quarto veicolo avevano il motore Leyland. Il Routemaster venne presentato all'\"Earl's Court Commercial Motor Show\" del 1954. Nel 1961 un piccolo lotto composto da 24 \"lunghi\" RLM - 30 ft (9,1 m) rispetto alle 27\u00a0ft 6 in (8,4 m) del modello normale - furono costruiti per essere sottoposti a prove prima di iniziare una eventuale produzione a partire dal 1965.\nNel 1962 venne sottoposto a prove il modello dotato di porta anteriore RMF del quale venne realizzato un singolo prototipo - RMF1254 - realizzato partendo dagli esemplari di prova dell'RML. Venne presentato e mostrato in viaggio e ricevendo dei piccoli ordini come autobus di classe RMF e RMA.\nNel 1964, poco prima della produzione principale dell'RML, l'ultimo modello con motore anteriore del Routemaster, AEC inizi\u00f2 a lavorare ad un modello dotato di motore posteriore e ingresso anteriore. Completato nel 1966 non fu mai prodotto a parte un singolo prototipo iniziale, l'FRM1. Questo fu utilizzato a Londra nel servizio normale prima di venire ritirato nel 1983. Questo veicolo acquist\u00f2 il soprannome \"Fruitmaster\".\nProduzione.\nLa produzione delle componenti meccaniche venne portata avanti principalmente negli stabilimenti AEC di Southall - con un numero significativo di esemplari che utilizzava il motore Leyland - per tutta la durata della produzione del Routemaster mentre la costruzione della carrozzeria e l'assemblaggio finale avvenivano negli stabilimenti di Park Royal. La stessa AEC venne poi acquistata dalla Leyland Motors nel 1962. La produzione del Routemaster si concluse nel 1968. La maggioranza degli esemplari aveva una lunghezza di 8,4 m (27 ft 6 in) per rispettare le norme sulla lunghezza massima dei veicoli. Queste in seguito furono rese meno rigide e questa trasformazione si rese visibile con la produzione del modello \"lungo\" da 30 ft (9,1 m) la cui entrata in servizio venne ritardata dall'opposizione dei sindacati perch\u00e9 aumentava il lavoro svolto dai bigliettai. Le classi nelle quali venne prodotto il Routemaster sono le seguenti:\nClassi RM e RML.\nFurono prodotti 2.120 RM e 524 RML, cosa che rende queste due classi i modelli di Routemaster prodotti nel maggior numero di esemplari. Il modello RML era semplicemente un modello RM standard con un caratteristico e apparentemente fuori posto mezzo finestrino aggiunto nel mezzo che permetteva di aggiungere 8 sedili. Non fu un cambiamento sconvolgente, fu un vantaggio dato dall'approccio modulare del progetto del Routemaster che in seguito verr\u00e0 ripreso da altri costruttori. Il modello RML doveva essere in origine la designazione \"Rotemaster Leyland\" con \"ER\" che stavano ad indicare (Extended Routemaster - Routemaster allungato). L'RM e l'RML avevano un caratteristico vano di servizio dietro la scala posteriore dove il bigliettaio poteva sostare mentre non stava facendo pagare i biglietti senza ostruire ai passeggeri l'uscita o l'entrata.\nClassi RMC e RCL.\nIl modello RMC era la versione pullman prodotta per i servizi di linea delle \"Green Line\". Erano stati dotati di sospensioni modificate con maggiore escursione che rendevano pi\u00f9 confortevole il viaggio, era stata aggiunta una porta ad azionamento elettrico al posto della piattaforma aperta. Il modello RCL era la versione \"lunga\" del modello RMC con motore dalla cilindrata superiore e con caratteristiche stile \"pullman\" simili.\nClassi RMF e RMA. Sia l'RMF che l'RMA erano modelli del Routemaster di produzione dotati di ingresso anteriore e pensati principalmente per impieghi diversi da quelli di Londra. Come modelli pullman questi veicoli avevano una porta anteriore ad azionamento elettrico e la scala venne spostata verso la parte anteriore, insieme alla porta, dell'autobus. Dopo essere stati presentati ad altri operatori l'RMF suscit\u00f2 poco interesse. Come RMF venne ordinato dalla \"Northen General\" mentre la versione \"corta\", RMA, venne ordinato dalla BEA.\nLa \"British Electric Traction\" una sussidiaria della \"Northen General Transport Company\" introdusse in servizio i suoi RMF nel 1964/1965. Ad un primo lotto di 18 esemplari vennero in seguito aggiunti altri 32 RMF seguiti infine dal prototipo RMF1254. Tutti i veicoli avevano motore Leyland e trasmissione con rapporti lunghi per poter meglio operare su rotte composte da lunghe tratte. Questi veicoli adottarono diverse livree rosso/crema della Northern prima che quelli ancora in servizio passassero alla National Bus Company ricevendo la livrea rosso acceso della societ\u00e0 con il nome di flotta \"NBC Northern\" Sulla flotta RMF venne mantenuta per molto tempo la pubblicit\u00e0 \"Shop at Binns\". Con l'impiego nella zona settentrionale si produsse la \"particolare\" visione di un Routemaster che aveva come met\u00e0 finale del suo percorso la Scandinavia. Ma questa tabella era originata solo dal fatto che con questa linea si raggiungevano i punti di imbarco dei traghetti che collegavano North Shield alla Scandinavia. Questi mezzi furono usati fino al 1977 quando furono dismessi secondo diverse modalit\u00e0 tanto che alcuni finirono per essere utilizzati a Londra, citt\u00e0 nella quale non erano mai stati impiegati per il servizio regolare.\nLa BEA introdusse i suoi RMA, versione corta con i rimorchi del modello precedente, nel periodo 1966/1967 dipingendoli con diverse livree. Venivano utilizzati per i trasporto dei passeggeri BEA da e verso l'aeroporto di Heathrow. Alcuni furono venduti alla \"London Transport\" dopo che erano stati ritirati in periodi differenti durante gli anni settanta e furono utilizzati per diversi usi.\nL'entrata in servizio con la London Transport.\nIl giorno nel quale ebbero inizio delle operazioni con il Routemaster fu il primo di 25 anni di utilizzo prima che cominciassero ad essere ritirati a partire dal settembre 1982. I veicoli ritirati, a causa di tagli nel servizio, venivano utilizzati per la scuola guida per i futuri guidatori.\nLa classe RM inizi\u00f2 ad essere immessa nel servizio nel 1959 e and\u00f2 a sostituire i filobus, sostituzione completata nel maggio del 1962. Quindi il Routemaster inizi\u00f2 a sostituire i bus della generazione precedente quali l'AEC Regent RT e il Leyland Titan RTL e RTW. Gli ultimi 500 furono prodotti in versione RML.\nQuesto modello inoltre sostitu\u00ec il modello RM sulle linee centrali dove garantiva una capienza superiore. L'ultimo Routemaster ad entrare in servizio \u00e8 stato l'RML 2760 che fu immesso in linea nel marzo 1968.\nIl concetto di base della \"London Transport\" sull'utilizzo del Routemaster comprendeva la volont\u00e0 di effettuare la manutenzione totale della flotta di Routemaster presso le Aldenham Works di solito ogni cinque anni. In queste officine l'autobus veniva in pratica completamente smontato e ricostruito lasciando questi stabilimenti praticamente come nuovo. Come il numero dei Routemaster a Londra si riduceva e venivano immessi in servizio nuovi modelli che non potevano essere sottoposti a questi interventi di manutenzione, la revisione generale venne abbandonata e le Aldenham Woks chiusero alla met\u00e0 degli anni ottanta.\nI Routemasters con livrea verde.\nLa \"country division\" della \"London Transport\" utilizz\u00f2 i cosiddetti \"Green Routemaster\", cio\u00e8 dei pullman RMC e RCL per le operazioni della \"Green LIne\". In seguito produsse anche degli autobus standard RML. Il modello RMC in origine doveva essere utilizzato dalla \"Green LIne\" nelle citt\u00e0 vicinali. In maniera simile anche il modello RCL entr\u00f2 in servizio nelle zone nelle quali il modello RMC non era stato introdotto. Questi veicoli furono ceduti nel 1969 alla \"London Country Bus Services\", conosciuta semplicemente come \"London Country\", della \"National Bus Company\", una nuova societ\u00e0 nazionalizzata.\nLa \"London Country\", con il \"Transport Act\" del 1969 prese in carico tutte le linee delle citt\u00e0 dall'area dei sobborghi ed operate dagli autobus della \"London Transport\". Furono consegnati 69 RMC, 43 RCL e 97 RML. Per la met\u00e0 degli anni settanta molti di questi veicoli furono riacquistati dalla \"London Transport\" come la \"London Country\" standardizz\u00f2 e modernizz\u00f2 la sua flotta mentre si riduceva la richiesta del trasporto suburbano su pullman perch\u00e9 aumentava il numero di persone che sceglievano di utilizzare l'auto privata e migliorava la rete ferroviaria che trasportava i pendolari.\nMolti RML furono utilizzati sulle linee \"rosse\" di Londra mentre gli RMC e gli RCL furono passati alla flotta per i veicoli utilizzati per la scuola guida. Dato che il modello RCL era relativamente nuovo, in termini di Routemaster, e nel 1980 - 1984 la \"London Transport\" stava vivendo una riduzione dei veicoli disponibili diversi RCL furono modificati per essere usati come autobus standard.\nDeclino a Londra.\nNegli anni settanta con la volont\u00e0 di ridurre i costi e fare fronte alla scarsit\u00e0 di personale molte linee di Londra divennero linee sulle quali gli equipaggi degli autobus furono ridotti al solo guidatore. Chiamate anche linee OMO (One Man Operation). Nello stesso periodo la \"London Transport\" viveva anche una scarsit\u00e0 di parti di ricambio per i Routemaster dovuta alla chiusura della AEC. Con l'introduzione a Londra del servizio con autobus ad un solo piano \"Red Arrow\" e il passaggio avvenuto con successo ai moderni autobus dotati di motore posteriore sulle linee \"OMO\" che era stato effettuato in tutto il paese anche la \"London Transport\" prese in considerazione la sostituzione del Routemaster con modalit\u00e0 operative e veicoli di concezione pi\u00f9 moderna. Con estrema gradualit\u00e0 il servizio Routemaster venne concentrato solo nelle aree centrali dove gli RML andavano a sostituire i pi\u00f9 piccoli RM.\nSu queste linee il Routemaster costituiva ancora una valida risposta alla necessit\u00e0 di trasportare una grande quantit\u00e0 di persone, cosa che rendeva ancora conveniente utilizzare un equipaggio di due persone. L'accelerazione rapida e la solida costruzione del Routemaster si dimostrarono inoltre pi\u00f9 adatte a questo ambiente urbano di molti veicoli moderni. La flotta del Routemaster rest\u00f2 in pratica intatta per un'altra quindicina di anni dopo che la produzione era cessata nel 1968 e il ritiro \u00e8 avvenuto principalmente a causa di accese prese di posizione. Dopo la sconfitta del GLC alla Camera dei Lords circa il loro schema di tariffe fecero seguito, nel settembre 1982, le maggiori riduzioni del servizio. Di conseguenza iniziarono ad essere ritirati i primi veicoli e molti di questi furono demoliti. Il procedere della conversione delle linee alle operazioni \"OMO\" rese pi\u00f9 rapido il ritiro dei mezzi. Questa pratica venne in gran parte fermata nel 1988 e furono poi i veicoli ritirati fino al 1992.\nNegli anni ottanta diversi Routemaster acquistati dalla BEA, dalla Northern General e dalla \"London Country\", dotati di porte al piuttosto che di piattaforme aperte furono immessi in servizio nella \"London Transport\" rivitalizzando cos\u00ec le operazioni di gite turistiche della citt\u00e0. L\"'Original London Sightseeing Tour\" veniva effettuato utilizzando contemporaneamente modelli RCL - alcuni dei quali modificati in autobus con tetto aperto, RMF e RMA.\nLa privatizzazione della \"London Buses\".\nNel 1984 inizi\u00f2 il processo di privatizzazione dei servizi autobus di Londra e i Routemaster furono trasferiti dalla \"London Transport\" ai diversi \"bracci\" operativi che facevano capo ai differenti depositi portando ad un minimo incremento nello standard della \"livrea rossa\". Nove delle dodici nuove unit\u00e0 operative ereditarono i Routemaster: la Centrewest, \"Leaside\", la \"London Central\", la London General, la London United, la Metroline, la \"London Northern\", la \"South London\" e la \"East London\". Durante questo periodo e a causa del fallimento e dell'anticipato ritiro di diversi veicoli che li dovevano sostituire quali il Daimler Fleetline DM/DMS i Routemaster che non erano stati ancora ritirati videro aumentare la loro vita operativa e furono utilizzati anche dopo la privatizzazione. La \"London Transport\" inizi\u00f2 ad affittare i Routemaster ai nuovi gestori delle linee. Nel nuovo processo di gestione delle linee di Londra alle linee gi\u00e0 operate con il Routermaster, tranne una, venne concesso di continuare ad usare questi veicoli ora di loro propriet\u00e0 con un contratto della durata di cinque anni e quindi seguirono ulteriori aggiornamenti.\nProlungamento della vita utile.\nDopo che era stata conclusa la produzione a Southall e con la chiusura delle officine di Aldenham works, divennero necessarie nuove opzioni per prolungare la vita utile del Routemaster se li si voleva mantenere in servizio. Questo aveva ancora pi\u00f9 senso nel 1987 quando alcuni autobus avevano un aspetto decisamente usurato. Ispezioni condotte dalla \"London Buses\" rivelarono che la struttura di base dell'autobus era ancora in buono stato e che era necessaria solamente la sostituzione del motore e un rinnovamento dell'esterno e degli interni.\nDal 1992 al 1994 tutti gli RML mano due furono rimodernati per essere utilizzati in servizio per altri dieci anni. I lavori comprendevano l'aggiornamento degli interni ad un gusto pi\u00f9 moderno e la sostituzione del motore originale con uno Cummins o Iveco. I lavori furono effettuati dalla \"Mainline\", dalla \"TB Precison\", dalla \"Nottingham Truck &amp; Bus\" e da una nuova societ\u00e0 di autobus di Londra la \"Leaside Buses\". Il motore venne sostituito anche su 100 esemplari del modello RM.\nDopo la privatizzazione, nel 1996, ricevettero un nuovo motore Scania i Routemaster RM della London Central sulla linea 36, gli RML della \"Stagecoach London\" utilizzati sulle linee 8 e 15 e gli RM della Arriva per la linea 159.\nTra il 2001 e il 2004, con il nuovo sindaco Ken Livingstone e con la creazione della nuova autorit\u00e0 di gestione \"Transport for London\", che andava a sostituire la \"London Buses\", furono rimodernati 49 RM che erano stati riacquistati dalla nuova autorit\u00e0 di gestione da fonti diverse. Utilizzati inizialmente dalla Marshall Bus furono poi presi n carico dalla Arriva London quando nel 2002 la Marshall cess\u00f2 l'attivit\u00e0.\nI Routemaster \"colorati\".\nGrazie alla longevit\u00e0 del Routemaster ci sono stati degli autobus di questo modello dipinti in onore della regina quando ha festeggiato il \"Silver Jubilee\" (1977) e il \"Gold Jubilee\" (2002), rispettivamente i 25 ed i 50 anni di regno Per il \"Silver Jubilee\" sono stati dipinti in argento 25 autobus mentre per il \"Gold Jubilee\" sono stati dipinti 50 autobus in oro. Di questi 50 15 erano dei Routemaster (12 RML e 3 RM). Durante la privatizzazione del servizio autobus a Londra che ebbe inizio nel 1986 diversi operatori privati si aggiudicarono dei contratti per svolgere questi servizi a Londra. In alcuni casi questi contratti includevano delle linee effettuate con i Routemaster. Prima che nel 1997 venisse reintrodotta dalla \"London Transport\" la norma che stabilisce che l'80 per cento della livrea degli autobus deve essere in rosso, l'autorit\u00e0 che gestiva il servizio, alcuni di questi nuovi operatori operavano i Routemaster con le loro specifiche livree che non erano in rosso, in particolare la Kentish Bus che operava la linea 19 e la \"Borehamwood Travel Services\" (BTS) - ora parte della \"Transdev London\" - con la sua linea 13.\nLa natura di \"icona\" del Routemaster attir\u00f2 anche molti nuovi operatori che operavano servizi esterni alla London che iniziarono a fare la loro comparsa in tutta la Gran Bretagna dopo la deregolamentazione del servizio autobus. Diversi operatori acquistarono dei Routemaster di seconda mano dalla London come modalit\u00e0 economica per espandere la propria flotta per controbattere la competizione contro i nuovi operatori che avevano fatto la loro apparizione con la deregolamentazione. Inoltre gli operatori che iniziavano il loro servizio sceglievano il Routemaster in quanto era un autobus caratteristico con il quale cominciare le proprie operazioni. Di conseguenza il Routemaster venne utilizzato in tutto il paese dipinto con livree di una serie di operatori. In particolare venne utilizzato a Southampton, Blackpool, Glasgow, Perth, Dundee, Hull, Carlisle, Bedford, Corby, Manchester (Stagecoach), Southend e Burnley. In questo periodo diversi Routemaster furono impiegati da pi\u00f9 di una compagnia e gli operatori spesso li affittavano tra di loro.\nUno dei primi esempi, se non il primo in assoluto, di uso del Routemaster durante la \"deregulation\" \u00e8 costituito dalla storia della \"Stagecoach Group\". Divenuta ora una delle pi\u00f9 grandi compagnie di autobus del Regno Unito, la \"Stagecoach\", nei suoi primi servizi - \"Magic Bus\" - a Glasgow, Scozia alla fine degli anni ottanta, impiegava i Routemaster di \"modernariato\" insieme alla nuova livrea della societ\u00e0 che era in bianco totale con strisce rosso, arancione e blu. Questa modalit\u00e0 era in contrasto con le identit\u00e0 tradizionali ancora in uso all'epoca.\nVerso la fine di questo periodo un nuovo operatore emerse nel 1994 a Reading, la \"Reading Mainlaine\", costru\u00ec una forte flotta composta da 45 Routemaster con la quale entr\u00f2 in competizione con la \"Reading Buses\" dando avvio al processo che la fece diventare una delle compagnie che operavano pi\u00f9 Routemaster fuori Londra. Utilizzarono la presenza del bigliettaio per competere nella rapidit\u00e0 delle operazioni, nel centro della citt\u00e0, mentre nei sobborghi utilizzarono il vantaggio costituito dalla presenza della piattaforma posteriore per svolgere, in sezioni della linea, delle operazioni \"sali e viaggia\". Dopo avere costruito una rete che copriva quasi l'intera citt\u00e0 la Reading Buses continu\u00f2 ad utilizzare i Routemaster per altri due anni, anche se in numero ridotto fino al 2000.\nL'impiego del Routemaster, che richiedeva due persone di equipaggio, cominci\u00f2 gradualmente a scomparire anche a causa della stabilizzazione del mercato dovuta alla scomparsa, per acquisizione o fallimento, di molti operatori nati nel primo periodo della deregulation. Nuovamente molti di questi autobus ripresero la via di Londra per essere impiegati o nei programmi di svecchiamento della flotta sia come fonte di pezzi di ricambio che per aumentare la consistenza delle flotte di alcune societ\u00e0.\nIl ritiro finale dal servizio principale di Londra incontr\u00f2 nuovo vita con il riemergere dell'impiego del Routemaster fuori Londra, anche se in una scala pi\u00f9 piccola del periodo iniziale della deregulation. L'impiego dopo il 2000 era caratterizzato da piccole tratte o dalle linee stagionali.\nIl ritiro dalla London\nDurante il nuovo millennio inizi\u00f2 a svilupparsi un dibattito sulla problematica rappresentata dalla sostituzione o dal mantenimento del Routemaster in servizio nella London. Chi era favorevole citava l'affidabilit\u00e0 meccanica, la velocit\u00e0 di imbarco e sbarco e il potenziale turistico, mentre gli oppositori mettevano in luce la scarsa economicit\u00e0 del loro impiego, l'invecchiamento sempre pi\u00f9 avanzato della flotta rispetto alla esistenza di autobus nuovi pi\u00f9 grandi ed efficienti grazie alla rinascita dell'industria che li produceva dopo la recessione degli anni novanta. Chi si opponeva al loro mantenimento in servizio inoltre rimarcava la non rispondenza del Routemaster alle nuove leggi che stabilivano il diritto di accesso ai veicoli, requisito soddisfatto dai nuovi autobus a pianale basso. La comparsa della tecnologia che permetteva di acquistare il biglietto fuori dall'autobus ridussero il vantaggio dell'equipaggio di due persone mentre il possesso della carta \"Oyster\" e le macchine che permettevano di acquistare i biglietti fuori dall'autobus rendevano pi\u00f9 veloce il tempo di imbarco.\nNel 2004, all'interno della sua seconda campagna elettorale, il sindaco di Londra, Ken Livingstone, annunci\u00f2 il ritiro del Routemaster dal servizio in citt\u00e0 in modo da garantire la completa accessibilit\u00e0 alle persone su sedia a rotelle. La legge, il Disability Discrimination Act, richiede la completa accessibilit\u00e0 a partire dal 2017. Come conseguenza il Routemaster \u00e8 stato ufficialmente ritirato dal servizio generale il 9 dicembre 2005 anche se resta in servizio su due linee \"classiche\".\nIl ritiro \u00e8 iniziato secondo le date seguenti, mano a mano che i contratti di cinque anni arrivavano alla scadenza.\nIl Routemaster venne gradualmente messo fuori servizio alla fine del 2005. Nel dicembre 2005 veniva utilizzato solo sulla linea 159 (Marble Arch - Streatham). Venerd\u00ec 9 dicembre 2005 doveva essere l'ultimo giorno ufficiale di servizio. Il gioved\u00ec 8, 24 autobus speciali, comprendeva gli RM e gli RML conversati pi\u00f9 un certo numero di loro predecessori \"RT\" hanno fatto la loro comparsa sulla linea 159.\nIl venerd\u00ec, al posto di un normale cambio, con equipaggi che terminavano normalmente il proprio servizio intorno alle 11 di sera, su richiesta della polizia venne divisa in due turni di cambio. Un turno con Routemaster e un turno con autobus VLA (Volvo B7TL/Alexander ALX400) che lo dovevano sostituire sulla linea 159. Il Routemaster sarebbe stato sostituito verso la met\u00e0 della giornata.\nVerso l'ultima corsa verso il deposito, la folla blocc\u00f2 la strada a quattro corsie costringendo tutto il traffico a fermarsi. L'ultimo autobus che ha svolto una corsa ufficiale sull'orario \u00e8 stato l'RM2217. Fortemente rallentato il bus RM2217 impieg\u00f2 10 minuti per effettuare la sua ultima curva che lo port\u00f2 dentro al deposito di Brixton.\nIl bus ha lasciato la strada pubblica alle 14:07 accompagnato dai mezzi storici RM5 e RM6. A causa del ritardo il RM54 \u00e8 stato l'ultimo autobus ad essere ufficialmente in servizio in quanto \u00e8 entrato al deposito di Stratham Station pochi minuti dopo prima di spegnare il motore al Norwood Garage.\nPoi l'RM5 e RM6, seguiti dall'RM2217 furono trasferiti dal vecchio deposito LCC Tramways a Brixton per le foto di rito.\nI Routemaster in servizio sulle linee \"classiche\".\nDue linee \"classiche\" sono state introdotte a Londra in seguito alla nostalgia per questo tipo di autobus dei londinesi e quale attrazione per i turisti. Sebbene questi autobus siano operati sotto contratto dalla \"TfL\", ed accettano Travelcard normali, le Oyster card o i contanti svolgono il loro servizio per un periodo di tempo limitato durante il giorno duplicando piccole sezioni de due linee regolari di Londra. Le linee \"classiche\" sono operate da 10 autobus ciascuna pi\u00f9 cinque mantenuti in riserva.\nGli autobus impiegati sono stati restaurati accuratamente quali ultimi esemplari in servizio ed hanno motore con caratteristiche in linea con le normative antinquinamento, finestrini elettrici e sigillati.\nLa linea 9H venne soppressa nel 2014 mentre la linea 15H, sospesa dal novembre 2020 per la pandemia del Coronavirus, venne definitivamente soppressa a partire dall'Aprile 2021\nIl servizio in altre aziende di trasporto pubblico.\nMolti degli utilizzi post-privatizzazione del Routemaster in Gran Bretagna sono ora cessati. Il 7 Aprile 2008 i Routemasters sono stati reintrodotti su una linea regolare di autobus a Nottingham. Erano gestiti dalla \"Bellamy's Coaches Ltd\" con i Routemasters rossi recanti il marchio della \"Nottingham &amp; District Omnibus\". Questi veicoli venivano utilizzati sulla linea 20 con frequenza di passaggio di 20 minuti e orario dalle ore 7 alle 19 per sei giorni alla settimana. La Bellamy's utilizz\u00f2 anche il bigliettaio e la paittaforma aperta rese il Routemaster capace di competere con l'azienda concorrente \"Nottingham City Transport\" (NCT), grazie alla velocit\u00e0 con il quale viaggiava nel centro urbano e nelle operazioni chiama e sali nei sobborghi. Il Routemaster furono ritirati il 28 giugno 2008 a causa della scarsa domanda di passeggeri e nonostante il servizio fosse soddisfacente. Il nuovo servizio venne mantenuto ma a partire da agosto venne effettuato solo con autobus ad un solo piano. Il Consiglio che possedeva l'82 per cento delle azioni della NCT e venne criticata per non avere fornito sufficienti informazioni sulla disponibilit\u00e0 del trasporto pubblico e per avere aumentato la concorrenza, selettivamente, sulle linee con effettuate con il Routemaster. Anche una societ\u00e0 di York, la York Tour, utilizza ancora due Routemaster sulle proprie linee.\nL'operatore di Londra e del sudest dell'Inghilterra \"Metrobus\" ha mantenuto un Routemaster in livrea verde, il RML 2317 (CUV 317C), ricevuto dalla compagnia gemella \"London General\". Questo mezzo viene utilizzato saltuariamente sulle linee regolari cos\u00ec come per apparizioni in eventi privati o \"classici\". Questo RML \u00e8 stato ora acquistato dalla Brighton and Hove Buses ed \u00e8 stato dipinto con la livrea della \"Thomas Tilling Ltd\". La \"Cavendish Motor Service\" utilizza l'RML 2324 dipinto nella livrea verde-verde chiaro per dei viaggi speciali cos\u00ec come autobus di emergenza per una serie di linee situate nell'area di Eastbourne.\nLa \"Wilson's Coaches\" di Greenock utilizza tre Routemaster, di cui uno a tetto aperto, principalmente per noleggio privato da Greenock a Clydebank, Helensburgh e durante nei fine settimana che precedeono il Natale nei servizi locali di Greenock.\nImpieghi diversi dal trasporto pubblico.\nA parte le linee \"classiche\" di Londra l'altro maggiore utilizzatore di Routemaster in servizio in Gran Bretagna si trova ad Edimburgo in Scozia. La \"Lothian Buses\" della societ\u00e0 di trasporto \"Mac Tours\" usa una grande variet\u00e0 di Routemaster con tetto chiuso e aperto per i normali impegni come autobus.\nDiversi altri operatori utilizzano il Routemaster per noleggi privati e tra questi la ex concorrente della \"London Bus\", la \"Ensignbus\", e la \"London Bus Company Ltd\" (ex \"Blue Triangle\") e la \"Timebus Travel\".\nMolte citt\u00e0 di tutto il mondo hanno dei Routemaster spesso nella vecchia versione \"RT\", di acquistati da privati che li hanno utilizzati adattandoli a per vari impieghi quali chioschi per gli hot dog, veicoli d'epoca, per viaggi in pullman o come negozi.\nI Routemaster possono essere ritrovati in paesi quali lo Sri Lanka, Australia, Nuova Zelanda, Cina, Canada, California meridionale, Malaysia ma anche a Fairbanks, Alaska.\nDiversi Routemaster gi\u00e0 di propriet\u00e0 della Stagecoach sono stati esportati a Montreal, Canada, dove la Stagecoach ora fornisce un servizio turistico nella citt\u00e0. Questo \u00e8 l'unico caso di Routemaster di Londra operati su base giornaliera in un paese straniero da una societ\u00e0 che operava a Londra.\nIl Routemaster del futuro.\nPer la popolarit\u00e0 del Routemaster molti continuano a richiedere la realizzazione di una nuova versione di questo mezzo.\nIl candidato a sindaco di Londra del partito conservatore, Boris Johnson, il 3\nsettembre del 2007, annunci\u00f2 che stava pensando ad introdurre una versione moderna del Routemaster e a eliminare le operazioni con i bus. Nel dicembre del 2007 la rivista britannica \"Autocar\" ha commissionato al principale progettista di autobus, la Capoco, il progetto di un innovativo Optare Solo che doveva essere una proposta dettagliata per una nuova generazione di Routemaster. Il candidato a sindaco Boris Johnson richiese il progetto della Capoco e sugger\u00ec che, se fosse diventato sindaco nel 2008 avrebbe tenuto una formale competizione per lo sviluppo di un nuovo Routemaster Dopo essere stato eletto, ha tenuto questa competizione che era aperta ad idee generali e progetti dettagliati che dovevano essere sottoposti alle societ\u00e0 e ai membri del pubblico con un premio in denaro per la proposta che sarebbe risultata vincente. Il risultato della competizione \u00e8 stato pubblicato il 19 dicembre 2008 e sono state consegnate alle ditte costruttrice di autobus sia la proposta vincente che le altre proposte valutate interessanti.\nLa proposta vincente comprendeva due progetti di autobus completi, uno realizzato dalla Capoco e uno presentato dalla Aston Martin insieme alla Forster and Partners. Il TfL si aspetta di vedere il prototipo girare per le strade di Londra per il 2011.\nI Routemaster preservati.\nDiversi Rotemaster ritirati dal servizio sono stati venduti a gruppi di collezionisti. La Ensignbus, che vendeva gli autobus, ha gestito centinaia di veicoli dismessi come ha fatto per altri modelli di autobus di Londra. Nel dicembre del 2004 la Ensigbus mise in vendita un lotto di 32 Routemaster, disponibili per 2.000 sterline per tutti quelli che potevano provare di avere le risorse finanziarie per mantenerli e conservarli. La Ensignbus aveva aperto un museo che conteneva diversi esemplari preservati. Cinquantesimo anniversario.\nIl 25 luglio 2004 a Finsbury Park, Londra, sono stati raggruppati 100 Routemaster conservati da operatori privati o musei per festeggiare i 50 anni dalla prima apparizione del Routemaster.\nJeremy Clarkson.\nNell'ottobre 2008 il conosciuto presentatore della televisione britannica Jeremy Clarkson ha creato parecchia controversia quando ha distrutto un Routemaster in un evento teso alla promozione del suo nuovo DVD. Il portavoce della Routemaster Association ha confrontato la scelta di far esplodere un Routemaster, quando poteva essere scelto un modello di autobus pi\u00f9 vecchio, a far saltare in aria una Jaguar E-Type. Di diverso avviso l'opinione della casa cinematografica produttrice del DVD.\nRoutemaster famosi preservati.\nVenne poi trasferito alla TfL che lo mise in mostra al London Transport Museum.\nviene utilizzato insieme alla RMS Queen Mary ora trasformata in un albergo galleggiante.\nMuseums."}
{"id": "3540943", "revid": "93556", "url": "https://it.wikipedia.org/wiki?curid=3540943", "title": "Federico Sacco", "text": "Biografia.\nFiglio di Giuseppe Antonio, medico, e di Faustina Maria Quaglia. Dopo gli studi secondari a Fossano, Federico Sacco si laure\u00f2 nel 1884 in scienze naturali all'Universit\u00e0 di Torino; fu discepolo di Martino Baretti, collaboratore e amico di Quintino Sella e di Luigi Bellardi, rinomato paleontologo piemontese.\nHa tenuto, per oltre un trentennio, dal 1897 al 1935, la cattedra di geologia al Politecnico di Torino e, per oltre un quarantennio, quella di paleontologia all'Universit\u00e0 di Torino. \u00c8 stato socio dell'Accademia dei Lincei, socio dell'Accademia delle Scienze di Torino e presidente della Societ\u00e0 Geologica Italiana. Appassionato alpinista e speleologo, \u00e8 stato anche presidente del Club Alpino Italiano.\nFu tra i fondatori nel 1911-12 della societ\u00e0 Urania, nata da una scissione dalla Societ\u00e0 Astronomica Italiana, per la quale diresse la pubblicazione dei \"Saggi di astronomia popolare\", una serie di testi divulgativi.\n\u00c8 stato autore di oltre seicento contributi a stampa, fra volumi, memorie e articoli, a carattere geomorfologico e stratigrafico. Ha offerto un contributo significativo alla Carta geologica d'Italia, studiando e compilando, tra gli altri, i fogli geologici del bacino terziario del Piemonte, dell'Abruzzo, di Cuneo, di Ceva e Genova, di Bologna, di Imola-Faenza-Forl\u00ec e Rimini, di Ancona-Jesi-Fermo e Macerata, di Pesaro, di Monte Falterona, di Pontremoli.\nDue delle sue opere pi\u00f9 importanti sono: \u201cIl bacino terziario e quaternario del Piemonte\u201d, completo di ogni indicazione geomorfologica, stratigrafica e paleontologica. E il saggio \u201cI molluschi dei terreni terziari del Piemonte e della Liguria\u201d, la sua opera pi\u00f9 grande per dimensioni e concretezza: terminata nel 1904 \u00e8 divisa in 30 volumi e rappresenta migliaia di specie fossili. La mole delle sue ricerche e delle sue pubblicazioni non ha eguali nel settori da lui studiati. Ha analizzato circa 40000 km quadrati di terreno e percorso a piedi una distanza pari alla lunghezza della linea dell\u2019Equatore. Alcune delle sue carte geografiche, che rappresentano soprattutto Alpi e Appennini, sono presenti all\u2019Archivio del Museo regionale delle scienze di Torino.\nPer quanto riguarda il glacialismo ha ricercato materiali e realizzato studi relativi, in particolare, a diverse localit\u00e0 dell'Appennino e delle Alpi, con particolare riferimento al Monte Bianco, al Monte Rosa, al Cervino, al Gran Paradiso, al Monviso e alle Alpi Marittime. Apposite pubblicazioni ha dedicato anche alle morene del Veneto, del Lago Maggiore, di Ivrea e di Rivoli. Si \u00e8 occupato, altres\u00ec, di idrografia, speleologia, sismologia e cosmologia. Ha anche dedicato delle biografie a illustri scienziati, fra i quali Carlo Fabrizio Parona e Giuseppe Mercalli.\nIntitolazioni.\nSopra il portone dell\u2019abitazione fossanese di Federico Sacco, affissa alla parete muraria, vi \u00e8 una lapide commemorativa del decennale dalla morte dello studioso che riporta un'errata data della morte e del luogo: Torino, il 14 ottobre 1948.\nA Fossano vi \u00e8 una scuola dedicata allo scienziato: l'Istituto Comprensivo \"Federico Sacco\"."}
{"id": "3540948", "revid": "1632387", "url": "https://it.wikipedia.org/wiki?curid=3540948", "title": "Morphosis", "text": "Morphosis \u00e8 un album studio del gruppo musicale polacco Hate, pubblicato il 4 febbraio 2008 dalla Listenable Records."}
{"id": "3540959", "revid": "488739", "url": "https://it.wikipedia.org/wiki?curid=3540959", "title": "Cromo benzene tricarbonile", "text": ""}
{"id": "3540960", "revid": "488739", "url": "https://it.wikipedia.org/wiki?curid=3540960", "title": "Acetato cromoso", "text": ""}
{"id": "3540964", "revid": "488739", "url": "https://it.wikipedia.org/wiki?curid=3540964", "title": "C8H16Cr2O10", "text": ""}
{"id": "3540965", "revid": "298229", "url": "https://it.wikipedia.org/wiki?curid=3540965", "title": "Rachid Ramzi", "text": ""}
{"id": "3540966", "revid": "488739", "url": "https://it.wikipedia.org/wiki?curid=3540966", "title": "CrCl2", "text": ""}
{"id": "3540967", "revid": "767487", "url": "https://it.wikipedia.org/wiki?curid=3540967", "title": "Maestro Landi", "text": "Maestro Landi \u00e8 un film del 1935 diretto da Giovacchino Forzano.\nProduzione.\nProdotto da Giavacchino Forzano su un soggetto tratto dalla sua commedia omonima, il film fu girato nell'autunno del 1934 all'interno degli Stabilimenti Tirrenia, per uscire nelle sale all'inizio del 1935.\nTrama.\nLa storia del contadino musicante Landi che per cambiare vita lascia la campagna per la citt\u00e0 di Firenze, ma trovare un nuovo lavoro non \u00e8 facile quando accetter\u00e0 di intraprendere il lavoro di boia come Maestro Landi, alla servit\u00f9 del Granduca, ben sapendo che il nobile grazia sempre i condannati e non lo obbligher\u00e0 ad uccidere un cristiano cosa che spaventa il nuovo boia.\nSennonch\u00e9 il Granduca condanna a morte un carcerato senza possibilit\u00e0 di grazia, Maestro Landi \u00e8 disperato sino a quando due giovani fanciulle convinceranno il Granduca a sollevare il boia dal suo incarico, ma Landi sar\u00e0 obbligato a lasciare il lavoro per tornare ai campi.\nLa critica.\nFilippo Sacchi, nelle pagine de Il Corriere della Sera del 21 aprile 1935, \u00ab In confronto ad altri film di Forzano, un'opera di modeste proporzioni. In tutta la prima parte, che racconta le peripezie e le miserie del povero strimpellatore, non mancano le risorse comiche ed episodi briosi, come quello dei cadaveri da fiera. Nell'ultima che comincia dal momento in cui Landi apprende dell'esecuzione, era difficile trovare la fusione giusta tra l'elemento macabro e il grottesco \u00bb"}
{"id": "3540969", "revid": "167951", "url": "https://it.wikipedia.org/wiki?curid=3540969", "title": "Pina Torniai", "text": ""}
{"id": "3540972", "revid": "488739", "url": "https://it.wikipedia.org/wiki?curid=3540972", "title": "C10H10Ni", "text": ""}
{"id": "3540974", "revid": "75447", "url": "https://it.wikipedia.org/wiki?curid=3540974", "title": "Dshield", "text": ""}
{"id": "3540975", "revid": "767487", "url": "https://it.wikipedia.org/wiki?curid=3540975", "title": "Circolo enteroepatico", "text": "Il circolo enteroepatico \u00e8 un percorso che seguono alcuni farmaci, una volta assorbiti dall'organismo, che ne permette il passaggio dal fegato all'intestino, e dall'intestino di nuovo al fegato, in modo da prolungarne la permanenza nei tessuti, potenziando l'effetto terapeutico ma anche gli eventuali effetti tossici.\nI farmaci con un peso molecolare superiore a 500 Da possono essere eliminati dal tratto gastroenterico, normalmente dopo aver subito processi di glucuronazione a livello epatico. Le reazioni di coniugazione aumentano infatti il peso molecolare di alcuni farmaci, e li rendono particolarmente sensibili all'eliminazione tramite le vie biliari, utilizzando sistemi di trasporto dell'epatocita facenti parte della famiglia delle proteine ABC, della Glicoproteina P e dei sistemi canalicolari di escrezione di anioni organici. \nI farmaci escreti attraverso le vie biliari raggiungono il tratto intestinale; a questo livello alcuni batteri del microbiota umano possono produrre la \u03b2-glucuronidasi, enzima adibito alla rimozione dell'acido glucuronico precedentemente aggiunto al farmaco dai processi metabolici epatici; in questa forma, il farmaco \u00e8 in grado di essere riassorbito dalla mucosa intestinale e, tramite la vena porta, raggiunge nuovamente il fegato, in un circuito chiuso che prende appunto il nome di circolo enteroepatico. La presenza del microbiota umano \u00e8 importante per la produzione delle glucuronidasi e per garantire quindi che il farmaco possa muoversi tra fegato e intestino prolungando la sua permanenza nel corpo. Molti antibiotici, danneggiando il microbiota umano, possono ostacolare tutto il processo."}
{"id": "3540978", "revid": "1632387", "url": "https://it.wikipedia.org/wiki?curid=3540978", "title": "Awakening of the Liar", "text": "Awakening of the Liar \u00e8 un album studio del gruppo musicale polacco Hate, pubblicato il 4 marzo 2003 dalla Listenable Records."}
{"id": "3540980", "revid": "488739", "url": "https://it.wikipedia.org/wiki?curid=3540980", "title": "NaC5H5", "text": ""}
{"id": "3540981", "revid": "488739", "url": "https://it.wikipedia.org/wiki?curid=3540981", "title": "NaCp", "text": ""}
{"id": "3540982", "revid": "124123", "url": "https://it.wikipedia.org/wiki?curid=3540982", "title": "Adrian Cole", "text": "Biografia.\nAdrian Cole \u00e8 stato un alto comandante della Royal Australian Air Force (RAAF). Nel 1916 ha preso parte al 1\u00ba Battaglione nel Medio Oriente e nel 2\u00ba Battaglione sul fronte occidentale, guadagnandosi cos\u00ec, tramite numerose vittorie, la Croce Militare e la Distinguished Flying Cross. Nel 1921 contribui alla nascita della RAAF.\n\"King\" Cole (questo era il suo nick in guerra) dopo aver militato diversi anni come soldato semplice nel 1935 fu promosso a capitano. L'anno successivo fu nominato primo ufficiale della sede di Richmond. Durante la seconda guerra mondiale, Cole ha combattuto in Nord Africa, Inghilterra, Irlanda del Nord, e Ceylon. Nel raid di Dieppe del 1942 \u00e8 stato ferito in azione e insignito dell'onorificenza Distinguished Service Ordin. Cole decide di finire il proprio servizio nel 1946. Morir\u00e0 esattamente 20 anni dopo, nel 1966 a Melbourne."}
{"id": "3540985", "revid": "488739", "url": "https://it.wikipedia.org/wiki?curid=3540985", "title": "CoCp2", "text": ""}
{"id": "3540986", "revid": "488739", "url": "https://it.wikipedia.org/wiki?curid=3540986", "title": "Cp2Cr", "text": ""}
{"id": "3540988", "revid": "488739", "url": "https://it.wikipedia.org/wiki?curid=3540988", "title": "CrCp2", "text": ""}
{"id": "3540989", "revid": "488739", "url": "https://it.wikipedia.org/wiki?curid=3540989", "title": "C10H10Co", "text": ""}
{"id": "3540990", "revid": "488739", "url": "https://it.wikipedia.org/wiki?curid=3540990", "title": "C10H10Cr", "text": ""}
{"id": "3540996", "revid": "1632387", "url": "https://it.wikipedia.org/wiki?curid=3540996", "title": "Cain's Way", "text": "Cain's Way \u00e8 un album studio del gruppo musicale polacco Hate, pubblicato il 23 luglio 2002."}
{"id": "3540998", "revid": "1442080", "url": "https://it.wikipedia.org/wiki?curid=3540998", "title": "Torneo di Wimbledon 2011 - Singolare femminile", "text": "La campionessa uscente era Serena Williams, ma \u00e8 stata eliminata al quarto turno da Marion Bartoli.\nPetra Kvitov\u00e1 ha sconfitto in finale Marija \u0160arapova per 6-3, 6-4.\nGiocatrici che sono passate dalle qualificazioni.\nLucky loser:"}
{"id": "3541000", "revid": "46931", "url": "https://it.wikipedia.org/wiki?curid=3541000", "title": "Mushabo", "text": ""}
{"id": "3541001", "revid": "46931", "url": "https://it.wikipedia.org/wiki?curid=3541001", "title": "Mikitbo", "text": ""}
{"id": "3541006", "revid": "115514590", "url": "https://it.wikipedia.org/wiki?curid=3541006", "title": "Community Service Officer", "text": "Un Community Service Officer (CSO, traducibile in italiano come Ufficiale di Servizio per la Comunit\u00e0) \u00e8 un agente addetto alla prevenzione del crimine e all'investigazione in tutti i casi risolvibili senza l'intervento della polizia.\nIn Italia la figura del CSO non esiste, al contrario di Regno Unito, USA, Svezia e Finlandia.\nInformazioni generali.\nLa maggior parte dei CSO non sono armati e non hanno il potere di arresto. Nonostante ci\u00f2, un CSO pu\u00f2 tenere in stato di fermo per un massimo di 30 minuti, in attesa dell'arrivo della polizia. Alcuni, invece, sono dotati di armi non letali quali lo spray al peperoncino.\nSpesso i CSO dirigono il traffico in caso di incidente, proteggono la scena del crimine in attesa dell'arrivo della polizia e aiutano la stessa per crimini minori.\nI CSO sono dotati comunque di una radio e in certi casi di un telefono cellulare. Indossano una divisa che varia a seconda del dipartimento e delle loro mansioni.\nLo stipendio \u00e8 di poco inferiore a quello di un normale agente di polizia, ma, anche se il corpo \u00e8 dotato di autoveicoli, in genere un CSO passa l'80% della sua giornata lavorativa a piedi.\nPer diventare un CSO bisogna superare tre prove: prima bisogna compilare un questionario di carattere psicologico, dove bisogna anche raccontare una o pi\u00f9 esperienze personali che hanno costretto il candidato ad effettuare una scelta molto delicata. La seconda prova consiste in un colloquio di tipo conoscitivo e di ulteriore analisi psicologica, la terza \u00e8 semplicemente un controllo medico.\nIn Inghilterra non bisogna per forza essere inglesi per potersi candidare, \u00e8 importante per\u00f2 avere un permesso di soggiorno (il problema non riguarda gli abitanti dell'Unione europea) e saper parlare un buon inglese.\nScopi di un CSO.\nIl CSO pu\u00f2 occuparsi di:"}
{"id": "3541008", "revid": "256896", "url": "https://it.wikipedia.org/wiki?curid=3541008", "title": "Terrat", "text": "Terrat \u00e8 una circoscrizione del distretto di Simanjiro, a circa 80\u00a0km da Arusha, in Tanzania. Vi abitano circa 14.000 persone. La popolazione \u00e8 composta da Masai e il villaggio costituisce un centro commerciale importante per la zona, grazie al suo mercato (animali, abiti, utensili da cucina, ecc)."}
{"id": "3541013", "revid": "212348", "url": "https://it.wikipedia.org/wiki?curid=3541013", "title": "Bruco (larva)", "text": ""}
{"id": "3541022", "revid": "767487", "url": "https://it.wikipedia.org/wiki?curid=3541022", "title": "Ragiona col cuore", "text": "Ragiona col cuore \u00e8 il secondo album di Grazia Di Michele, uscito nel 1983.\nDistribuito poco e male, conferma le doti di scrittura e interpretative della cantautrice.\nLa \"title track\" \u00e8 una storia di passione omosessuale, interrotta a causa del matrimonio di una delle due protagoniste."}
{"id": "3541026", "revid": "126257", "url": "https://it.wikipedia.org/wiki?curid=3541026", "title": "Campionati del mondo di mezza maratona 2003", "text": "I Campionati del mondo di mezza maratona 2003 (12\u00aa edizione) si sono svolti il giorno 4 ottobre a Vilamoura, in Portogallo. Vi hanno preso parte 171 atleti (di cui 98 uomini e 73 donne) in rappresentanza di 49 nazioni."}
{"id": "3541028", "revid": "182291", "url": "https://it.wikipedia.org/wiki?curid=3541028", "title": "Astylos di Crotone", "text": ""}
{"id": "3541029", "revid": "118192098", "url": "https://it.wikipedia.org/wiki?curid=3541029", "title": "Governo Chiodo", "text": "Il Governo Chiodo \u00e8 stato il ministero costituzionale del Regno di Sardegna che ha sostituito il Governo Gioberti. Dopo le dimissioni presentate da Vincenzo Gioberti e, successivamente, dall'intero gabinetto, il Re accett\u00f2 solo le dimissioni del Presidente del Consiglio, che sostitu\u00ec con il generale Agostino Chiodo, ed invit\u00f2 gli altri ministri a rimanere al loro posto.\nIl Ministero Chiodo rimase in carica dal 21 febbraio (\"interim\" fino al 23 febbraio) al 27 marzo 1849.\nLa sconfitta di Novara che segn\u00f2 la fine della Prima guerra di indipendenza port\u00f2 anche, irrimediabilmente, sia alle dimissioni il Ministero Chiodo che all'abdicazione di Carlo Alberto (23 marzo 1849).\nIl nuovo Sovrano, Vittorio Emanuele II, diede l'incarico di formare il governo al generale Gabriele de Launay."}
{"id": "3541032", "revid": "599013", "url": "https://it.wikipedia.org/wiki?curid=3541032", "title": "Naoussa", "text": "Naoussa (in greco \u039d\u03ac\u03bf\u03c5\u03c3\u03b1) \u00e8 il nome di alcune localit\u00e0 in Grecia"}
{"id": "3541041", "revid": "228587", "url": "https://it.wikipedia.org/wiki?curid=3541041", "title": "Campionati del mondo di mezza maratona 2009", "text": "I Campionati del mondo di mezza maratona 2009 (18\u00aa edizione) si sono svolti il giorno 11 ottobre a Birmingham, nel Regno Unito. Vi hanno preso parte 158 atleti in rappresentanza di 39 nazioni."}
{"id": "3541042", "revid": "466539", "url": "https://it.wikipedia.org/wiki?curid=3541042", "title": "Collar (finanza)", "text": "Tra le strategie per opzioni, un collar (in inglese \"colletto\") \u00e8 quella per cui, ad ogni 100 azioni acquistate, viene associato l'acquisto di 1 put e la vendita di 1 call.\nStrategia.\nLa put serve a coprire le 100 azioni contro il rischio di eventuali forti ribassi del sottostante, mentre la call venduta ha lo scopo di fornire un profitto extra grazie al premio per la sua vendita, totalmente intascato se alla scadenza delle opzioni il titolo sottostante sar\u00e0 sceso o rimasto fermo (al contrario, man mano che il titolo sale, la call venduta erode progressivamente il guadagno originato dalle azioni).\nSe il premio della call venduta \u00e8 esattamente uguale al costo della put acquistata, la strategia \u00e8 a costo zero, considerando ovviamente a s\u00e9 il costo delle azioni. A scadenza, la strategia risulter\u00e0 positiva se il titolo sar\u00e0 rimasto ad un livello di prezzo non distante da quello iniziale, in genere tra gli strike delle due opzioni.\nIn tempi di alta volatilit\u00e0 o di mercato in calo, il collar pu\u00f2 venire utile per limitare il rischio verso il basso, senza dover ricorrere a liquidazioni del proprio portafoglio. Questo appunto per la copertura data da una put ottenuta ad un prezzo conveniente (od anche gratis) grazie alla vendita della call. Un ulteriore vantaggio \u00e8 quello di conoscere a priori esattamente quale massimo guadagno e quale massima perdita comporter\u00e0 detenere quelle azioni."}
{"id": "3541047", "revid": "729019", "url": "https://it.wikipedia.org/wiki?curid=3541047", "title": "Evacuazione di Tallinn", "text": "L'evacuazione di Tallinn, chiamata anche \"la Dunkerque baltica\" o \"il disastro di Tallinn\", fu un'operazione sovietica per evacuare parti della Flotta del Baltico e unit\u00e0 dell'Armata Rossa dalla citt\u00e0 di Tallinn accerchiata nell'agosto 1941.\nL'imbarco.\nDopo l'inizio dell'operazione Barbarossa iniziata il 22 giugno 1941, le forze tedesche avanzarono rapidamente attraverso le repubbliche baltiche occupate dai sovietici, e per la fine di agosto la capitale dell'Estonia, Tallinn, era circondata dalle forze germaniche, mentre una gran parte della flotta sovietica del Baltico era imbottigliata nella rada di Tallinn. In attesa del tentativo sovietico di forzamento del blocco, la Kriegsmarine e la Merivoimat finlandese avevano iniziato dall'8 agosto a posare campi minati dal largo di capo Juminda fino alla costa di Lahemaa. Mentre i dragamine sovietici cercavano di liberare un percorso di sicurezza per i convogli attraverso i campi minati, l'artiglieria costiera tedesca install\u00f2 una batteria di cannoni da 150mm vicino a Capo Juminda, e la Merivoimat raccolse la sua 2\u00aa flottiglia motosiluranti con le unit\u00e0 VMV9, VMV10, VMV11 e VMV17. Nello stesso tempo la 3. Schnellbootflottille tedesca con le motosiluranti S-26, S-27, S-39, S-40 e S-101 venne concentrata a Suomenlinna al largo di Helsinki. I bombardieri tedeschi Junkers Ju 88 del Kampfgruppe 806 basati sugli aeroporti in Estonia vennero messi in stato di allerta. Il 19 agosto l'assalto finale tedesco a Tallinn inizi\u00f2.\nDurante la notte tra il 27 e 28 agosto 1941 il 10\u00ba Corpo Fucilieri Sovietico si disimpegn\u00f2 dal nemico e sal\u00ec a bordo delle navi da trasporto nel porto di Tallinn.\nL'imbarco fu protetto da cortine fumogene, comunque il dragaggio delle mine nei giorni precedenti l'evacuazione fu inefficace a causa del cattivo tempo, e non vi erano aerei sovietici disponibili a proteggere l'imbarco. Questo, unito al pesante bombardamento di artiglieria ed aereo tedesco uccise nel porto almeno un migliaio degli uomini in procinto di effettuare l'evacuazione.\nForche caudine nel Golfo di Finlandia.\nVennero organizzati quattro convogli per complessive 20 navi da trasporto, una cisterna, 8 navi ausiliarie, 9 piccoli trasporti, un rimorchiatore e una nave appoggio, protetti dall'incrociatore sovietico Kirov, con l'ammiraglio Vladimir Tribuc a bordo, due cacciatorpediniere conduttori, 9 cacciatorpediniere, 3 torpediniere, 12 sottomarini, 10 dragamine moderni e 15 obsoleti, 22 cacciamine, 21 cacciasommergibili, 3 cannoniere, un posamine, 13 navi pattuglia e 11 motosiluranti.\nLa flotta inizi\u00f2 a muovere alle 2200 del mattino del 27 agosto. Cinque navi vennero affondate il 28 agosto da Junkers Ju 88 tedeschi. Alle 1600 del 28 agosto la prima nave approcci\u00f2 le acque pesantemente minate di capo Juminda, La prima nave a toccare una mina e ad affondare fu il vapore \"Ella\", e pochi momenti dopo di lei altre navi toccarono delle mine, mentre bombardieri tedeschi e artiglieria costiera finlandese aprivano il fuoco. Nel tentativo di forzare il blocco, la marina sovietica perse 5 cacciatorpediniere, torpediniere, una nave pattuglia, 3 cacciamine, 3 sottomarini, 2 cannoniere, 2 navi da guerra minori e 15 navi da trasporto; un conduttore di flottiglia, 2 cacciatorpediniere, un cacciamine ed un trasporto vennero danneggiati.\nNel tardo pomeriggio la flotta venne attaccata da motosiluranti finniche e tedesche, e la situazione caotica rese impossibile un dragaggio di mine organizzato. L'oscurit\u00e0 cadde alle 2200 e la flotta sovietica si ferm\u00f2 ed ancor\u00f2 a mezzanotte in quelle acque pesantemente minate.\nAlle prime luci del 29 agosto bombardieri Ju 88 attaccarono i resti dei convogli al largo di Suursaari, affondando 2 trasporti. Nel frattempo le navi intatte facevano rotta al massimo della velocit\u00e0 verso la protezione delle batterie di Kron\u0161tadt.\nLa nave \"Kazakhstan\" pesantemente danneggiata sbarc\u00f2 2300 uomini dei 5000 che aveva a bordo a Steinsk\u00e4r prima di fare rotta verso Kronstadt. Nei giorni seguenti navi operanti da Suursaari recuperarono 12.160 sopravvissuti.\nL'intera operazione riusc\u00ec ad evacuare da Tallinn 165 navi, 28.000 passeggeri e 66.000 tonnellate di equipaggiamento."}
{"id": "3541053", "revid": "729019", "url": "https://it.wikipedia.org/wiki?curid=3541053", "title": "Paul Touvier", "text": "\u00c8 il primo francese condannato per crimini contro l'umanit\u00e0 nel 1994 per atti commessi come capo della milizia di Lione durante la Seconda Guerra Mondiale."}
{"id": "3541056", "revid": "360299", "url": "https://it.wikipedia.org/wiki?curid=3541056", "title": "Mohammad Mossadegh", "text": ""}
{"id": "3541057", "revid": "767487", "url": "https://it.wikipedia.org/wiki?curid=3541057", "title": "Est\u00e1dio Jos\u00e9 Arcanjo", "text": "L'Est\u00e1dio Jos\u00e9 Arcanjo \u00e8 uno stadio di calcio situato ad Olh\u00e3o, in Portogallo. Ha una capienza di 11.622 posti e ospita le partite in casa dell'Olhanense."}
{"id": "3541059", "revid": "1573940", "url": "https://it.wikipedia.org/wiki?curid=3541059", "title": "Styloctenium wallacei", "text": "Il pipistrello della frutta dal muso striato (Styloctenium wallacei ) \u00e8 un pipistrello appartenente alla famiglia degli Pteropodidi, endemico dell'Isola di Sulawesi e di un piccolo gruppo di isole vicine.\nDescrizione.\nDimensioni.\nPipistrello di medie dimensioni, con la lunghezza della testa e del corpo tra 142 e 154\u00a0mm, la lunghezza dell'avambraccio tra 92,6 e 103,2\u00a0mm e un peso fino a 202\u00a0g.\nAspetto.\nLa pelliccia \u00e8 corta, soffice e setosa. Le parti dorsali sono grigio-biancastre, con dei riflessi giallastri sugli avambracci e sulle zampe posteriori, mentre le parti ventrali e la testa sono giallo-brunastre brillanti. \u00c8 presente una macchia allungata di peli bianchi su ogni spalla. La base dei peli \u00e8 ovunque bruno-nerastra. Il muso \u00e8 lungo ed affusolato, una sottile striscia bianca lo attraversa, terminando appena in mezzo agli occhi. Su ogni lato della testa sono presenti due macchie bianche, la prima \u00e8 situata nella zona sopraciliare mentre l'altra si estende dall'angolo posteriore della bocca fino alle narici nel labbro superiore, e sotto il mento in quello inferiore. Gli occhi sono grandi. Le orecchie sono di dimensioni moderate, arrotondate e prive di peli. La tibia \u00e8 densamente ricoperta di peli. Le ali sono attaccate lungo i fianchi e posteriormente alla base del secondo dito del piede. \u00c8 privo di coda, mentre l'uropatagio \u00e8 ridotto ad una sottile membrana lungo la parte interna degli arti inferiori. Il calcar \u00e8 corto.\nBiologia.\nComportamento.\nSi rifugia tra il denso fogliame degli alberi.\nAlimentazione.\nSi nutre di frutta.\nDistribuzione e habitat.\nQuesta specie \u00e8 diffusa sull'Isola di Sulawesi e sulle isole di Malenge e Walea Kodi nelle Isole Togian.\nVive nelle foreste primarie fino a 1.100 metri di altitudine. \u00c8 stata osservata anche in foreste disturbate, dove il sottobosco \u00e8 stato adibito alla coltivazione di Caff\u00e8 e Cacao.\nStato di conservazione.\nLa IUCN Red List, considerata la perdita progressiva del suo Habitat e la caccia a cui \u00e8 soggetta, classifica \"S. wallacei\" come specie prossima alla minaccia (NT)."}
{"id": "3541060", "revid": "827882", "url": "https://it.wikipedia.org/wiki?curid=3541060", "title": "Campionati del mondo di mezza maratona 1992", "text": "I Campionati del mondo di mezza maratona 1992 (1\u00aa edizione) si sono svolti i giorni 19 e 20 settembre a Newcastle upon Tyne, nel Regno Unito. Vi hanno preso parte 204 atleti (di cui 97 uomini, 83 donne e 24 juniores) in rappresentanza di 36 nazioni."}
{"id": "3541062", "revid": "246700", "url": "https://it.wikipedia.org/wiki?curid=3541062", "title": "Est\u00e1dio da Capital do M\u00f3vel", "text": "L'Est\u00e1dio da Capital do M\u00f3vel \u00e8 uno stadio di calcio situato a Pa\u00e7os de Ferreira, in Portogallo. Ha una capienza di 5.172 posti e ospita le partite in casa del Pa\u00e7os de Ferreira."}
{"id": "3541063", "revid": "697352", "url": "https://it.wikipedia.org/wiki?curid=3541063", "title": "Raoul Tulli", "text": ""}
{"id": "3541064", "revid": "729019", "url": "https://it.wikipedia.org/wiki?curid=3541064", "title": "Leonard Gerow", "text": "Il nome Gerow \u00e8 derivato dal francese \"Giraud\". Dopo la scuola superiore nella sua citt\u00e0 natale, frequent\u00f2 il Virginia Military Institute. Fu eletto tre volte presidente di corso. Si diplom\u00f2 con il titolo di \"Honor Appointment\", che al tempo permetteva a chi terminava il VMI di diventare sottotenente nel Regular Army senza ulteriori esami. Fu nominato ufficiale dell'esercito il 29 settembre 1911.\nInizio carriera.\nPrima della Grande guerra, Gerow prest\u00f2 servizio con una serie di incarichi come ufficiale di compagnia della fanteria. Nel 1915 ebbe una menzione d'onore per l'opera svolta in occasione dell'uragano che aveva colpito Galveston (Texas). Nel 1914 partecip\u00f2 alla Campagna messicana, in Vera Cruz. Nel 1916 ottenne il grado di tenente, e nel 1917 quello di capitano.\nDal gennaio 1918, durante la Prima guerra mondiale, e fino al 1920 oper\u00f2 in Francia con il Signal Corps (trasmissioni). Ebbe il grado temporaneo di colonnello con la responsabilit\u00e0 di acquistare tutta l'attrezzatura radio per l'American Expeditionary Forces. Per tale servizio ricevette la Distinguished Service Medal (Stati Uniti) e la Legion d'onore francese.\nRientrato in America, fu promosso al grado permanente di maggiore nel luglio 1920. Fu proposto per la frequenza del corso avanzato della U.S. Army Infantry School a Fort Benning, Georgia, nell'autunno 1924. Risult\u00f2 il primo diplomato nell'anno accademico 1925, superando anche Omar Bradley (secondo classificato). Fu poi ammesso alla scuola \"U.S. Army Command and General Staff,\" dove ebbe come compagno di studi Dwight Eisenhower; si diplom\u00f2 nel 1926, undicesimo su 245 candidati. Nel 1931 complet\u00f2 il \"Field Officer's Course in Chemical Warfare and Tanks\" e pratic\u00f2 un corso all'Army War College.\nGerow fece servizio in Cina nel 1932, settore di Shanghai. Nel 1935 fu promosso al grado permanente di tenente colonnello. Nel settembre 1940 ebbe il grado definitivo di colonnello; il mese successivo divenne temporaneamente brigadier generale.\nSeconda guerra mondiale.\nDivenne maggior generale nel febbraio 1942, assumendo il comando della 29\u00aa Divisione di Fanteria. Per questo servizio, e per quello di \"Assistant Chief of Staff of the War Plans Division,\" fu insignito della Legion of Merit. Fu comandante di divisione fino al luglio 1943, quando pass\u00f2 a guidare il V Corps (United States Army)."}
{"id": "3541065", "revid": "287204", "url": "https://it.wikipedia.org/wiki?curid=3541065", "title": "Siamo i ribelli della montagna", "text": "Siamo i ribelli della montagna (conosciuto anche come Dalle belle citt\u00e0) \u00e8 un canto partigiano di origine ligure.\nOrigine.\n\u00c8 uno dei pochissimi canti partigiani originali di cui sia rimasta traccia: venne composto nel marzo del 1944 alla Cascina Grilla, da soldati della 3\u00aa brigata d'assalto, che operava sul monte Tobbio, in provincia di Alessandria.\nViene attribuito a Emilio Casalini, detto \"Cini\", che, assieme ai partigiani della Brigata, sarebbe l'autore delle parole, e a Angelo Rossi, detto \"Lanfranco\", giovane partigiano, gi\u00e0 studente di musica. I due lo avrebbero composto durante un turno di guardia, prendendo appunti su carta da pacchi. Sulla genesi del brano si segnala la testimonianza diretta del partigiano Carlo De Menech, allora diciottenne commissario politico del 5\u00ba distaccamento, che si trova contenuta in un dattiloscritto del 1975 depositato presso l'Istituto per la storia della resistenza e della societ\u00e0 contemporanea in provincia di Alessandria (ISRAL), spesso citato in rete.\nSuccessivamente, la canzone si diffonder\u00e0 tra i combattenti della VI zona \"Genova\", per poi divenire uno dei canti della Brigata Mingo.\nIncisioni.\nLa canzone \u00e8 stata reinterpretata, tra gli altri, da:"}
{"id": "3541067", "revid": "37401", "url": "https://it.wikipedia.org/wiki?curid=3541067", "title": "Dalle belle citt\u00e0", "text": ""}
{"id": "3541072", "revid": "37401", "url": "https://it.wikipedia.org/wiki?curid=3541072", "title": "Brigata Mingo", "text": ""}
{"id": "3541075", "revid": "697352", "url": "https://it.wikipedia.org/wiki?curid=3541075", "title": "Claudia Perna", "text": ""}
{"id": "3541079", "revid": "33751", "url": "https://it.wikipedia.org/wiki?curid=3541079", "title": "Stadio municipale di Portim\u00e3o", "text": "Lo Stadio municipale di Portim\u00e3o (), noto fino al 2007 come Stadio del Portimonense Esporte Clube (port. \"Est\u00e1dio do Portimonense Sporting Clube\"), \u00e8 uno stadio di calcio situato a Portim\u00e3o, in Portogallo. \nHa una capienza di 9 544 posti a sedere e ospita le partite casalinghe del Portimonense."}
{"id": "3541092", "revid": "187240", "url": "https://it.wikipedia.org/wiki?curid=3541092", "title": "Loch", "text": ""}
{"id": "3541095", "revid": "1543377", "url": "https://it.wikipedia.org/wiki?curid=3541095", "title": "Gro\u00dfgastst\u00e4tte Ahornblatt", "text": "La Gro\u00dfgastst\u00e4tte Ahornblatt (letteralmente \"ristorante Foglia d'acero\") era un edificio ubicato nel Distretto di Mitte, a Berlino.\nRealizzata tra il 1970 ed il 1973 come parte del nuovo complesso realizzato nel quartiere di \"Fischerinsel\" - la porzione meridionale dell'isola sulla Sprea - era destinata ad ospitare un grande ristorante \"self-service\" da ottocento posti a sedere ed una galleria commerciale, destinata principalmente agli impiegati del Ministero per le Costruzioni della Repubblica Democratica Tedesca e per i lavoratori occupati negli uffici circostanti.\nNonostante numerose proteste, l'edificio fu demolito nel 2000.\nContesto e realizzazione.\nLa \"Ahornblatt\" - realizzata all'angolo con la Gertraudenstra\u00dfe - fu sin dall'inizio progettata come luogo di incontro sociale, da realizzare in stretto rapporto con i vicini condomini residenziali. La sua particolare forma venne concepita dagli architetti tedesco-orientali Gerhard Lehmann e R\u00fcdiger Plaeth, ispirati dagli studi urbanistici di Helmut Stingl.\nL'edificio deve la propria denominazione proprio alla particolare forma a foglia d'acero, ulteriormente evidenziata dalla curvatura del tetto. La costruzione del guscio in calcestruzzo armato di copertura fu curata dall'ingegnere Ulrich M\u00fcther (1937-2007), all'epoca uno dei massimi esperti mondiali nel campo, utilizzando lo speciale calcestruzzo prodotto nella citt\u00e0 di Binz. Le pareti esterne vennero invece realizzate in vetro, con geometrie scandite da lamelle orizzontali.\nIn seguito all'inaugurazione del \"Palast der Republik\", inizi\u00f2 ad essere utilizzato anche come luogo di ritrovo dopo il lavoro anche per gli impiegati della nuova struttura: venne utilizzato soprattutto come bar e discoteca.\nDopo la riunificazione della Germania.\nIn seguito alla riunificazione tedesca la \"Ahornblatt\" venne utilizzata per alcuni anni come discoteca - sotto la denominazione \"Exit\" - ma cadde successivamente in uno stato di abbandono. Nel 1997 l\"'Oberfinanzdirektion\" locale decise di vendere l'immobile alla Objekt Marketing GmbH, la quale in breve decise di optare per l'abbattimento dell'opera.\nLa demolizione dell'edificio fu percepita come parte di un progetto di demolizione dell'architettura della Repubblica Democratica Tedesca, spinto a volte oltre ai limiti della reale necessit\u00e0; anche un altro edificio di Ulrich M\u00fcther, l'Hyparschale di Magdeburgo, \u00e8 dal 2011 minacciato di demolizione Nonostante le numerose proteste, la demolizione della \"Foglia d'acero\" avvenne a partire dal 19 giugno del 2000: i proprietari ottennero infatti dalla \"Denkmalschutzbeh\u00f6rde\" (la Soprintendenza ai beni monumentali) il permesso per l'abbattimento del complesso, sebbene non con consenso unanime. Il 21 gennaio dello stesso anno era stato concesso a M\u00fcther di condurre l'ultimo \"tour\" guidato all'interno dell'edificio da lui stesso progettato.\nAl posto di uno degli edifici simbolo della Berlino Est degli anni settanta e ottanta del XX secolo il gruppo Accor ha costruito un albergo."}
{"id": "3541097", "revid": "290351", "url": "https://it.wikipedia.org/wiki?curid=3541097", "title": "George Washington (disambigua)", "text": ""}
{"id": "3541098", "revid": "287204", "url": "https://it.wikipedia.org/wiki?curid=3541098", "title": "Torneo di Wimbledon 2011 - Doppio femminile", "text": "Vania King e Jaroslava \u0160vedova erano le detentrici del titolo ma sono state sconfitte al secondo turno da Sabine Lisicki e Samantha Stosur.\nKv\u011bta Peschke e Katarina Srebotnik hanno sconfitto in finale Sabine Lisicki e Samantha Stosur per 6-3, 6-1."}
{"id": "3541101", "revid": "1494169", "url": "https://it.wikipedia.org/wiki?curid=3541101", "title": "Agios Georgios", "text": ""}
{"id": "3541102", "revid": "122448309", "url": "https://it.wikipedia.org/wiki?curid=3541102", "title": "Cars 2 (videogioco)", "text": "Cars 2 \u00e8 un videogioco di corse del 2011, sviluppato da Avalanche Software e basato sul lungometraggio d'animazione \"Cars 2\".\nModalit\u00e0 di gioco.\nPossono gareggiare fino a 2 giocatori nel gioco (4 per le versioni Wii, Xbox 360 e PS3). I giocatori possono scegliere tra pi\u00f9 di 20 diversi personaggi.\nIl gioco si suddivide in diverse modalit\u00e0, quella principale ed un'altra chiamata missioni del CHROME, la quale prevede il tutorial e diversi gruppi di eventi, dove alla fine di ognuno si otterranno degli Spy Point, grazie ai quali si potranno sbloccare nuovi elementi di gioco. I punti saranno ottenibili anche giocando in Partita Libera, dove il giocatore avr\u00e0 la possibilit\u00e0 di scegliere a suo piacimento fra vari tipi di gara.\nSviluppo.\nIl gioco \u00e8 stato annunciato all\"'E3 2011\".\nAccoglienza.\nLa rivista \"Play Generation\" diede alla versione per PlayStation 3 un punteggio di 68/100, trovando le missioni e le corse molto semplici e divertenti, pensate per i pi\u00f9 giovani ma decorose persino per giocatori navigati."}
{"id": "3541105", "revid": "254401", "url": "https://it.wikipedia.org/wiki?curid=3541105", "title": "Nablus Public Library Comune", "text": ""}
{"id": "3541108", "revid": "123968215", "url": "https://it.wikipedia.org/wiki?curid=3541108", "title": "Pteralopex pulchra", "text": "Pteralopex pulchra () \u00e8 un pipistrello appartenente alla famiglia degli Pteropodidi, endemico di una delle Isole Salomone.\nDescrizione.\nDimensioni.\nPipistrello di medie dimensioni, di cui \u00e8 noto soltanto un individuo di sesso femminile, catturato nel 1990 ed ora depositato presso l'Australian Museum di Sydney con la lunghezza della testa e del corpo di 161,8\u00a0mm, la lunghezza dell'avambraccio di 117,9\u00a0mm e un peso fino a 280\u00a0g.\nAspetto.\nLa pelliccia \u00e8 lunga, densa e lanosa. Le parti dorsali sono nerastre, mentre le parti ventrali sono giallastre. Il muso \u00e8 lungo ed affusolato, gli occhi sono grandi con l'iride rosso brillante. Le orecchie corte, strette, appuntite e sono completamente nascoste nella pelliccia. Le membrane alari sono nere, ricoperte vistosamente di macchie bianche sulla superficie ventrale. La tibia \u00e8 ricoperta di peli. \u00c8 privo di coda, mentre l'uropatagio \u00e8 ridotto ad una sottile membrana lungo la parte interna degli arti inferiori.\nBiologia.\nRiproduzione.\nL'unica femmina catturata nel mese di maggio era in fase di allattamento. \nDistribuzione e habitat.\nL'unico esemplare conosciuto \u00e8 stato catturato a 1.230 metri di altitudine sul Monte Makarakomburu, sull'Isola di Guadalcanal, nelle Isole Salomone.\nVive nelle foreste primarie umide montane.\nStato di conservazione.\nLa IUCN Red List, considerato che il numero di adulti \u00e8 probabilmente inferiore a 350 e probabilmente in lento declino, classifica \"P. pulchra\" come specie in grave pericolo (CR)."}
{"id": "3541110", "revid": "287204", "url": "https://it.wikipedia.org/wiki?curid=3541110", "title": "Campionati del mondo di mezza maratona 2008", "text": "I Campionati del mondo di mezza maratona 2008 (17\u00aa edizione) si sono svolti il giorno 12 ottobre a Rio de Janeiro, in Brasile. Vi hanno preso parte 157 atleti in rappresentanza di 43 nazioni. Da questa edizione la manifestazione \u00e8 tornata a chiamarsi \"Campionati del mondo di mezza maratona\", dopo due anni in cui era stata ridenominata \"Campionati del mondo di corsa su strada\"."}
{"id": "3541113", "revid": "121341319", "url": "https://it.wikipedia.org/wiki?curid=3541113", "title": "Rob Wittman", "text": "Biografia.\nNato a Washington, Wittman trascorse tutta la vita in Virginia, nella Contea di Westmoreland. Dopo aver frequentato la Virginia Polytechnic Institute and State University e l'Universit\u00e0 della Carolina del Nord a Chapel Hill, Wittman cominci\u00f2 a lavorare nel settore sanitario.\nSuccessivamente fu consigliere comunale e sindaco della sua citt\u00e0 e nel 2005 riusc\u00ec a farsi eleggere alla \"Camera dei Delegati della Virginia\".\nNell'ottobre del 2007 la deputata repubblicana Jo Ann Davis mor\u00ec a seguito di un cancro al seno e il suo seggio al Congresso rimase vacante. Wittman si candid\u00f2 per succederle e vinse facilmente le elezioni speciali. Negli anni seguenti fu rieletto senza grandi ostacoli.\nWittman \u00e8 di ideologia conservatrice ed \u00e8 un accanito sostenitore dei tagli alle tasse e della tutela ambientale."}
{"id": "3541122", "revid": "46931", "url": "https://it.wikipedia.org/wiki?curid=3541122", "title": "Ariel Awards", "text": ""}
{"id": "3541124", "revid": "1873017", "url": "https://it.wikipedia.org/wiki?curid=3541124", "title": "Oldsmobile Cutlass Supreme", "text": "La Cutlass Supreme \u00e8 un'autovettura prodotta dalla Oldsmobile dal 1966 al 1997 in varie serie.\nIl contesto.\nLa Cutlass Supreme faceva parte della categoria di Vetture Mid-Size prodotte dal gruppo General Motors (cio\u00e8 dal proprietario del marchio Oldsmobile) per il mercato statunitense. Fu sempre al top della gamma Cutlass, ed inizi\u00f2 ad essere commercializzata come allestimento speciale di quest'ultima. Successivamente per la Cutlass Supreme fu approntato un \"design\" della carrozzeria specifico, seguito dallo sviluppo di una meccanica a parte, che alla fine la resero parecchio differente dalla Cutlass anche se, formalmente, faceva sempre parte della gamma di quest'ultima.\nQuando la produzione della Cutlass Supreme termin\u00f2 non ci fu un modello che la sostitu\u00ec, sebbene la Intrigue, introdotta nel 1998, rimpiazz\u00f2 l'intera gamma Cutlass.\nLa prima serie.\nIl nome \u201cCutlass Supreme\u201d comparve per la prima volta nel 1966 applicato ad una nuova autovettura quattro porte hard-top berlina, denominata anche \"Holiday Sedan\", e facente parte della gamma Cutlass. Questo allestimento comprendeva un divanetto posteriore con bracciolo, borchie che coprivano l'interezza dei cerchioni, pannelli delle portiere pi\u00f9 lussuosi, ed altre specificit\u00e0 tra cui l'emblema \"CS\" applicato sui montanti posteriori e sul portello del bagagliaio. Nel 1967 la gamma della \u201cCutlass Supreme\u201d fu ampliata ad altre versioni; l'offerta comprendeva, oltre che alla quattro porte hard-top berlina (la \"Holiday Sedan\"), anche la due porte hard-top coup\u00e9 (denominata \"Holiday Coup\u00e9\"), la due porte coup\u00e9 provvista di montanti (\"Sport Coup\u00e9\"), la quattro porte berlina dotata di montanti (\"Town Sedan\") e la cabriolet. In genere, gli allestimenti interni nelle Cutlass Supreme erano pi\u00f9 lussuosi rispetto a quelli installati sulle F-85 e sulle Cutlass, ed includevano sedili con bracciolo rivestiti in tessuto o in vinile per le versioni berlina, e sedili profilati con rivestimento in pelle per le coup\u00e9 e le cabriolet.\nPer entrambi gli anni, il motore standard montato sulle Cutlass Supreme fu il propulsore V8 Oldsmobile \"Jetfire Rocket\" da 5,4 L di cilindrata denominato \u201c\"Ultra High Compression\"\u201d. Erogava una potenza di 320 CV, e aveva installato un carburatore a quadruplo corpo. La trasmissione di serie era a tre rapporti manuale e tra gli \"optional\" si poteva scegliere tra un cambio manuale a quattro rapporti Hurst ed un cambio automatico a tre velocit\u00e0 \"Jetaway\".\nNel 1967 l'allestimento ad alte prestazioni 442, che comprendeva un motore V8 da 6,6 L e 350 CV con carburatore a doppio corpo, era disponibile sui due tipi di coup\u00e9 e sulle cabriolet. Era anche disponibile l'opzione \"Turnpike Cruiser\", che includeva un pi\u00f9 economico propulsore da 6,6 L e 300 CV; questo motore montava anch'esso un carburatore a doppio corpo insieme ad una riduzione finale pi\u00f9 bassa ed unitamente alla trasmissione \"Turbo Hydramatic\". L'opzione \"Turnpike Cruiser\" era stata pensata per i viaggi ad alta velocit\u00e0 in autostrada.\nLa seconda serie.\nNel 1968 la gamma Cutlass (compresa la Cutlass Supreme) ed i modelli intermedi della General Motors furono oggetto di una revisione. Oltre ad una rivisitazione estetica, furono modificati anche i telai; ora il passo delle coup\u00e9 era stato accorciato a 2845 mm, mentre quello delle berline e delle familiari era stato allungato a 2946\u00a0mm.\nNel 1969 la Cutlass Supreme fu oggetto un nuovo restyling, questa volta lieve; furono riviste, tra l'altro, la calandra e le luci posteriori. Nell'offerta ora era compresa una nuova trasmissione \"Turbo Hydramatic 350\" a tre velocit\u00e0 che sostitu\u00ec la \"Jetaway\".\nNel 1970 fu rivisto il ruolo che la \u201cCutlass Supreme\u201d aveva per la Oldsmobile. L'idea era di dare al marchio una base di gamma nel fiorente mercato delle auto di lusso compatte, similmente a quanto avvenuto per la Pontiac Grand Prix. Di conseguenza, fu disegnata una nuova linea della carrozzeria a tre volumi. Essa si differenziava parecchio da quella delle Cutlass coup\u00e9 di livello inferiore, dato che queste ultime possedevano un tettuccio simile a delle fastback. La \u201cCutlass Supreme\u201d ricopr\u00ec questo ruolo per la restante parte della sua vita commerciale. A differenza della Pontiac Grand Prix e della Chevrolet Monte Carlo, che avevano differenti corpi vettura e diverse denominazioni rispetto ai modelli meno costosi dello stesso marchio, la Cutlass Supreme aveva installato dei componenti utilizzati anche sulla Cutlass e fu sempre parte della gamma di quest'ultima.\nGli interni della Cutlass Supreme erano pi\u00f9 lussuosi rispetto a quelli delle altre Cutlass ed era possibile scegliere, per il divanetto posteriore con bracciolo, tra il rivestimento in tessuto oppure in vinile e, per i sedili anteriori e senza extra-costo, la fodera in vinile. Era disponibile come \"optional\", associata all'opzione sopraccitata per i sedili anteriori, una consolle centrale con la leva del cambio montata sul pavimento che comandava una trasmissione \"Turbo Hydra-Matic\". Questa leva del cambio era anche offerta sulla 442.\nPer il 1970 ed il 1971, sia la Cutlass Supreme coup\u00e9 che la cabriolet erano disponibili con l'opzione \"SX\", di netta derivazione 442, che includeva diverse versioni del motore V8 da 7,5 L di cilindrata, oltre a paraurti posteriori e tubi di scarico praticamente identici a quelli installati sul modello citato, e sospensioni da rally derivate da quelle della 442. Le versioni della Cutlass che avevano in dote questo pacchetto avevano applicati emblemi con la scritta \u201cSX\u201d in varie parti della vettura. Fu aggiunta l'opzione \"W31\", che comprendeva paraurti in tinta, uno spoiler posteriore, delle decorazioni a strisce oltre che un albero a camme pi\u00f9 resistente e con maggiore alzata per il motore da 5,7 L di cilindrata.\nIl 1972 fu l'unico anno in cui fu disponibile, nel pacchetto \"L75\", un'opzione comprendente un motore da 7,5 L, il cambio \"M20\" a quattro velocit\u00e0 e delle valvole maggiorate. Ci\u00f2 consentiva a queste vetture di possedere un propulsore di 270 CV invece dei 250 CV della serie ordinaria. Di questa opzione furono prodotti solo 77 esemplari.\nLa terza serie.\nNel 1973 la Cutlass Supreme, come le altre vetture Mid-Size del gruppo General Motors, fu oggetto di un restyling. Le hard-top e le cabriolet furono rimpiazzate da una nuova versione che si basava su un nuovo telaio denominato \"Colonnade\" e dotato di montanti. Infatti, durante gli anni settanta, le preoccupazioni per gli standard di sicurezza in caso di ribaltamento spinsero molti costruttori a togliere di produzione i loro modelli hard-top e cabriolet senza montanti, e la Cutlass non fu un'eccezione. Le Cutlass Supreme coup\u00e9 possedevano una linea unica che non condividevano con le altre Cutlass coup\u00e9.\nNel 1976 furono introdotti dei fanali anteriori quadrati. L'anno successivo la General Motors rimpicciol\u00ec le proprie vetture Full-Size, e cos\u00ec la Cutlass Supreme si ritrov\u00f2 ad avere le dimensioni paragonabili alla 88; la situazione dur\u00f2 solo per quell'anno, poich\u00e9 il gruppo General Motors progett\u00f2 di rimpicciolire le Cutlass ed altri modelli intermedi entro il 1978.\nIn aggiunta alla hard-top coup\u00e9 tipo \"Colonnade\", la Cutlass Supreme fu anche offerta come berlina \"Colonnade\" (avente sei finestrini, con quelli laterali anteriori senza montanti) e familiare a sei o nove passeggeri. Queste ultime possedevano degli inserti esterni in legno ed erano commercializzate sotto alla Vista Cruiser, che era un modello Oldsmobile familiare, provvisto di plafoniere, e con passo e tetto allungato.\nLa Cutlass Supreme \"Colonnade\" berlina fu disponibile nel 1973 come Cutlass Salon, che era un'opzione che includeva pneumatici radiali, sospensioni aggiornate, sedili anteriori separati e reclinabili con un rivestimento in velluto a coste, e copricerchioni colorati. Le caratteristiche di questo allestimento ricordavano le berline europee dell'epoca e la Pontiac Grand Am. Nel 1974, l'opzione Salon era anche disponibile sulla Cutlass Supreme \"Colonnade\" coup\u00e9, e nel 1975 questo pacchetto fu aggiornato predisponendo una serie separata, disponibile come berlina o coup\u00e9.\nLa crisi energetica del 1973 e 1974 spinse la Oldmobile ad introdurre due nuovi piccoli motori per le Cutlass per l'anno successivo. Furono lanciati il propulsore a sei cilindri in linea Chevrolet da 4,1 L di cilindrata accoppiato con la trasmissione manuale a tre velocit\u00e0 come equipaggiamento di serie sulla Cutlass Supreme coup\u00e9 e berlina, ed il motore V8 Oldsmobile da 4,3 L come \"optional\". Comunque, la maggior parte delle Cutlass Supreme nel 1975, 1976 e 1977 furono vendute con il motore opzionale Oldsmobile V8 da 5,7 L con trasmissione automatica \"Turbo Hydra-matic\". Il propulsore da 7,5 L fu offerto come \"optional\" nel 1976, e fu sostituito nel 1977 dal pi\u00f9 piccolo motore V8 da 6,6 L. Lo stesso anno il propulsore V6 Buick da 3,8 L rimpiazz\u00f2 il sei cilindri in linea della Chevrolet che era alla base della motorizzazione della Cutlass.\nNel 1976 fu aggiunta una nuova opzione, la \u201cCutlass Supreme Brougham\u201d, che possedeva interni pi\u00f9 lussuosi, la tappezzeria in velour ed il divanetto posteriore simile a quello montato sulla 98. Nel 1977, l'allestimento \u201cBrougham\u201d era anche disponibile sulla berlina quattro porte \"Colonnade\".\nNel film \"RoboCop\", fu utilizzata una Cutlass Supreme del 1977. L'esemplare aveva il corpo vettura camuffato per farla assomigliare ad un'auto futuristica.\nLa quarta serie.\nLa Cutlass Supreme fu rimpicciolita nel 1978, insieme al resto della gamma Cutlass. La Supreme fu comunque pi\u00f9 popolare della Cutlass Salon coup\u00e9 e berlina, introdotta nello stesso periodo.\nEra ora presente un'opzione con tetto apribile tipo Targa. Dal 1978 al 1980 furono disponibili anche delle versioni 442 e Hurst/Olds. Esse usavano il corpo vettura a tre volumi della Cutlass Supreme, invece della carrozzeria standard coup\u00e9. Della Hurst/Olds furono prodotti 2499 esemplari, tutti equipaggiati il motore a benzina da 5,7 L di cilindrata derivato da quello installato sulla 88 e sulla 98. Nel 1980 la Cutlass Supreme torn\u00f2 ai fari anteriori sdoppiati, ed il pacchetto \u201cCutlass Supreme Brougham\u201d fu disponibile a sprazzi durante il periodo 1978-1988. Nel 1979 fu anche offerto per la prima volta un V8 diesel da 4,3 L di cilindrata e 90 CV di potenza; gli altri propulsori (a benzina) disponibili furono il V6 da 3,8 L e 115 CV, ed i V8 da 4,3 L (105 CV), 5 L (135 CV) e 5 L (160 CV). L'anno successivo furono invece offerti i seguenti motori (a benzina): il V6 da 3,8 L e 110 CV, ed i V8 da 4,3 L (105 CV), 5 L (155 CV), 5 L (150 CV), e il propulsore V8 diesel da 5,7 L e 105 CV. Per la versione coup\u00e9 fu disponibile dal 1978 al 1984 una sottoserie, dal nome \"Cutlass Calais\", che differiva dalla versione principale per minori dettagli nell'allestimento.\nNel 1981, la Cutlass Supreme coup\u00e9 fu oggetto di un restyling (con un muso dal disegno \"a paletta\") che rese il suo profilo pi\u00f9 aerodinamico. Questa nuova linea continu\u00f2 ad essere applicata fino al 1988, cio\u00e8 fino alla fine della produzione della \u201cCutlass Supreme Classic\u201d. La berlina quattro porte rimase quasi immutata, tranne che per i fari posteriori, che subirono successivamente un leggero restyling. Questi ultimi, con la nuova rivisitazione, ricordavano una tastiera di un telefono a tasti e/o ad una faccia del cubo di Rubik e furono utilizzati fino al 1984.\nLa Cutlass Supreme condivise la meccanica con il resto della gamma Cutlass fino al 1982, quando le vendite costantemente alte convinsero la General Motors a continuare la produzione dei suoi modelli intermedi a trazione posteriore assieme al nuovo modello a trazione anteriore su piattaforma A, spinto da un motore V6, e noto come Cutlass Ciera. Nel 1982 la berlina, in passato chiamata Cutlass LS, e la familiare, precedentemente denominata Cutlass Cruiser (entrambe a trazione posteriore), diventarono parte della gamma Cutlass Supreme. La station wagon fu tolta di produzione nel 1984 e contemporaneamente venne introdotto un nuovo modello basato sulla Cutlass Ciera. Nel 1982 i motori (a benzina) offerti erano il V6 da 3,8 L di cilindrata e 110 CV di potenza, ed i V8 da 4,3 L e 100 CV e da 5 L (140 CV). I propulsori diesel invece erano il V6 da 4,3 L e 85 CV, ed il V8 da 5,7 L e 105 CV.\nQuando nel 1985 la Cutlass Calais divenne un modello separato e basato sulla piattaforma N (noto come Calais fino al 1988), la Cutlass Calais fu ridenominata Cutlass Salon . Quest'ultima prese il suo nome dalle Cutlass Supreme coup\u00e9 e berlina risalenti al 1975, cio\u00e8 dalla denominazione utilizzata anche nel 1980 per la versione di ingresso della gamma Cutlass.\nIl 1987 fu l'anno finale della berlina a trazione posteriore. Nello stesso anno fu installata alle coup\u00e9 una nuova calandra con fari anteriori compositi. Il propulsore V6 Buick da 3,8 L di cilindrata fu la base della motorizzazione insieme al V8 Oldsmobile da 5 L. In questi anni fece parte della gamma Cutlass Supreme la 442.\nIl 1988 fu l'ultimo anno della trazione posteriore applicata alla Cutlass Supreme.\nLa quinta serie.\nNel 1988 fu introdotta la nuova serie della Cutlass Supreme, ora basata sulla piattaforma W della General Motors. La trazione era diventata anteriore, ed il modello fu contemporaneo alle ultime Cutlass Supreme a trazione posteriore prodotte, che erano delle coup\u00e9. La nuova Cutlass Supreme condivideva la piattaforma W da 2731 mm di passo con la Pontiac Grand Prix, la Buick Regal e la Chevrolet Lumina.\nAlla presentazione della nuovissima Cutlass Supreme a trazione anteriore, la Oldsmobile si assicur\u00f2 per essa l'impiego come safety car alla 500 Miglia di Indianapolis del 1988, introducendo per tale utilizzo, e per la prima volta nella storia, il dispositivo head-up display. Della versione speciale che partecip\u00f2 alla competizione sopraccitata ne vennero costruiti 250 esemplari, di cui 50 cabriolet.\nNel 1988 e nel 1989 l'unica versione commercializzata fu la due porte coup\u00e9. Nel 1990 fu aggiunta la berlina. La gamma includeva le versioni base (pi\u00f9 tardi chiamata S), la SL e la sportiva \"International Series\". Per tutta la vita produttiva di questa serie la cabriolet fu considerata quasi una serie a parte.\nLa versione \"International Series\" era equipaggiata da un allestimento unico, tra cui quattro sedili profilati rivestiti in pelle ed il dispositivo head-up display. Nel 1988 e nel 1989 fu accoppiata, con il motore V6 da 2,8 L di cilindrata, una rara trasmissione manuale a cinque rapporti. Nel 1990 quest'ultima fu associata ad un motore LG0 ad alte prestazioni, e nel 1991 e nel 1992 ad un propulsore V6 da 3,4 L con doppio albero a camme in testa.\nL'intera linea fu oggetto di un restyling nel 1992, con le coup\u00e9 e le cabriolet che possedevano ora dei piccoli fari anteriori sdoppiati condivisi con la Pontiac Grand Prix. L'airbag lato conducente divent\u00f2 di serie nel 1994, e l'anno successivo debutt\u00f2 un cruscotto ergonomico con doppio airbag.\nLa gamma delle opzioni offerte venne gradualmente ridotta nel tempo. Il LG0 ad alte prestazioni fu infatti abbandonato nel 1992, la trasmissione manuale speciale nel 1993, la versione \"International Series\" nel 1994 e la versione S nel 1995. Nel 1996 fu la volta della cabriolet e nel 1997 del motore V6 da 3,4 L. Sempre nel 1997 una nuova serie della Cutlass, costruita sulla piattaforma N della General Motors, fu introdotta per rimpiazzare la Ciera per soli tre anni. Essa era sostanzialmente un aggiornamento della Chevrolet Malibu.\nIl posto della Cutlass Supreme fu presa nel 1998 dalla Intrigue, che era anch'essa costruita sulla piattaforma W della General Motors.\nQuesta serie della Cutlass Supreme fu prodotta a Doraville, in Georgia, dal 1988 al 1995, ed a Kansas City, nel Kansas, dal 1995 al 1997.\nIl primo esemplare di questa serie usc\u00ec dalle catene di montaggio il 13 gennaio 1988. L'ultima Cutlass Supreme cabriolet fu completata il 17 luglio 1995, mentre l'ultima Cutlass Supreme usc\u00ec dalle linee di assemblaggio di Kansas City il 21 febbraio 1997."}
{"id": "3541125", "revid": "155634", "url": "https://it.wikipedia.org/wiki?curid=3541125", "title": "Torneo di Wimbledon 2011 - Doppio maschile", "text": "In quest'edizione le partite del primo turno sono state eccezionalmente giocate al meglio dei tre set, anzich\u00e9 dei cinque.\nJ\u00fcrgen Melzer e Philipp Petzschner erano i detentori del titolo ma sono stati sconfitti nei quarti di finale da Bob e Mike Bryan.\nI gemelli Bryan hanno sconfitto in finale Robert Lindstedt e Horia Tec\u0103u per 6-3, 6-4, 7-62"}
{"id": "3541126", "revid": "104265", "url": "https://it.wikipedia.org/wiki?curid=3541126", "title": "Rhuddaniano", "text": "Nella scala dei tempi geologici, il Rhuddaniano rappresenta il primo dei tre stadi stratigrafici o et\u00e0 in cui \u00e8 suddiviso il Llandovery, la prima epoca del periodo Siluriano, che a sua volta \u00e8 il terzo dei sei periodi in cui \u00e8 suddivisa l'era del Paleozoico.\nIl Rhuddaniano \u00e8 compreso tra 443,7 \u00b1 1,5 e 439,0 \u00b1 1,8 milioni di anni fa (Ma), preceduto dall'Hirnantiano, (l'ultimo stadio dell'Ordoviciano) e seguito dall'Aeroniano.\nEtimologia.\nIl Rhuddaniano deriva il suo nome dal villaggio di Cwm Rhuddan, situato a sud di Llandovery, nel Galles.&lt;br&gt;\nLa denominazione e lo stadio furono proposti nel 1971 da un gruppo di geologi inglesi diretti da L. Cocks.\nDefinizioni stratigrafiche e GSSP.\nLa base del Rhuddaniano, nonch\u00e9 dell'intero periodo Siluriano, \u00e8 data dalla prima comparsa negli orizzonti stratigrafici dei graptoliti della specie \"Parakidograptus acuminatus\" e \"Akidograptus ascensus\".\nIl limite superiore \u00e8 definito dalla prima comparsa dei graptoliti della specie \"Monograptus austerus sequens\".\nGSSP.\nIl GSSP, il profilo stratigrafico di riferimento della Commissione Internazionale di Stratigrafia, \u00e8 stato identificato nel 1984 in una sezione di Dob's Linn, nei pressi di Moffat, in Scozia. "}
{"id": "3541128", "revid": "125761494", "url": "https://it.wikipedia.org/wiki?curid=3541128", "title": "Antonino Plutino", "text": "Biografia.\nFiglio di don Fabrizio e di donna Caterina dei baroni Nesci si laure\u00f2 in legge a Napoli; s'iscrisse giovanissimo alla Carboneria passando poi alla Giovine Italia e alla massoneria. Dopo la rinuncia dello Span\u00f2 Bolani divenne direttore del periodico \"Fata Morgana\", che fu efficace mezzo della propaganda delle idee liberali nella provincia reggina. Partecip\u00f2 all'organizzazione del moto del 15 marzo 1844 in Cosenza che doveva scoppiare in concomitanza dello sbarco dei fratelli Bandiera. Imprigionato fu condannato a morte, pena che gli sforzi del fratello maggiore Agostino riuscirono a far commutare nella deportazione, inizialmente alle Isole Tremiti ed in seguito a Catanzaro. Ma qui continu\u00f2 a cospirare contro i Borboni venendo alla fine scoperto dalla polizia, cosa che lo costrinse a fuggire a Reggio dove, a fianco del fratello e di Domenico Romeo, partecip\u00f2 all'organizzazione dei moti del settembre '47 che dovevano coinvolgere tutto il regno. Scoppiati i moti, il 1\u00ba a Messina e il 2 a Reggio, Antonino con il fratello entr\u00f2 ben presto a far parte del comitato insurrezionale presieduto dal canonico Paolo Pellicano. Ma, repressa la rivolta, furono costretti inizialmente alla latitanza, infatti sul loro capo pendeva una taglia di 1\u00a0000 scudi, nel territorio bovese in cui, grazie allo zio Filippo Nesci, godevano di vaste complicit\u00e0 e poi all'esilio a Malta, dove furono accolti dal Fabrizi e dagli altri fuoriusciti ivi presenti.\nCon la concessione dello statuto da parte di Ferdinando II entrambi poterono rientrare ed Antonino fu inviato quale rappresentante al Parlamento napoletano. Alla caduta del regime costituzionale combatt\u00e9 sulle barricate e firm\u00f2 la protesta del Mancini contro il tradimento dello statuto operato del monarca. Confiscati i suoi beni si rifugi\u00f2 a Roma. Costretto a fuggire anche da qui combatte gli austriaci a Livorno da dove esul\u00f2 verso Marsiglia; qui fu nominato presidente di un Comitato di soccorso a favore dei patrioti esiliati che aiutava anche grazie ai fondi forniti dalle attivit\u00e0 imprenditoriali del fratello. Arrestato dopo il colpo di Stato del 2 dicembre 1851 fu subito dopo espulso stabilendosi, anche a causa delle emottisi di cui soffriva, a Genova mentre il fratello Agostino si stabiliva a Torino. Da qui nel 1860 si un\u00ec alla spedizione dei Mille di Garibaldi venendo ferito ad una guancia nella battaglia di Calatafimi e ricevendo una pi\u00f9 grave ferita nella battaglia per Reggio; il giorno dopo, 22 agosto 1860 venne nominato dal Generale prodittatore della provincia con pieni poteri. In questa veste oper\u00f2 con decisione, epurando l'apparato amministrativo e giudiziario dagli impiegati pi\u00f9 compromessi con il passato regime borbonico e procedendo all'espulsione dell'arcivescovo di Reggio monsignor Ricciardi, profondamente legato ai Borboni e ostile al nuovo stato.\nDopo l'Unit\u00e0 fu nominato prefetto di Cosenza, Cremona, Cuneo e Catanzaro. Da quest'ultima sede invi\u00f2, in conseguenza all'ordine ricevuto di combattere la spedizione garibaldina per la liberazione di Roma, il seguente telegramma:\nLe dimissioni vennero immediatamente accettate. Poco dopo venne eletto alla Camera dei deputati del Regno d'Italia per il collegio di Cittanuova. Nell'agosto 1863 ricevette da Garibaldi una lettera in cui gli si chiedeva di adoperarsi per raccogliere fondi ed armi a favore dei polacchi che lottavano contro l'occupazione zarista.\nAllo scoppio della terza guerra di indipendenza italiana si offr\u00ec immediatamente, venendo arruolato con il grado, che gli spettava, di tenente colonnello della fanteria. Nel 1877 fece parte, insieme al fratello Agostino, della commissione incaricata di consegnare alla citt\u00e0 di Venezia le ceneri dei Fratelli Bandiera e di Domenico Moro.\nAlla fine della guerra torn\u00f2 all'attivit\u00e0 legislativa. Si spense a Roma, dove era tornato per seguire i lavori parlamentari, in un modesto albergo, il \"Santa Chiara\". Il 26 si tennero le esequie che videro una grande partecipazione e il 5 maggio il consiglio comunale di Reggio, con voto unanime, stabil\u00ec di dedicargli un busto in marmo che inizialmente fu posto in una sala del Municipio e poi spostato nel giardino pubblico; in seguito la \"Via Marina\" fu ridenominata \"Via Plutino\" in onore dei due fratelli."}
{"id": "3541130", "revid": "116944", "url": "https://it.wikipedia.org/wiki?curid=3541130", "title": "Antonio Plutino", "text": ""}
{"id": "3541135", "revid": "123419459", "url": "https://it.wikipedia.org/wiki?curid=3541135", "title": "Liverpool Football Club 2002-2003", "text": "Questa voce raccoglie le informazioni riguardanti il Liverpool Football Club nelle competizioni ufficiali della stagione 2002-2003."}
{"id": "3541136", "revid": "1573940", "url": "https://it.wikipedia.org/wiki?curid=3541136", "title": "Styloctenium mindorensis", "text": "Il pipistrello della frutta dal muso striato di Mindoro (Styloctenium mindorensis ) \u00e8 un pipistrello appartenente alla famiglia degli Pteropodidi, endemico di una delle Isole Filippine.\nDescrizione.\nDimensioni.\nPipistrello di medie dimensioni, con la lunghezza della testa e del corpo tra 148 e 180\u00a0mm, la lunghezza dell'avambraccio tra 101 e 114\u00a0mm, la lunghezza del piede tra 31 e 36\u00a0mm, la lunghezza delle orecchie tra 22 e 24\u00a0mm e un peso fino a 168\u00a0g.\nAspetto.\nLa pelliccia \u00e8 corta, soffice e setosa. Le parti dorsali variano dal biancastro al bruno-arancione, mentre le parti ventrali e la testa sono giallo-brunastre. \u00c8 presente una macchia allungata di peli bianchi su ogni spalla e nei maschi una sottile striscia dorsale scura. La base dei peli \u00e8 ovunque marrone scura. Il muso \u00e8 lungo ed affusolato, una sottile striscia bianca lo attraversa, terminando appena in mezzo agli occhi. Su ogni lato della testa sono presenti due macchie bianche, la prima \u00e8 situata nella zona sopraciliare mentre l'altra si estende dall'angolo posteriore della bocca fino alle narici nel labbro superiore, e sotto il mento in quello inferiore. Gli occhi sono grandi. Le orecchie sono di dimensioni moderate, arrotondate, pi\u00f9 chiare alla base e con i margini scuri. La tibia \u00e8 densamente ricoperta di peli. Le ali sono attaccate sulla schiena e posteriormente alla base del secondo dito del piede. \u00c8 privo di coda, mentre l'uropatagio \u00e8 ridotto ad una sottile membrana lungo la parte interna degli arti inferiori. Il calcar \u00e8 corto.\nBiologia.\nAlimentazione.\nSi nutre di frutta.\nDistribuzione e habitat.\nQuesta Specie \u00e8 conosciuta soltanto sull'Isola di Mindoro, nelle Filippine.\nVive in foreste di pianura fino a 100 metri di altitudine.\nStato di conservazione.\nLa IUCN Red List, considerato che la specie \u00e8 stata scoperta di recente, e non ci sono ancora sufficienti informazioni sulla sua popolazione, il suo habitat e le possibili minacce, classifica \"S. mindorensis\" come specie con dati insufficienti (DD)."}
{"id": "3541139", "revid": "287204", "url": "https://it.wikipedia.org/wiki?curid=3541139", "title": "Patrick Makau Musyoki", "text": "Biografia.\nHa detenuto per circa due anni il record mondiale di maratona (42\u00a0km 195mt) con il tempo di 2h03'38\" realizzato alla maratona di Berlino il 25 settembre 2011. Il record \u00e8 stato battuto dal connazionale Wilson Kipsang Kiprotich sullo stesso tracciato il 29 settembre 2013 con il tempo di 2h03'23\". Nella mezza maratona (21\u00a0km 97mt) ha un primato personale di 58':52\", ottenuto a Ras Al Khaimah, settimo tempo di sempre."}
{"id": "3541150", "revid": "767487", "url": "https://it.wikipedia.org/wiki?curid=3541150", "title": "Societ\u00e0 Sportiva Juve Stabia 2010-2011", "text": "Questa voce raccoglie le informazioni riguardanti la Societ\u00e0 Sportiva Juve Stabia nelle competizioni ufficiali della stagione 2010-2011.\nStagione.\nIl 27 aprile 2011 la squadra vince per la prima volta la Coppa Italia Lega Pro contro il Carpi (3-1 all'andata, 1-0 il ritorno). Al termine del campionato partecipa alla semifinale play-off contro il Benevento. La partita di andata svoltasi a Castellammare di Stabia il 29 maggio 2011 termina con il risultato di 1-0 per lo Stabia, mentre il 5 giugno allo stadio Ciro Vigorito di Benevento la partita termina con il punteggio di 1-1. Questo risultato permette alla Juve Stabia di arrivare in finale dei play-off per la Serie B dove affronter\u00e0 l'Atletico Roma. La partita di andata dei play-off, avvenuta allo Stadio Romeo Menti di Castellammare di Stabia davanti a 12.000 tifosi gialloblu, termina con il risultato di 0-0. La partita di ritorno, giocatasi allo stadio Flaminio di Roma il 19 giugno 2011, termina con il risultato di 0-2 a favore dei gialloblu. Dopo sessant'anni la squadra ritorna quindi a giocare in Serie B per la stagione calcistica 2011-2012.\nMaglie e sponsor.\nLo sponsor tecnico per la stagione 2010-2011 \u00e8 Flyline, mentre gli sponsor ufficiali sono Italypoker e Marigo Pharma.\nRosa.\n\"In seguito viene riportata la rosa della Juve Stabia nella stagione 2010-11\"."}
{"id": "3541154", "revid": "1543377", "url": "https://it.wikipedia.org/wiki?curid=3541154", "title": "Emplekton", "text": "Empl\u00e8kton () indica al contempo una tecnica edilizia e un materiale da costruzione impiegato nella realizzazione di una particolare tipologia di opere murarie dell'antica Grecia, attestata in epoca ellenistica. Mostra affinit\u00e0 con l\"'opus caementicium\", tecnica edilizia dell'architettura romana.\nTecnica dell'empl\u00e8kton.\nSi tratta di una aggregazione di due materiali eterogenei, terra e pietre irregolari, con cui veniva riempito lo spazio tra i due paramenti verticali di un muro.\nL'utilizzo di questa tecnica affidava al conglomerato una duplice funzione: \nLa tecnica, descritta da Vitruvio e Plinio, trova esempi frequenti nelle sopravvivenze archeologiche. L'emplekton, ad esempio, era utilizzato nel riempimento delle mura ciclopiche dell'acropoli di Atene, al Pireo, a Pergamo, a Mileto. La stessa tecnica di riempimento pu\u00f2 essere osservata in opere murarie del quartiere meridionale di Elea-Velia e anche nella citt\u00e0 di Vibo Valentia, in Calabria.\nLa tecnica descritta si riferisce alla forma pi\u00f9 semplice. In altri casi la struttura a emplekton era resa pi\u00f9 solida mediante l'inclusione, nei due paramenti, di alcuni blocchi con il lato corto a vista (diatoni): in questo modo, il lato lungo del diatono, ortogonale al paramento, era immerso nell'impasto di riempimento, a cui rimaneva pi\u00f9 stabilmente connesso.\nAltri usi terminologici.\nNella terminologia archeologica, si parla di \"emplekton\", anche al di fuori dell'ambito dell'architettura greca, per riferirsi genericamente ad analoghe tecniche riempitive con materiale incoerente. \u00c8 il caso, ad esempio, del materiale di riempimento usato dai Celti nella realizzazione del \"murus gallicus\", un tipico baluardo difensivo dell'architettura di quei popoli, di cui abbiamo una precisa descrizione in Giulio Cesare (\"De bello Gallico\", VII, 23), confermata da ritrovamenti archeologici.\nLa particolare struttura dell'emplecton ha dato il nome a un minerale, l'emplectite."}
{"id": "3541163", "revid": "41444013", "url": "https://it.wikipedia.org/wiki?curid=3541163", "title": "Emplecton", "text": ""}
{"id": "3541167", "revid": "2034231", "url": "https://it.wikipedia.org/wiki?curid=3541167", "title": "Delos W. Lovelace", "text": "Lovelace \u00e8 rimasto noto soprattutto per il romanzo \"King Kong\", pubblicato nel 1932, trasposizione letteraria dell'omonimo monster movie del 1933 diretto da Merian C. Cooper ed Ernest B. Schoedsack.\nQuesto romanzo \u00e8 stato pubblicato in forma serializzata sulla rivista pulp \"Mystery Magazine\" nel 1932 e in forma di libro in quello stesso anno da Grosset &amp; Dunlap, un po' prima che il film uscisse. Lovelace \u00e8 stato un giornalista del \"New York Daily News\" e \"New York Sun\" nel 1920.\nHa pubblicato circa due dozzine di libri, tra cui una biografia dell'allenatore di football americano Knute Rockne e una di Dwight D. Eisenhower. \u00c8 coautore di tre libri con la moglie."}
{"id": "3541177", "revid": "287204", "url": "https://it.wikipedia.org/wiki?curid=3541177", "title": "Segunda Divisi\u00f3n 1973-1974 (Spagna)", "text": "La stagione 1973-1974 \u00e8 stata la quarantatreesima edizione della Segunda Divisi\u00f3n, secondo livello del campionato spagnolo di calcio."}
{"id": "3541191", "revid": "991694", "url": "https://it.wikipedia.org/wiki?curid=3541191", "title": "Presidente dell'Ungheria", "text": ""}
{"id": "3541199", "revid": "120570590", "url": "https://it.wikipedia.org/wiki?curid=3541199", "title": "Hayley", "text": "Origine e diffusione.\nRiprende il cognome inglese Hayley, a sua volta derivato dal toponimo di una citt\u00e0 inglese che significa \"radura di fieno\" o \"campo di fieno\", composto dalle parole inglesi antiche \"heg\" (\"fieno\", presente anche nel nome Hayden) e \"leah\" (\"radura\", \"spiazzo\", \"prato\", presente anche in Shirley, Shelley, Stanley, Bradley e Ashley).\nVenne reso celebre dall'attrice bambina Hayley Mills, ma non divenne diffuso fino ad un decennio dopo che lei divenne famosa.\nOnomastico.\nIl nome \u00e8 adespota, non essendo portato da alcuna santa, quindi l'onomastico ricade il 1\u00ba novembre, giorno di Ognissanti."}
{"id": "3541200", "revid": "729019", "url": "https://it.wikipedia.org/wiki?curid=3541200", "title": "7th Armored Division", "text": "La 7\u00aa Divisione corazzata (in inglese 7th Armored Division) era una divisione corazzata dell'Esercito statunitense che combatt\u00e9 con distinzione durante la seconda guerra mondiale in Europa, mettendosi in particolare evidenza durante la battaglia delle Ardenne.\nStoria.\nEntrata in linea sul fronte occidentale nell'agosto 1944 durante la dura battaglia di Normandia, venne assegnata alla 3\u00aa Armata del generale George Smith Patton e prese parte allo sfondamento di Avranches ed alla fase di rapida avanzata nel nord della Francia. La 7th \"Armored\" ottenne una serie di brillanti successi superando la Senna e liberando Reims e (il 31 agosto) Verdun.\nDopo duri combattimenti a settembre in Lorena, la divisione corazzata venne trasferita alla nuova 9\u00aa Armata del generale William Simpson con cui combatt\u00e9 in autunno nei Paesi Bassi e nella regiorne della Roer. Il 17 dicembre la 7\u00aa Divisione corazzata venne trasferita improvvisamente alla 1\u00aa Armata statunitense del generale Courtney Hodges per cercare di bloccare la violenta e pericolosa offensiva tedesca delle Ardenne. La 7th \"Armored\" fu impegnata in una serie di aspri e difficili combattimenti nella regione di Saint-Vith dove mise in mostra grande combattivit\u00e0, riuscendo a rallentare e logorare le forze nemiche, guadagnando tempo prezioso. Il maggior generale Robert Hasbruck, comandante della divisione, ed il generale di brigata Bruce Clarke, comandante del \"Combat Command B\", guidarono con notevole abilit\u00e0 le loro forze e, dopo un iniziale ripiegamento, presero parte alla controffensiva americana del gennaio 1945 riguadagnando il terreno perduto e rientrando a Saint-Vith.\nDopo la vittoria nelle Ardenne la 7\u00aa Divisione corazzata rimase con l'armata del generale Hodges e combatt\u00e9 nelle varie battaglie ad ovest del Reno, partecipando poi ai combattimenti per ampliare la testa di ponte di Remagen; a marzo 1945 contribu\u00ec all'accerchiamento del Gruppo d'armate B nella sacca della Ruhr ed alla distruzione delle forze tedesche isolate. La 7\u00aa \"Armored\" termin\u00f2 la guerra nell'area baltica della Germania, dopo essere stata trasferita al 21\u00ba Gruppo d'armate del feldmaresciallo Montgomery, e si congiunse con le truppe sovietiche provenienti da est.\nDopo la vittoria in Europa la 7\u00aa Divisione corazzata venne ufficialmente disattivata il 15 ottobre 1945, anche se venne poi parzialmente tenuta pronta per intervenire in caso di necessit\u00e0 durante la guerra di Corea."}
{"id": "3541203", "revid": "47767", "url": "https://it.wikipedia.org/wiki?curid=3541203", "title": "Haylee", "text": ""}
{"id": "3541204", "revid": "47767", "url": "https://it.wikipedia.org/wiki?curid=3541204", "title": "Hailee", "text": ""}
{"id": "3541205", "revid": "47767", "url": "https://it.wikipedia.org/wiki?curid=3541205", "title": "Hayleigh", "text": ""}
{"id": "3541206", "revid": "47767", "url": "https://it.wikipedia.org/wiki?curid=3541206", "title": "Haileigh", "text": ""}
{"id": "3541207", "revid": "287204", "url": "https://it.wikipedia.org/wiki?curid=3541207", "title": "Haley", "text": ""}
{"id": "3541208", "revid": "47767", "url": "https://it.wikipedia.org/wiki?curid=3541208", "title": "Haylie", "text": ""}
{"id": "3541210", "revid": "28592", "url": "https://it.wikipedia.org/wiki?curid=3541210", "title": "Isole Keys", "text": ""}
{"id": "3541217", "revid": "3115", "url": "https://it.wikipedia.org/wiki?curid=3541217", "title": "Dedina Ml\u00e1de\u017ee", "text": "Dedina Ml\u00e1de\u017ee (in ungherese \"Ifj\u00fas\u00e1gfalva\") \u00e8 un comune della Slovacchia facente parte del distretto di Kom\u00e1rno, nella regione di Nitra."}
{"id": "3541218", "revid": "28592", "url": "https://it.wikipedia.org/wiki?curid=3541218", "title": "Accademia Clementina", "text": ""}
{"id": "3541219", "revid": "287204", "url": "https://it.wikipedia.org/wiki?curid=3541219", "title": "Dedina Mladeze", "text": ""}
{"id": "3541225", "revid": "3115", "url": "https://it.wikipedia.org/wiki?curid=3541225", "title": "Dulovce", "text": "Dulovce (in ungherese \"\u00dajgyalla\") \u00e8 un comune della Slovacchia facente parte del distretto di Kom\u00e1rno, nella regione di Nitra."}
{"id": "3541226", "revid": "643494", "url": "https://it.wikipedia.org/wiki?curid=3541226", "title": "Davide Bechini", "text": "Debutt\u00f2 nel 1989 con \"Storia di ragazzi e di ragazze\" e nel corso degli anni novanta ha lavorato sia nel cinema che in molte serie televisive."}
{"id": "3541228", "revid": "767487", "url": "https://it.wikipedia.org/wiki?curid=3541228", "title": "Holiare", "text": "Holiare (in ungherese \"Gell\u00e9r\") \u00e8 un comune della Slovacchia facente parte del distretto di Kom\u00e1rno, nella regione di Nitra."}
{"id": "3541231", "revid": "1543377", "url": "https://it.wikipedia.org/wiki?curid=3541231", "title": "Enrico del Vasto", "text": "Biografia.\nMembro dei Del Vasto di discendenza aleramica, Enrico era fratello minore di Adelaide del Vasto, figlio di Manfredi, e nipote di Bonifacio del Vasto, marchese di Savona, della Liguria Occidentale e di ampi territori del Piemonte meridionale.\nEnrico del Vasto compare nel 1097 assieme allo zio Bonifacio in una donazione alla canonica di Ferrania nella Val Bormida, nel retroterra savonese: \"Bonifacius marchio filius quondam Teutonis\u2026 marchio et Henrico nepos suus\".\nScese in Sicilia, dove risulta gi\u00e0 personaggio di primo piano della corte normanna nel 1094, dai grandi possedimenti familiari tra Piemonte e Liguria, con molti suoi conterranei della Marca Aleramica, per aiutare il condottiero normanno Ruggero nelle ultime fasi della guerra contro gli arabi per la conquista dell'isola. Questa gente \"aleramica\" al seguito di Enrico costitu\u00ec la prima ondata migratoria di \"lombardi\" (in realt\u00e0, piemontesi e liguri, e in minor parte lombardi ed emiliani) che ripopolarono alcuni centri della Sicilia occidentale e orientale tra l'XI e il XIII secolo.\nI normanni incoraggiarono infatti una decisa politica d'immigrazione della loro \"gentes\", francese e dell'Italia settentrionale, anche con la concessione di privilegi. L'obiettivo era quello di rafforzare il \"ceppo franco-latino\" che in Sicilia e in Calabria era minoranza rispetto ai pi\u00f9 numerosi greco-bizantini e arabo-saraceni.\nIn Sicilia scesero anche tre sorelle di Enrico. Adelaide, la pi\u00f9 celebre, che spos\u00f2 il gran conte Ruggero nel 1087 (o nel 1089) e divenne contessa di Sicilia; mentre le altre due sorelle sposarono i figli illegittimi di Ruggero, Giordano e Goffredo.\nEnrico spos\u00f2 Flandina, anche lei figlia di Ruggero ma nata dal matrimonio con Giuditta d'Evreux. Flandina era vedova del cavaliere normanno Ugo di Jersey, primo conte di Patern\u00f2, e cos\u00ec Enrico ricevette in feudo la contea di Patern\u00f2, alla quale si aggiunsero quella di Butera, sempre in Sicilia, e quella di Policastro tra Basilicata, Calabria e Campania meridionale. Proprio Patern\u00f2 divenne il centro dei possedimenti degli Aleramici di Sicilia, un territorio discontinuo che si estendeva a sud in direzione di Catania, a sud ovest comprendeva Piazza Armerina, Aidone, Butera, Mazzarino, a nord ovest si estendeva fino a Nicosia, e a nord si allargava fino a Cerami, Capizzi e Randazzo.\nEnrico e Flandina ebbero due figli, Simone e Matilde. Simone del Vasto (o Simone d'Altavilla, o Simone di Butera) fu conte di Policastro e conte di Patern\u00f2. Alla morte del padre, Simone prese il suo posto come capo degli aleramici siciliani e dei lombardi di Sicilia."}
{"id": "3541232", "revid": "439724", "url": "https://it.wikipedia.org/wiki?curid=3541232", "title": "Pirates (Rickie Lee Jones)", "text": "Pirates \u00e8 il secondo album della cantautrice statunitense Rickie Lee Jones, pubblicato nel luglio del 1981.\nRispetto all'esordio i brani sono meno immediati dove le strutture sono pi\u00f9 complesse ed includono elementi rock, jazz e soul. Vi \u00e8 una forte presenza del pianoforte.\nMolte delle canzoni del disco fanno riferimento alla fine della storia d'amore della cantante con il collega Tom Waits.\nTracce.\nTutti i brani sono stati scritti dalla Jones tranne dove indicato.\nMusicisti.\nNote aggiuntive"}
{"id": "3541235", "revid": "287204", "url": "https://it.wikipedia.org/wiki?curid=3541235", "title": "Ime\u013e", "text": "Ime\u013e (in ungherese \"\u00cdmely\") \u00e8 un comune della Slovacchia facente parte del distretto di Kom\u00e1rno, nella regione di Nitra."}
{"id": "3541236", "revid": "287204", "url": "https://it.wikipedia.org/wiki?curid=3541236", "title": "Imel", "text": ""}
{"id": "3541237", "revid": "767487", "url": "https://it.wikipedia.org/wiki?curid=3541237", "title": "Serious Moonlight", "text": "Serious Moonlight \u00e8 un film del 2009 diretto da Cheryl Hines con Meg Ryan e Timothy Hutton.\nTrama.\nQuando la brillante avvocatessa Louise arriva nella sua casa di campagna e trova petali di rosa sparsi sul pavimento, immagina che il marito Ian le stia serbando una sorpresa amorosa: tale accoglienza \u00e8 in realt\u00e0 riservata a Sara, l'amante di Ian, con la quale l'uomo intende trasferirsi a Parigi.\nLouise trova Ian in camera che le sta scrivendo una lettera di addio e non accetta di essere scaricata e trovarsi sola alla sua et\u00e0, cos\u00ec sequestra il marito e lo lega ad una sedia .\nLouise si sbarazza di Sara, venuta a prendere Ian per portarlo dai suoi genitori prima della partenza, e le fa credere che lei abbia accettato il tradimento che scopre essere in atto da molto tempo.\nDopodich\u00e9 Louise cerca in tutti i modi di far innamorare nuovamente Ian di lei, ma il marito continua a ripeterle ostinatamente che il loro matrimonio \u00e8 ormai privo di entusiasmo e la accusa di essere la responsabile di quella situazione.\nMentre Louise \u00e8 uscita per andare al supermercato, Ian riesce a chiamare un ragazzo, Todd, per farsi liberare: il tizio per\u00f2 si rifiuta di aiutarlo e immobilizza anche Louise una volta rientrata.\nTodd approfitta della situazione per svaligiare la casa e invitare i suoi amici, organizzando un party selvaggio mentre Ian e Louise si sostengono a vicenda e si scambiano affettuose moine.\nLa mattina successiva si presenta in casa Sara, infuriata con Ian perch\u00e9 non si \u00e8 presentato in aeroporto, e trova Todd e la sua banda che sequestrano anche lei.\nIn bagno si scatena una discussione violenta tra Louise e Sara per il cuore di Ian: i tre riescono comunque a liberarsi e chiamano la polizia, ma Todd se ne \u00e8 andato e la vicenda si risolve con un nulla di fatto.\nA questo punto Ian comunica a Sara di aver scoperto che non pu\u00f2 fare a meno di Louise e che vuole stare con lei.\nDopo un anno, Ian e Louise sembrano aver finalmente trovato la felicit\u00e0 con la nascita di una bambina.\nUn pomeriggio, mentre sono fuori per il pranzo, Louise saluta senza accorgersene Todd e a Ian viene l'atroce sospetto che la moglie abbia architettato tutto come mossa disperata per farlo innamorare ancora di lei.\nProduzione.\nIl film \u00e8 stato girato a Los Angeles e si basa su uno script della defunta sceneggiatrice Adrienne Shelly.\nCritica.\nCarrie Rickey del Philadelphia Inquirer scrive che il film appare come una pi\u00e8ce teatrale per via dello spazio confinato, dei pochi personaggi e dei monologhi presenti, risultando pi\u00f9 stridente che divertente.\nJoe Neumaier del New York Daily News, valutandolo 1 stella, ha stroncato la performance di Meg Ryan, risultata ancora pi\u00f9 antipatica rispetto al suo film precedente \"The Women\", e salvato quella di Timothy Hutton, riuscito a mantenere la propria dignit\u00e0 nelle stravaganti situazioni in cui si \u00e8 ritrovato.\nLa valutazione media degli utenti del sito Internet IMDb \u00e8 5.3, mentre su Rotten Tomatoes \u00e8 4."}
{"id": "3541239", "revid": "729019", "url": "https://it.wikipedia.org/wiki?curid=3541239", "title": "Bol'\u0161oj Tjuters", "text": "Bol'\u0161oj Tjuters (in russo \u0411\u043e\u043b\u044c\u0448\u043e\u0439 \u0422\u044e\u0442\u0435\u0440\u0441; in finlandese \"Tyt\u00e4rsaari\"; in estone \"Suur T\u00fctarsaar\"; in svedese \"Tytersk\u00e4r\") \u00e8 una piccola isola del mar Baltico situata nella parte orientale del Golfo di Finlandia, posta a 75 km a sud della costa finlandese ed a 20\u00a0km a sud-ovest di Gogland; appartiene alla Russia, e fa parte dell'Oblast' di Leningrado. L'isola ha una superficie di circa 8,3\u00a0km\u00b2 ed \u00e8 disabitata, salvo che per il personale del faro presente su di essa.\nA ovest-sud-ovest, alla distanza di 15\u00a0km, si trova l'isola di Malyj Tjuters.\nStoria.\nAbitata da genti finlandesi fin dal XVI secolo, la piccola isola fece parte dell'Impero svedese prima e dell'Impero russo poi, passando alla Finlandia al momento dell'indipendenza di questa, nel 1918. Nel dicembre del 1939, durante le prime fasi della guerra d'inverno, l'isola fu occupata da reparti sovietici, che ne allontanarono il piccolo presidio della guardia costiera finlandese; l'isola fu poi annessa all'Unione Sovietica con il trattato di Mosca del 21 marzo 1940, e la popolazione finlandese (436 persone nel 1939) fu completamente espulsa. Durante la guerra di continuazione, l'isola fu nuovamente rioccupata da reparti finlandesi il 1\u00ba aprile 1942, e su di essa furono installate batterie d'artiglieria e postazioni di sorveglianza per rilevare il passaggio di sommergibili sovietici salpati da Leningrado; nelle acque attorno all'isola furono stesi sia dai sovietici che dai finlandesi numerosi campi di mine navali, che richiesero molti anni per essere bonificati. L'isola torn\u00f2 in mani russe con l'armistizio di Mosca del 19 settembre 1944."}
{"id": "3541240", "revid": "75433", "url": "https://it.wikipedia.org/wiki?curid=3541240", "title": "Diprotodon Optatum", "text": ""}
{"id": "3541241", "revid": "287204", "url": "https://it.wikipedia.org/wiki?curid=3541241", "title": "I\u017ea", "text": "I\u017ea (in ungherese \"Izsa\") \u00e8 un comune della Slovacchia facente parte del distretto di Kom\u00e1rno, nella regione di Nitra."}
{"id": "3541243", "revid": "339392", "url": "https://it.wikipedia.org/wiki?curid=3541243", "title": "Tyt\u00e4rsaari", "text": ""}
{"id": "3541244", "revid": "287204", "url": "https://it.wikipedia.org/wiki?curid=3541244", "title": "Kamenicna", "text": ""}
{"id": "3541247", "revid": "287204", "url": "https://it.wikipedia.org/wiki?curid=3541247", "title": "Jesus Navas", "text": ""}
{"id": "3541248", "revid": "767487", "url": "https://it.wikipedia.org/wiki?curid=3541248", "title": "Kameni\u010dn\u00e1 (Slovacchia)", "text": "Kameni\u010dn\u00e1 (in ungherese \"Keszegfalva\") \u00e8 un comune della Slovacchia facente parte del distretto di Kom\u00e1rno, nella regione di Nitra."}
{"id": "3541250", "revid": "278830", "url": "https://it.wikipedia.org/wiki?curid=3541250", "title": "The Legend of Zelda - Ocarina of Time 3D", "text": ""}
{"id": "3541254", "revid": "767487", "url": "https://it.wikipedia.org/wiki?curid=3541254", "title": "Kl\u00ed\u017eska Nem\u00e1", "text": "Kl\u00ed\u017eska Nem\u00e1 (in ungherese \"Kolozsn\u00e9ma\") \u00e8 un comune della Slovacchia facente parte del distretto di Kom\u00e1rno, nella regione di Nitra."}
{"id": "3541255", "revid": "287204", "url": "https://it.wikipedia.org/wiki?curid=3541255", "title": "Klizska Nema", "text": ""}
{"id": "3541257", "revid": "830939", "url": "https://it.wikipedia.org/wiki?curid=3541257", "title": "Robert Cuffley", "text": "Ha co-sceneggiato e diretto Eyes For You (1996), Soother (1999), Turning Paige (2001) e Walk All Over Me (2007)."}
{"id": "3541258", "revid": "399", "url": "https://it.wikipedia.org/wiki?curid=3541258", "title": "Roc\u00edo", "text": "Origine e diffusione.\nRiprende il termine spagnolo \"roc\u00edo\", che vuol dire \"rugiada\"; \u00e8 quindi analogo per semantica al nome albanese Vesa. \nSi tratta, per la precisione, di uno dei tanti nomi spagnoli ispirati al culto della Vergine Maria, in questo caso come ripresa di un titolo con cui \u00e8 venerata in Andalusia, \"Mar\u00eda del Roc\u00edo\" (\"Maria della Rugiada\"). Tra gli altri nomi spagnoli di ispirazione mariana si ricordano Consuelo, Araceli, Dolores, Milagros, Pilar, Candelaria e via dicendo.\nOnomastico.\nL'onomastico si pu\u00f2 festeggiare in ricordo della \"Virgen del Roc\u00edo\", venerata soprattutto durante la Pentecoste; alcune fonti lo fissano invece nella domenica di Pasqua."}
{"id": "3541259", "revid": "287204", "url": "https://it.wikipedia.org/wiki?curid=3541259", "title": "Rocio", "text": ""}
{"id": "3541260", "revid": "305330", "url": "https://it.wikipedia.org/wiki?curid=3541260", "title": "Palazzo Albornoz", "text": ""}
{"id": "3541263", "revid": "1573940", "url": "https://it.wikipedia.org/wiki?curid=3541263", "title": "Enyo latipennis", "text": "Enyo latipennis () \u00e8 un lepidottero appartenente alla famiglia Sphingidae, endemico della Giamaica.\nDescrizione.\nAdulto.\nAppare molto simile nella forma a \"E. lugubris lugubris\" ma rispetto a questa, l'ala anteriore si mostra pi\u00f9 ampia (particolare da cui deriva il nome scientifico); inoltre qui la concavit\u00e0 tra Rs4 ed M3 risulta meno pronunciata, e l'apice \u00e8 meno prominente. Anche il disegno della pagina superiore dell'ala anteriore ricorda da vicino quello di \"E. lugubris lugubris\", ma la linea mediana marroncina risulta pi\u00f9 distinta dal resto della campitura; nella pagina inferiore, l'area triangolare subapicale \u00e8 pi\u00f9 piccola e sbiadita rispetto alla specie congenere. \u00c8 visibile anche qui una piccola macchia scura e irregolare, bordata di bianco, nell'area discale. Le similitudini morfologiche tra le due specie sono talmente accentuate che alcuni autori come il D'Abrera considerano questo taxon una sottospecie di \"Enyo lugubris\".\nL'ala posteriore ha una colorazione pi\u00f9 uniforme su ambo le pagine, con tonalit\u00e0 che vanno dal marroncino pallido al color cioccolato nella zona del tornus.\nLe antenne sono uncinate alle estremit\u00e0.\nAnche in questa specie \u00e8 visibile, all'estremit\u00e0 addominale, una sorta di \"ventaglio\" caudale.\nIl genitale maschile \u00e8 simile a quello di \"E. lugubris lugubris\", ma il processo della valva appare pi\u00f9 breve.\nLarva.\nIl bruco risulta verde chiaro, con un capo largo e appiattito, relativamente piccolo rispetto alle dimensioni del corpo. L'impressione che deve dare questa larva ad un eventuale predatore \u00e8 quella di una fogliolina verde. Il processo caudale (cosiddetto \"cornetto\") si riduce via via che il bruco prosegue il proprio processo di sviluppo.\nPupa.\nLe crisalidi appaiono scure e lucide, con un cremaster sviluppato e appuntito; si rinvengono entro bozzoli posti a scarsa profondit\u00e0 nel sottobosco.\nBiologia.\nDurante l'accoppiamento, le femmine richiamano i maschi grazie ad un feromone rilasciato da una ghiandola, posta all'estremit\u00e0 addominale.\nPeriodo di volo.\nLa specie \u00e8 trivoltina, con adulti campionabili da maggio a giugno, da agosto a settembre e da dicembre a gennaio.\nAlimentazione.\nGli adulti suggono il nettare di fiori di varie specie.\nI bruchi si alimentano su foglie di membri della famiglia Vitaceae , tra cui \"Vitis tiliifolia\" .\nDistribuzione e habitat.\nL'areale di questa specie \u00e8 limitato alla sola Giamaica (\"locus typicus\"), per la quale rappresenta un endemismo.\nL'habitat \u00e8 rappresentato da foreste tropicali e sub-tropicali.\nTassonomia.\nSottospecie.\nAl momento non sono riconosciute sottospecie.\nSinonimi.\n\u00c8 stato descritto un solo sinonimo:"}
{"id": "3541272", "revid": "606039", "url": "https://it.wikipedia.org/wiki?curid=3541272", "title": "Epistor latipennis", "text": ""}
{"id": "3541273", "revid": "287204", "url": "https://it.wikipedia.org/wiki?curid=3541273", "title": "Federico Grisone", "text": "Visse a Napoli e fu uno dei primi istruttori di dressage e di equitazione di corte; pubblic\u00f2 uno dei primi trattati equestri dell'Europa moderna.\nI suoi metodi di addestramento non sono pi\u00f9 praticati, a causa del talvolta duro trattamento dei cavalli.\nInfluenza.\nFederico Grisone era un nobile napoletano che, ai suoi tempi, veniva chiamato \"padre dell'arte dell'equitazione\". Grisone non solo divenne un cavaliere accademico a Napoli nel 1532, ma nel 1550 pubblic\u00f2, tramite la Giovan Paolo Suganappo di Napoli, anche \"Gli ordini di cavalcare\", una delle prime opere sull'equitazione dai tempi di Senofonte. Tra il 1550 e il 1623, ne vennero stampate ventun edizioni italiane, quindici tradotte in francese, sette in tedesco, sei in inglese e una in spagnolo. Questa opera dar\u00e0 inizio all'Alta Scuola di equitazione. Nel 1561 questo libro, sotto il titolo inglese di \"The Rules of Horsemanship\", venne portato in Francia, dove Antoine de Pluvinel, maestro di equitazione di Luigi XIII, fece proprie le idee, le adatt\u00f2 un po' e nel 1629 scrisse a sua volta \"L'Instruction du Roy en l'Exercice de Monter a Cheval\"."}
{"id": "3541287", "revid": "400694", "url": "https://it.wikipedia.org/wiki?curid=3541287", "title": "Scadenza", "text": "La scadenza indica il termine di un contratto.\nDescrizione.\nSe l'opzione (contratto corrispondente a 100 azioni) \u00e8 una scommessa sul prezzo che avr\u00e0 in futuro il suo sottostante, la scadenza \u00e8 una delle sue caratteristiche principali, dal momento che precisa il periodo temporale in cui varr\u00e0 questa scommessa. In altre parole, comprando o vendendo un'opzione, si decide di puntare sul fatto che quel titolo avr\u00e0 un certo prezzo in un preciso momento, ad esempio tra un mese, o tra due mesi, o tra un trimestre, o tra un anno. Ovviamente, il costo dell'opzione sar\u00e0 proporzionale alla sua durata: maggiore \u00e8 il periodo di validit\u00e0 dell'opzione, maggiori sono le probabilit\u00e0 che il prezzo si muova e vada nella direzione da me sperata.\nNella borsa americana, la pi\u00f9 importante per volumi, e quella che ha inventato le opzioni, il giorno di scadenza \u00e8 tipicamente il terzo venerd\u00ec del mese. Tuttavia, con l'aumento dei derivati offerti, anche le scadenze sono divenute pi\u00f9 articolate, e cos\u00ec esistono opzioni che scadono in giorni diversi dal venerd\u00ec (come per alcuni indici di borsa quali SPX, DJX, NDX, RUT, etc.) od in settimane diverse dalla terza (come le weeklys e le quaterlys).\nNormalmente, le emissioni di opzioni riguardano i due-tre mesi successivi, oltre ad un'eventuale scadenza pi\u00f9 distanziata di circa quattro-sei mesi, e talora la scadenza del gennaio del nuovo anno.\nLe diverse scadenze permettono di impostare strategie come calendars e diagonals, mentre straddles, strangles, condors, butterflies combinano tra di loro opzioni scadenti nello stesso giorno, ma di tipo e strike diversi.\nAlla scadenza, le opzioni che hanno valore intrinseco (in inglese \"In-The-Money\"), che cio\u00e8, rispetto al prezzo del titolo sottostante alla chiusura di quel giorno, avranno uno strike pi\u00f9 basso (per le call) o pi\u00f9 alto (per le put), divengono passibili di esercizio d'opzione e verranno automaticamente convertite in azioni: acquisir\u00f2 quindi 100 azioni per ogni call I-T-M posseduta, ne ceder\u00f2 100 per ogni put I-T-M posseduta.\nA differenza di quelle trattate in Europa, la stragrande maggioranza delle opzioni della borsa americana possono venire esercitate anche prima della loro naturale scadenza."}
{"id": "3541293", "revid": "729019", "url": "https://it.wikipedia.org/wiki?curid=3541293", "title": "Mo\u0161\u010dnyj", "text": "Mo\u0161\u010dnyj (in russo \u041c\u043e\u0449\u043d\u044b\u0439; in finlandese \"Lavansaari\"; in svedese \"L\u00f6vsk\u00e4r\"; in estone \"Lavassaar\") \u00e8 una piccola isola del mar Baltico situata nella parte orientale del Golfo di Finlandia. Appartiene alla Russia, e fa parte del Kingiseppskij rajon dell'Oblast' di Leningrado. L'isola \u00e8 priva di abitanti permanenti, salvo che per il personale dei tre fari e della stazione radar presenti su di essa; l'isola ha un eliporto e un vecchio aeroporto abbandonato.\nGeografia.\nMo\u0161\u010dnyj si trova a circa 130 km ad ovest di San Pietroburgo ed a 90\u00a0km a sud di Vyborg. L'isola ha una superficie di 13,4\u00a0km\u00b2, misura 7\u00a0km per 7\u00a0km e ha un'altezza massima di 16\u00a0m; \u00e8 composta da due parti collegate da un istmo di sabbia largo 0,3\u00a0km. La parte orientale, la penisola Prome\u017euto\u010dnyj (\u043f\u043e\u043b\u0443\u043e\u0441\u0442\u0440\u043e\u0432 \u041f\u0440\u043e\u043c\u0435\u0436\u0443\u0442\u043e\u0447\u043d\u044b\u0439), \u00e8 molto pi\u00f9 piccola di quella occidentale; entrambe le parti sono basse, fortemente frastagliate e ricoperte di foreste di conifere. A nord e a sud dell'istmo, delimitate dalla penisola Prome\u017euto\u010dnyj ci sono due ampie baie: la Okol'naja (\u0411\u0443\u0445\u0442\u0430 \u041e\u043a\u043e\u043b\u044c\u043d\u0430\u044f) e la Za\u0161\u010ditnaja (\u0411\u0443\u0445\u0442\u0430 \u0417\u0430\u0449\u0438\u0442\u043d\u0430\u044f). A sud dell'isola c'\u00e8 il lago Suurjarvi (\u043e\u0437\u0435\u0440\u043e \u0421\u0443\u0443\u0440\u044f\u0440\u0432\u0438), lungo1,6\u00a0km, ricco di pesci del genere \"Rutilus\", di lucci e persici.\nIn direzione ovest, a 90\u00a0km, si trova l'isola di Gogland, mentre Malyj \u00e8 situata a 6\u00a0km a est. La piccola isola V'junok (\u043e\u0441\u0442\u0440\u043e\u0432 \u0412\u044c\u044e\u043d\u043e\u043a) \u00e8 adiacente a nord-est; Podchodnyj (\u043e\u0441\u0442\u0440\u043e\u0432 \u041f\u043e\u0434\u0445\u043e\u0434\u043d\u044b\u0439) a nord. A sud si trovano due piccoli isolotti: Bol'\u0161oj Kosoj e Malyj Kosoj (\u0411\u043e\u043b\u044c\u0448\u043e\u0439 \u041a\u043e\u0441\u043e\u0439, \u041c\u0430\u043b\u044b\u0439 \u041a\u043e\u0441\u043e\u0439).\nStoria.\nSi ritiene che l'antico nome dell'isola \"Lavensaari\" sia formato dalle parole finlandesi \"lavea\" (ampia, estesa) e \"saari\" (isola), dovuto alle sue maggiori dimensioni rispetto alle isole vicine. L'isola, che \u00e8 ora disabitata, ha avuto un apice di popolazione nel 1923 (1338 persone). Gli abitanti erano dediti alla pesca.\nSebbene vi siano state ritrovate tracce di insediamenti umani risalenti all'et\u00e0 del ferro, l'isola fu stabilmente abitata a partire dal XIV secolo, facendo parte dell'Impero svedese; al termine della grande guerra del Nord, l'isola pass\u00f2 all'Impero russo con il trattato di Nystad del 10 settembre 1721, fungendo da base avanzata per la Flotta del Baltico. Durante la prima guerra mondiale l'isola fu pesantemente fortificata, anche se durante gli eventi della rivoluzione d'ottobre fu facilmente catturata da un contingente di truppe finlandesi; pass\u00f2 poi ufficialmente alla Finlandia con il trattato di Tartu del 14 ottobre 1920, a patto che venisse demilitarizzata. Il 30 novembre 1939, primo giorno della guerra d'inverno tra Unione Sovietica e Finlandia, la piccola isola fu invasa ed occupata da un contingente di truppe sovietiche; fu poi annessa all'Unione Sovietica con il trattato di Mosca del 21 marzo 1940, e la popolazione finlandese (circa 1300 persone nel 1930) fu completamente espulsa.\nDurante la seconda guerra mondiale l'isola divenne un'importante base della flotta sovietica, facendo da baluardo avanzato per la protezione della strategica Leningrado; per tale ragione fu spesso oggetto di incursioni da parte delle unit\u00e0 navali ed aeree di Germania e Finlandia, e nei suoi dintorni furono stesi da entrambe le parti diversi campi di mine navali, che richiesero anni per essere bonificati. La sovranit\u00e0 russa sull'isola fu poi riconfermata con l'armistizio di Mosca del 19 settembre 1944."}
{"id": "3541301", "revid": "486946", "url": "https://it.wikipedia.org/wiki?curid=3541301", "title": "Lavansaari", "text": ""}
{"id": "3541316", "revid": "3732", "url": "https://it.wikipedia.org/wiki?curid=3541316", "title": "Tat\u02b9jana \u010cernova", "text": ""}
{"id": "3541322", "revid": "587728", "url": "https://it.wikipedia.org/wiki?curid=3541322", "title": "Marca di Savona", "text": "La marca di Savona fu un antico stato marchionale dell'Italia medioevale, sorto dopo il 1085 dalla ripartizione della marca aleramica fra i marchesi di Monferrato e i marchesi Del Vasto, entrambi di discendenza aleramica. Nel 1162 La marca di Savona fu infeudata al quinto figlio di Bonifacio del Vasto, Enrico, i cui discendenti adottarono tutti il cognome Del Carretto e portarono il titolo di \"marchesi di Savona\" per molti secoli, anche se la marca non esisteva pi\u00f9, perch\u00e9 Savona era diventata un libero comune e il territorio era stato smembrato in una miriade di stati carretteschi.\nStoria.\nAlla morte di Bonifacio del Vasto (1130?), marchese della Liguria Occidentale e di Savona ed esponente del ramo dei Del Vasto della dinastia degli Aleramici, i suoi enormi possedimenti passarono ai figli maschi. Solo nel 1145 furono divisi e i territori di Savona, Noli, Finale Ligure, Cairo Montenotte, alcuni castelli e borghi minori (Altare, Bardineto, Carcare, Calizzano, Dego, Sassello, Spigno Monferrato) e vasti territori nella zona subalpina in prossimit\u00e0 delle Langhe, toccarono al figlio Enrico detto \"il Guercio\" o \"il valoroso\", uno dei principali collaboratori di Federico Barbarossa, che conferm\u00f2 a Enrico il feudo savonese con un diploma del luglio 1162 dove si pu\u00f2 leggere \"fidelem nostrum Henricum Guercium Savone marchionem\".\nEnrico ebbe due figli, Ottone ed Enrico, che dopo la sua morte (circa 1185) si divisero i suoi domini e assunsero il cognome \"Del Carretto\". Ottone ebbe Savona e i feudi paterni a est della linea ideale che congiunge Carcare con Alba e principalmente il territorio fra le due Bormide.\nOttone del Vasto rinunci\u00f2 rapidamente alla propria autonomia politica.\nIl 10 aprile 1191 vendette per 1500 lire tutti i residui beni e diritti feudali, che deteneva a Savona e nei territori circostanti, al Comune di Savona, spostando i suoi interessi nella valle Bormida e nelle Langhe.\nIl fratello Enrico, invece, fortific\u00f2 Finalborgo, dando origine al marchesato di Finale, che rimase ai suoi discendenti sino al 1602.."}
{"id": "3541323", "revid": "491209", "url": "https://it.wikipedia.org/wiki?curid=3541323", "title": "Marchesi di Savona", "text": ""}
{"id": "3541324", "revid": "491209", "url": "https://it.wikipedia.org/wiki?curid=3541324", "title": "Marchesato di Savona", "text": ""}
{"id": "3541328", "revid": "1987609", "url": "https://it.wikipedia.org/wiki?curid=3541328", "title": "Prunus laurocerasus", "text": "Il lauroceraso (Prunus laurocerasus ) \u00e8 un arbusto sempreverde della famiglia delle Rosacee.\nEtimologia.\nL'epiteto specifico fa riferimento a \"laurus\" (alloro) e \"cerasus\" (ciliegio), per la somiglianza delle foglie con quelle dell'alloro \"(laurus nobilis)\" e drupe simili al quelle dei ciliegi.\nDescrizione.\n\u00c8 un arbusto o albero di media altezza, che pu\u00f2 raggiungere i 7 metri (max 15 m) di altezza.\nLe foglie sono verde scuro, molto pi\u00f9 chiare e lucide quando giovani; spesse (1-1,5\u00a0mm) e coriacee; di forma oblunga, tondeggiante verso l'apice, lievemente seghettate verso l'esterno.\nI fiori sono bianchi, ermafroditi, disposti a racemo; dall'odore profumato, ma acido. Fiorisce tra aprile e giugno.\nI frutti sono drupe (1\u00a0cm ca.) rosse/viola quando acerbe, e nero-bluastre una volta raggiunta la maturazione. Fruttifica a fine estate-inizio autunno.\nAvvertenza.\nLe foglie, ma soprattutto i frutti, risultano velenosi per l'uomo per la presenza di acido cianidrico, ottenuto per saponificazione, in una dose di 50:80 (dove 50 \u00e8 la mole delle drupe e 80 il peso in kg di un individuo). Possono essere letali.\nDistribuzione e habitat.\nIl \"Prunus laurocerasus\" \u00e8 originario di una zona che si estendeva dall'Europa sud-orientale fino all'Iran e alla Libia. \u00c8 stato importato in Italia durante il secolo XVI.\nUsi.\n\"Prunus laurocerasus\" trova impiego come pianta ornamentale e da barriera (siepe) grazie al suo fitto fogliame.\nIl distillato, l'acqua di lauroceraso, pu\u00f2 essere usato come calmante per la tosse. Se assunto in quantit\u00e0 eccessive pu\u00f2 provocare un'intossicazione.\nVengono ricavati spesso degli oli essenziali usati come aroma (in quantit\u00e0 minime) nei liquori, dall'odore di mandorle amare tipico della benzaldeide, prodotto della demolizione idrolitica dell'amigdalina (che produce anche acido cianidrico, inodore).\nL'alta concentrazione di acido cianidrico rende questa pianta tossica per l'uomo e per gli animali domestici, in caso di ingestione accidentale."}
{"id": "3541335", "revid": "767487", "url": "https://it.wikipedia.org/wiki?curid=3541335", "title": "Biagio Caropipe", "text": "Nato a Cerreto Sannita nel 1462 divenne, giovanissimo, arciprete di Guardia Sanframondi.\nSuccessivamente fu canonico del capitolo metropolitano di Napoli e delle chiese di San Marco e Sant'Andrea.\nA cavallo fra XV e XVI secolo divenne canonico della basilica di San Salvatore a Roma per poi essere nominato primicerio di Santa Maria della Rotonda e, infine, di Santa Maria Maggiore.\nCon bolla del 1\u00ba giugno 1515 fu nominato vescovo della Diocesi di Telese o Cerreto, incarico che mantenne sino alla morte avvenuta il 10 luglio 1524 a 63 anni.\nFu seppellito, per suo volere, a Cerreto Sannita nella cappella longoborda scavata nel ventre di Morgia Sant'Angelo o \"Leonessa\".\nIl 30 aprile 1783 le sue spoglie vennero trasportate, per ordine di don Filiberto Pascale, nella Cattedrale di Cerreto Sannita dove riposano in un ambiente sito di fianco alla Cappella della Madonna Immacolata."}
{"id": "3541337", "revid": "1564499", "url": "https://it.wikipedia.org/wiki?curid=3541337", "title": "Borgo Quinzio", "text": "Borgo Quinzio (\"Villa Canina\" in dialetto locale) \u00e8 la seconda frazione per numero di abitanti del comune di Fara in Sabina in provincia di Rieti. \u00c8 situato lungo la Via Salaria Vecchia, a circa met\u00e0 strada tra Roma e Rieti.\nServizi.\nNel paese \u00e8 presente una farmacia comunale, un ufficio postale, una scuola dell'infanzia e (plesso inaugurato a settembre 2018) una scuola primaria e una scuola secondaria di primo grado, entrambe facenti parte dell'Istituto Comprensivo Fara Sabina. Sono inoltre presenti diverse attivit\u00e0 commerciali tra cui una panetteria storica, un frantoio, una frutteria, due negozi di alimentari, uno di ottica, una pescheria, 2 di oggetti per la casa e bomboniere, un negozio di mobili e cucine, una pizzeria al taglio ed infine un pub.\nFesta patronale.\nTutt'oggi il patrono Sant'Atanasio viene festeggiato non il 2 maggio, ricorrenza del Santo, ma a settembre (la prima domenica), continuando una tradizione che prevedeva i festeggiamenti solo dopo che il grano fosse ben stivato nei granai e consentisse di affrontare le spese per la festa del Santo patrono.\nInfrastrutture e trasporti.\nStrade.\nBorgo Quinzio si trova lungo la strada provinciale n. 40 \"Salaria vecchia\", il vecchio tracciato della Strada statale 4 Via Salaria, che proprio a Borgo Quinzio si ricollega al tracciato moderno. La Salaria collega il paese a Roma e al capoluogo Rieti.\nInoltre a Borgo Quinzio ha inizio la Strada statale 636 di Palombara per Moricone, Palombara Sabina e Tivoli.\nFerrovie.\nLa stazione pi\u00f9 vicina \u00e8 quella di Fara Sabina-Montelibretti, che dista circa 7\u00a0km, posta sulla ferrovia Firenze-Roma (linea lenta). Il paese avrebbe dovuto essere collegato dalla Ferrovia Salaria (Roma-Rieti-Ascoli Piceno-San Benedetto del Tronto), che fu pi\u00f9 volte progettata sin dalla fine dell'Ottocento ma mai realizzata.\nMobilit\u00e0 urbana.\nIl paese \u00e8 percorso dalle linee Cotral (Compagnia Trasporti Laziali) con una fermata nel centro abitato e due fermate poco al di fuori di questo. I bus pi\u00f9 numerosi percorrono la direttrice Roma-Rieti, ma con minor frequenza sono disponibili bus da e per Monteflavio (RM), Montorio Romano (RM), Nerola (RM) e bus diretti alla stazione FS di Fara Sabina-Montelibretti."}
{"id": "3541339", "revid": "446353", "url": "https://it.wikipedia.org/wiki?curid=3541339", "title": "Kirov (incrociatore 1936)", "text": "Il Kirov fu il capoclasse della omonima classe di incrociatori realizzati in Unione Sovietica dopo la rivoluzione.\nSviluppo.\nLa decisione di costruire nuove classi di moderne unit\u00e0 di grandi dimensioni venne presa dai vertici della Marina Sovietica all'inizio degli anni trenta. In quel periodo, la marina era stata fortemente danneggiata dalla rivoluzione, e gran parte delle navi risaliva all'epoca degli zar.\nVista la scarsa esperienza che i sovietici avevano nella progettazione e nella costruzione delle grandi unit\u00e0 (molti ingegneri navali erano fuggiti oppure erano rimasti uccisi), si decise di ricorrere all'assistenza di Paesi esteri. In particolare, ci si rivolse all'italiana Ansaldo. Questa contribu\u00ec alla progettazione di un incrociatore leggero da 7.200 tonnellate, basato sul progetto dell'italiano \"Montecuccoli\". La costruzione sarebbe dovuta avvenire in Unione Sovietica, ma utilizzando componentistica italiana (caldaie e turbine in particolare). Le versioni realizzate, sulla base di tale progetto, furono due.\nProgetto 26.\nIl progetto definitivo venne approvato nel 1934 e ricevette la denominazione di \"progetto 26\". Il requisito iniziale prevedeva la costruzione di due unit\u00e0, la prima delle cui fu il \"Kirov\".\nLa costruzione della nave fu per\u00f2 piuttosto lenta, a causa della scarsa esperienza sovietica nella costruzione di grandi unit\u00e0 e per il fatto che vennero apportati numerosi cambiamenti rispetto al progetto originale (cambiamenti che comportarono un aumento del dislocamento).\nQuando il \"Kirov\" venne completato, nel 1938, era la pi\u00f9 grande nave da guerra mai costruita dai tempi della rivoluzione.\nTecnica.\nIl progetto iniziale venne fortemente modificato, in particolare per quanto riguarda l'armamento. Infatti, in origine i Kirov avrebbero dovuto montare sei cannoni da 152mm in tre torri binate. Invece, i vertici della Marina Sovietica richiesero l'installazione di nove pezzi da 180mm, utilizzando le stesse torri previste per i 152mm. Il risultato di tale decisione fu che le torri erano troppo piccole, con ovvi problemi di abitabilit\u00e0 per gli inservienti dei pezzi. Inoltre, a causa dell'inesperienza sovietica, venne aggiunta numerosa componentistica \u201clocale\u201d che nel progetto originario non era prevista.\nIl risultato di tali modifiche fu che il dislocamento risult\u00f2 aumentato del 10% rispetto al progetto originario, e nonostante l'utilizzo dell'ottimo impianto propulsivo italiano, la velocit\u00e0 effettiva risult\u00f2 inferiore di un nodo rispetto alle previsioni del progetto. In pratica, queste navi risultarono troppo grosse e sottopotenziate, anche se avevano un armamento estremamente potente per le loro dimensioni.\nServizio.\nIl Kirov prese parte in alla seconda guerra mondiale nella Flotta del Baltico. Nell'ultimo anno di guerra, venne modificato per l'impiego di aerei.\nI lavori per la sua costruzione iniziarono a Leningrado il 22 ottobre 1935. Il 30 novembre 1936 l'incrociatore venne varato e fu completato il 23 settembre 1938. Utilizzato contro i finlandesi durante la guerra d'inverno, fu la nave ammiraglia durante le operazioni di evacuazione della flotta sovietica da Tallinn verso Leningrado, in un'operazione in cui affondarono circa 50 navi. Per sfuggire ai tedeschi, vennero organizzati quattro convogli per complessive 20 navi da trasporto, una cisterna, 8 navi ausiliarie, 9 piccoli trasporti, un rimorchiatore ed una nave appoggio, protetti dal \"Kirov\", con l'ammiraglio Vladimir Tribuc a bordo, due cacciatorpediniere conduttori, 9 cacciatorpediniere, 3 torpediniere, 12 sottomarini, 10 dragamine moderni e 15 obsoleti, 22 cacciamine, 21 cacciasommergibili, 3 cannoniere, un posamine, 13 navi pattuglia e 11 motosiluranti. A causa dei campi minati, degli attacchi aerei, delle motosiluranti e dell'artiglieria costiera, molte navi vennero affondate e diverse altre danneggiate, ma comunque 166 navi vennero portate in salvo, insieme a 28.000 uomini.\nIl \"Kirov\", affondato il 4 aprile 1942 da aerei tedeschi, venne riparato nel 1943 e nel giugno 1944 appoggi\u00f2 l'attacco sovietico su Vyborg.\nDurante gli anni sessanta, fu utilizzato come nave scuola. Venne radiato nei primi anni settanta e demolito nel 1974; due sue torri di artiglieria sono oggi conservate a San Pietroburgo come monumento.\nLa nave era intitolata al rivoluzionario russo Sergej Mironovi\u010d Kirov."}
{"id": "3541347", "revid": "226458", "url": "https://it.wikipedia.org/wiki?curid=3541347", "title": "Piano Baker (Sahara Occidentale)", "text": "Il Piano Baker, precedentemente noto come Peace Plan for Self-Determination of the People of Western Sahara, \u00e8 un'iniziativa promossa dall'Organizzazione delle Nazioni Unite al fine di garantire l'autodeterminazione del Sahara Occidentale.\nLa prima bozza, informalmente nota come Baker I, fu portata avanti da James Baker nel 2000, ma non venne ufficialmente presentata; in seguito vi fu una seconda bozza del piano, Baker II, sebbene successivamente il piano Baker sembri essere stato abbandonato."}
{"id": "3541356", "revid": "572415", "url": "https://it.wikipedia.org/wiki?curid=3541356", "title": "Gaio Valgio Rufo", "text": ""}
{"id": "3541358", "revid": "572415", "url": "https://it.wikipedia.org/wiki?curid=3541358", "title": "Caio Valgio Rufo", "text": ""}
{"id": "3541359", "revid": "488739", "url": "https://it.wikipedia.org/wiki?curid=3541359", "title": "Acido propilacetico", "text": ""}
{"id": "3541360", "revid": "488739", "url": "https://it.wikipedia.org/wiki?curid=3541360", "title": "Acido butancarbossilico", "text": ""}
{"id": "3541362", "revid": "572415", "url": "https://it.wikipedia.org/wiki?curid=3541362", "title": "Marco Aristio Fusco", "text": ""}
{"id": "3541363", "revid": "767487", "url": "https://it.wikipedia.org/wiki?curid=3541363", "title": "Bad Moon - Luna mortale", "text": "Bad Moon-Luna Mortale (\"Bad Moon\") \u00e8 un film del 1996 diretto da Eric Red.\nTratto dal romanzo \"Thor\" di Wayne Smith, \u00e8 un film Horror/Gore dai toni drammatici, che apre di fatto le porte ai moderni film di lupi mannari, riprendendo le tematiche analizzate da Mike Nichols nel suo \"Wolf - La belva \u00e8 fuori\", e riadattandole ad un pubblico pi\u00f9 attento agli effetti speciali e assuefatto alla violenza tipicamente gore dei primi anni novanta.\nTrama.\nTed Harrison (Michael Par\u00e9) \u00e8 un giornalista fotografico americano. Durante un viaggio in Nepal, alla vigilia del suo ritorno negli Stati Uniti, lui e la sua fidanzata Marjiorie (Johanna Lebovitz) vengono attaccati da un lupo mannaro mentre fanno sesso nella loro tenda; la ragazza sar\u00e0 brutalmente uccisa, mentre Ted, ferito al petto destro, uccide la bestia con un fucile, ma sar\u00e0 condannato a sua volta a trasformarsi in lupo ad ogni luna piena.\nLa sua unica speranza sar\u00e0 quella di trovare rifugio presso la sorella avvocatessa Janet (Mariel Hemingway), che vive nella cittadina di Timberline insieme al figlio Brett (Mason Gamble) e al fidato cane da pastore tedesco Thor, sperando che l'amore familiare possa salvarlo dal suo orrendo destino e superare il dolore per la perdita di Marjiorie.\nDurante la permanenza, Ted si nasconde nelle foreste attorno alla sua abitazione ogni notte di luna piena per trascorrere la sua mutazione, cercando di evitare lo spargimento di sangue. Ma l'arrivo dell'uomo coincider\u00e0 per\u00f2 con una serie di brutali delitti, che le forze dell'ordine locali attribuiranno erroneamente ad un animale di proporzioni gigantesche, forse un orso.\nGli strani comportamenti del nuovo arrivato destano un'istintiva diffidenza in Thor, e quando anche Brett si accorge che lo zio non \u00e8 pi\u00f9 quello di prima, a Ted non rester\u00e0 altro se non ingaggiare una lotta all'ultimo sangue con il cane, che non demorder\u00e0 facilmente.\nUna notte Ted, rifugiandosi nella foresta, viene scoperto da Janet e, trasformandosi in lupo mannaro, la insegue fino a casa sua e la attacca, ma in suo soccorso arriva Thor, liberato da Brett in un canile. La bestia, mentre tenta di uccidere quest'ultimo appena rincasato, viene colpita da diversi colpi di revolver da Janet, per poi essere scaraventata gi\u00f9 dalla finestra dal pastore tedesco e a fuggire nel bosco.\nTed, tornato sotto forma umana e ferito gravemente, incontra Thor e gli ordina di dargli il colpo di grazia. Il cane lo uccide.\nTemi e riferimenti.\nCon la sua conclusione drammatica, il film si chiude con un messaggio volutamente pessimista: al contrario dei film sui lupi mannari degli anni immediatamente precedenti, \"Bad Moon-Luna Mortale\", sar\u00e0 il primo di una serie in cui la trasformazione non viene vista come un ritorno agli istinti selvaggi, alla vita primordiale e libera dell'uomo primitivo (vedi Wolf - La belva \u00e8 fuori), ma come un fattore alienante dell'uomo, che scatena in lui violenza e brutalit\u00e0 indipendentemente dal suo carattere originale, e che ne decreta la distruzione morale, e lo destina a quella fisica.\nNella scena in cui Janet prepara la colazione, Brett sta guardando alla televisione il film \"Werewolf of London\" (1935). Lui e Ted parlano allora di \"ci\u00f2 che tutti dovrebbero sapere sui lupi mannari\", ovvero di pallottole d'argento e luna piena, elementi che in realt\u00e0 verranno presentati solo nel film \"The Wolf Man\" di Curt Siodmak (1941)."}
{"id": "3541372", "revid": "1305772", "url": "https://it.wikipedia.org/wiki?curid=3541372", "title": "Armando Costanzo", "text": "Biografia.\nResidente a Cavoretto, studia canto con il Maestro Carlo Prato (scopritore del Trio Lescano, del Duo Fasano e di molti altri artisti), e dopo essersi diplomato ed aver iniziato a lavorare come progettista di carrozzerie di automobili inizia negli anni '40 a cantare dapprima nell'orchestra del Maestro Pippo Barzizza e poi nell'Orchestra \"Cannabian Boys\", con cui si esibisce al \"Fortino\" di via Cigna.\nAlla fine del decennio comincia a scrivere testi di canzoni, collaborando con alcuni musicisti torinesi.\nLa prima affermazione a livello nazionale la ottiene con \"No Pierrot\", su musica di Renato Salani, che viene presentata al Festival di Sanremo 1953 nell'interpretazione di Achille Togliani e Katyna Ranieri, classificandosi al sesto posto.\nTorna a Sanremo nel 1956 con \"Sogni d'or\", su musica di Paolo Maschio, presentata da Franca Raimondi e Clara Vincenzi, e nel 1958 con \"Fantastica\", su musica di Coriolano Gori e Piero Bentivoglio, che nell'interpretazione di Johnny Dorelli e Natalino Otto si classifica al decimo posto.\n\"Fantastica\" viene anche incisa da Fred Buscaglione, per cui Costanzo scrive altri brani (come \"Pericolosissima\", su musica di Eugenio Calzia).\nContinua l'attivit\u00e0 nei decenni successivi, avvicinandosi al liscio.\nNel 2003 ha scritto, su musica di Ubaldo Viotti, il testo di \"La canzone della Granda\", divenuto inno ufficiale della provincia di Cuneo.\nAlla Siae risultano da lui depositate 916 canzoni "}
{"id": "3541380", "revid": "1573940", "url": "https://it.wikipedia.org/wiki?curid=3541380", "title": "Lissemys scutata", "text": "La tartaruga alata del Myanmar (Lissemys scutata ) \u00e8 una tartaruga della famiglia dei Trionichidi.\nDescrizione.\nIl carapace (lungo fino a 37 cm) \u00e8 di colore marrone-oliva o marrone, con alcune macchie (nei giovani) o reticolature (negli adulti) scure. Il termine \u00abalata\u00bb deriva dalla presenza di due alette femorali situate sul piastrone che ricoprono le zampe quando vengono retratte nel carapace. La testa, verde oliva o marrone, presenta una striscia scura indistinta che si prolunga dietro ad ogni orbita ed un'altra che passa tra gli occhi.\nDistribuzione e habitat.\nCome indica il nome, questa specie vive nel Myanmar, nei bacini dei fiumi Irrawaddy e Salween, e nell'estremit\u00e0 occidentale della Thailandia. Kuchling ha trovato esemplari di questa specie in vendita sui banchi di alcuni mercati della provincia dello Yunnan (Cina) ed ha quindi ipotizzato che viva anche in tale regione.\nBiologia.\nLa tartaruga alata del Myanmar \u00e8 onnivora e si nutre di rane, pesci, crostacei, chiocciole acquatiche, bivalvi e lombrichi, nonch\u00e9 di materiale vegetale.\nLe abitudini riproduttive non sono ben note, ma si ritiene che siano simili a quelle della tartaruga alata indiana (\"Lissemys punctata\"), una parente cos\u00ec stretta che in passato \"L. scutata\" veniva conisiderata una sua sottospecie, col nome di \"L. p. scutata\"."}
{"id": "3541381", "revid": "984922", "url": "https://it.wikipedia.org/wiki?curid=3541381", "title": "Lucantonio D'Onofrio", "text": "Vita e opere.\nNato a Solopaca, nel 1738 si trasfer\u00ec a Cerreto Sannita dove l'anno successivo spos\u00f2 Genziana D'Andrea. Il matrimonio avvenne nella casa della sposa, vedova di Andrea Marchitto. \nGrazie al catasto onciario del 1742 si viene a sapere che in quell'anno il D'Onofrio, che era citato nella parte del catasto riservata ai \"forestieri abitanti\", dichiarava di avere 34 anni, di essere sposato con la D'Andrea e di avere una bambina di due anni chiamata Margherita.\nA Cerreto il D'Onofrio esegu\u00ec diversi dipinti per la collegiata di San Martino ed alcuni affreschi in palazzo Biancolillo (oggi Franco). \nNel 1748 si allontan\u00f2 da Cerreto."}
{"id": "3541390", "revid": "1983214", "url": "https://it.wikipedia.org/wiki?curid=3541390", "title": "Mare (disambigua)", "text": ""}
{"id": "3541397", "revid": "108694901", "url": "https://it.wikipedia.org/wiki?curid=3541397", "title": "Abbazia territoriale di Nossa Senhora do Monserrate do Rio de Janeiro", "text": "L'abbazia territoriale di Nossa Senhora do Monserrate do Rio de Janeiro (in latino: \"Abbatia Territorialis B. M. Virginis de Monteserrato Fluminis Ianuarii\") \u00e8 una sede soppressa della Chiesa cattolica in Brasile.\nTerritorio.\nL'abbazia territoriale era situata a Rio de Janeiro in Brasile. Nel primo periodo della sua esistenza comprendeva il territorio dell'attuale diocesi di Roraima, nell'omonimo stato.\nStoria.\nL'abbazia territoriale fu eretta il 15 agosto 1907 con il decreto \"E Brasilianae Reipublicae\" della Sacra Congregazione Concistoriale, confermato dal breve \"Ad summum\" di papa Pio X del 10 dicembre successivo, quando il territorio del Rio Branco che era appartenuto alla diocesi di Amazonas (oggi arcidiocesi di Manaus) fu affidato all'abbazia di Nossa Senhora do Monserrate do Rio de Janeiro, che fino ad allora era soggetta all'arcidiocesi di Rio de Janeiro.\nIl 21 aprile 1934 l'abbazia territoriale fu soppressa e le missioni dell'Amazzonia che rientravano nella sua giurisdizione furono erette nell'amministrazione apostolica di Rio Branco (oggi diocesi di Roraima).\nIl 19 maggio 1948 l'abbazia territoriale fu ristabilita, ma con giurisdizione limitata alla sola abbazia, per effetto della bolla \"Decessor Noster\" di papa Pio XII.\nL'abbazia territoriale \u00e8 stata soppressa il 6 maggio 2003 con il decreto \"Iuxta normas\" della Congregazione per i Vescovi e il suo territorio \u00e8 stato incorporato nell'arcidiocesi di Rio de Janeiro."}
{"id": "3541398", "revid": "290948", "url": "https://it.wikipedia.org/wiki?curid=3541398", "title": "Sistema cristallografico esagonale", "text": ""}
{"id": "3541401", "revid": "290948", "url": "https://it.wikipedia.org/wiki?curid=3541401", "title": "Pentaethylene glycol monododecyl ether", "text": ""}
{"id": "3541402", "revid": "110157", "url": "https://it.wikipedia.org/wiki?curid=3541402", "title": "Museo diocesano d'arte sacra (Sarsina)", "text": "Il Museo diocesano d'arte sacra di Sarsina (Forl\u00ec-Cesena), inaugurato nel 1987, \u00e8 ubicato al primo piano del palazzo episcopale, che \u00e8 stato la residenza dei vescovi fino al 1976. \nIl Museo custodisce una preziosa raccolta di dipinti, sculture, arredi, paramenti sacri e suppellettile liturgica, proveniente dalla basilica di San Vicinio e da altre chiese del territorio diocesano sarsinate. \nOpere.\nL'itinerario espositivo si sviluppa lungo quattro sale tematiche ed il cortile. \nSala I - II.\nNelle prime due sale, all'interno di apposite teche, sono esposti paramenti sacri (pianete, piviali, mitre, manipoli e stole), per lo pi\u00f9 appartenuti ai vescovi sarsinati, databili dal XVIII al XIX secolo. Di particolare pregio:\nVi sono, inoltre, conservati:\nSala III.\nDalla prima sala si accede alla cappella vescovile, oggi adibita a pinacoteca, nella quale sono conservati dipinti di scuola bolognese e marchigiana, fra i quali si ricordano:\nSala IV.\nIl percorso espositivo prosegue con la quarta sala dove, entro teche, sono esposte argenterie sacre databili dalla met\u00e0 del XVIII all'inizio del XIX secolo.\nCortile.\nNel cortile sono conservati frammenti architettonici e decorativi di et\u00e0 romana, provenienti dall'antico nucleo urbano di Sarsina.\nInoltre, completa la visita una raccolta di campane (unica in Italia), alcune delle quali risalgono al XIV - XV secolo, provenienti da chiese e oratori chiusi o saltuariamente aperti al culto. Fra queste di notevole interesse:"}
{"id": "3541411", "revid": "34392", "url": "https://it.wikipedia.org/wiki?curid=3541411", "title": "Federazione russa", "text": ""}
{"id": "3541412", "revid": "28592", "url": "https://it.wikipedia.org/wiki?curid=3541412", "title": "Russia post-comunista", "text": ""}
{"id": "3541414", "revid": "729019", "url": "https://it.wikipedia.org/wiki?curid=3541414", "title": "Troy Middleton", "text": "Si arruol\u00f2 nell'esercito statunitense nel 1910, combattendo nel corso della prima guerra mondiale con coraggio e capacit\u00e0. Formatosi come capace ufficiale nel corso degli anni venti e trenta, serv\u00ec anche nelle Filippine ma nel 1937 si ritir\u00f2 di sua spontanea volont\u00e0 dal servizio attivo. Rientr\u00f2 nelle file della forza armata poco dopo l'attacco di Pearl Harbor (7 dicembre 1941) e fu a lungo (1942-1944) comandante della 45th Infantry Division, che condusse nei primi mesi della campagna italiana. Nell'invero 1944 il generale Dwight Eisenhower lo mise a capo dell'VIII Corps, comando che tenne sino al termine del conflitto. Nel 1945 lasci\u00f2 il servizio attivo e lavor\u00f2 per quasi vent'anni all'Universit\u00e0 statale della Louisiana. Mor\u00ec nel 1976.\nBiografia.\nInizio della carriera.\nTroy Houston Middleton nacque il 12 ottobre 1889 nella cittadina di Hazlehurst facente parte della Contea di Copiah, Mississippi, quarto figlio del ricco possidente terriero John Houston Middleton (1856-1935). Crebbe nella vasta piantagione del padre e nel 1904 lasci\u00f2 casa per frequentare la Mississippi School A&amp;M. Versato negli studi, ottenne il diploma con bachelor's degree nel 1909 e cerc\u00f2 subito dopo di entrare all'United States Military Academy di West Point, ma non pass\u00f2 l'esame d'ammissione. Volendo tuttavia intraprendere la carriera militare, si arruol\u00f2 come soldato semplice nel 1910. Nei due anni successivi si mise in luce nelle discipline sportive, in particolare corsa e football. Nel 1912, acquisiti i gradi di caporale, affront\u00f2 e super\u00f2 un esame d'ammissione alla base militare di Fort Leavenworth (Kansas), che gli consent\u00ec di balzare al rango di sottotenente. Fu quindi riassegnato al 7\u00ba Reggimento fanteria dislocato in Texas e, nell'aprile 1914, partecip\u00f2 come tenente all'occupazione statunitense di Veracruz in Messico, in risposta alla politica bellicosa del dittatore locale Victoriano Huerta; non prese parte ai brevi combattimenti e alla fine dell'anno torn\u00f2 in Texas. Nel 1915 il reggimento fu inviato nuovamente in Messico, parte di una forza di spedizione al comando del generale John Pershing incaricata di dare la caccia al rivoluzionario Pancho Villa, responsabile di diversi attacchi alle citt\u00e0 di confine statunitensi.\nNell'aprile 1917 gli Stati Uniti entrarono nella prima guerra mondiale a fianco delle potenze dell'Intesa; Middleton, nel frattempo trasferito al 47\u00ba Reggimento della 4\u00aa Divisione fanteria e divenuto capitano, serv\u00ec con valore e coraggio nei duri combattimenti sul fronte europeo. In particolare, fu ricompensato con l'Army Distinguished Service Medal per le sue azioni nel corso dell'offensiva della Mosa-Argonne e scal\u00f2 rapidamente la gerarchia militare, divenendo il pi\u00f9 giovane colonnello dell'Esercito statunitense a condurre truppe in battaglia.\nGli anni venti e trenta.\nUna volta finita la guerra e tornato in patria, Middleton fu selezionato assieme ad altri ufficiali per formare il nucleo istruttori del nuovo centro d'addestramento fanteria a Fort Benning (Georgia). Dopo tale esperienza, segu\u00ec un percorso di studi e formazione militare, operando spesso anche come istruttore, in diversi istituti militari statunitensi, compresi la Command and General Staff School di Fort Leavenworth e l'Army War College sito a Washington. Fu inoltre comandante dei cadetti all'Universit\u00e0 statale della Louisiana. Nel corso dei dieci anni cos\u00ec spesi, Middleton ebbe come allievo Dwight Eisenhower; entrambi prestarono servizio nelle Filippine. Tornato negli Stati Uniti, Middleton present\u00f2 le proprie dimissioni dall'esercito, nonostante Eisenhower avesse cercato di farlo desistere. Si spost\u00f2 dunque a New Orleans in Louisiana.\nLa seconda guerra mondiale.\nLa domenica 7 dicembre 1941 Middleton si trovava a caccia di colombi con il figlio e apprese dell'attacco di Pearl Harbor dalla moglie, non appena torn\u00f2 a casa. Egli si rec\u00f2 subito al Dipartimento della guerra e offr\u00ec il proprio servizio; dopo pochi giorni fu informato che era stato reintegrato nell'Esercito con il rango di tenente colonnello e che doveva presentarsi a Camp Wheeler, in Georgia. Ricevette in rapida successione varie promozioni e, come maggior generale, fu posto a capo della 45th Infantry Division, della quale cur\u00f2 l'addestramento a Camp Pine, nello stato di New York.\nGiunto con i suoi uomini in Nordafrica via nave, Middleton li condusse il 9 luglio 1943 nello sbarco in Sicilia, passando la prima notte dell'invasione dell'Italia fascista all'addiaccio, in una buca sulla spiaggia. Comand\u00f2 quindi l'avanzata della divisione verso la piana di Catania, pungolato dal generale George Smith Patton per battere i britannici sul tempo e prendere per primo Messina. L'8 settembre, dopo la conquista integrale dell'isola, Middleton supervision\u00f2 lo sbarco della divisione a Salerno e ne coordin\u00f2 le azioni difensive dinanzi alle rabbiose controffensive tedesche, che inflissero perdite importanti all'unit\u00e0; le unit\u00e0 d'artiglieria si distinsero nello smorzare lo slancio delle unit\u00e0 meccanizzate tedesche. Nella sera del 13 settembre rifiut\u00f2 fermamente la proposta del generale Mark Clark di eseguire un reimbarco, ritenendo la situazione ancora ampiamente salvabile. Una volta superata la testa di ponte, Middleton combatt\u00e9 lungo la linea del Volturno, ma prima della fine dell'anno dovette lasciare il comando a causa dell'aggravamento di un trauma al ginocchio, sofferto da ragazzo dopo una partita di football: gli fu affiancato un sergente che nella vita civile esercitava la professione di fisioterapista. Nonostante ci\u00f2, il generale Eisenhower volle che Middleton prendesse il comando dell'VIII Corps nei primi mesi del 1944, una delle grandi unit\u00e0 destinate a condurre lo sbarco in Normandia. Dopo il riuscito assalto del 6 giugno 1944, Middleton si rivel\u00f2 un eccellente comandante e le sue capacit\u00e0, notate nel corso della battaglia di Normandia, gli valsero una seconda Distinguished Service Medal, elargita su suggerimento del generale Patton. Nel dicembre 1944, nei convulsi giorni iniziali dell'offensiva delle Ardenne, si oppose agli ordini frenetici di evacuare la cruciale cittadina di Bastogne, contribuendo poi con la successiva resistenza al fallimento dell'operazione tedesca. Middleton rimase a capo dell'VIII Corpo d'armata fino al termine della guerra in Europa.\nRitiro e morte.\nMiddleton rientr\u00f2 nell'estate 1945 negli Stati Uniti e per la seconda volta lasci\u00f2 il servizio attivo: torn\u00f2 nella Louisiana e si dedic\u00f2 all'insegnamento presso l'Universit\u00e0, a Baton Rouge; nel 1950 ne divenne il rettore. Diresse l'istituto sino al 1962 quando and\u00f2 in pensione. Pass\u00f2 il resto della sua vita a Baton Rouge, dove la morte lo colse il 9 ottobre 1976, pochi giorni prima del suo ottantasettesimo compleanno. Fu sepolto nel cimitero nazionale di Baton Rouge e sua moglie, defunta nel 1980, fu tumulata nel suo stesso sepolcro. La tomba dei coniugi si trova nella fila 2, numero 3356-A.\nFamiglia.\nTroy Middleton si spos\u00f2 con Jerusha Collins in Texas, a Galveston, nel 1915. Ebbero due figli: Troy Houston Middleton, jr. (1922-2006) e Bernice Middleton (1926-2012).\nOnorificenze.\nDati tratti da:"}
{"id": "3541418", "revid": "547034", "url": "https://it.wikipedia.org/wiki?curid=3541418", "title": "Les fleurs bleues", "text": "Les fleurs bleues \u00e8 un album discografico del musicista italiano Stefano Bollani, pubblicato nel 2002 dalla Label Blue, ispirato all'omonimo romanzo dello scrittore francese Raymond Queneau.\nRegistrato tra il 23 maggio 2001 ed il 22 ottobre 2001, l'album si avvale della partecipazione di Scott Cooley al contrabbasso e Clarence Penn alla batteria.\nL'album contiene tracce originali ispirate al romanzo \"\"I fiori blu\" di Raymond Queneau e le reinterpretazioni di \"Se non avessi pi\u00f9 te\", testo di Franco Migliacci e musica di Luis Bacalov e Bruno Zambrini, successo di Gianni Morandi contenuto nell'omonimo film musicarello del 1965; \"Chippie\" di Ornette Coleman del 1958; \"Si tu t'imagines\", scritta dallo stesso Raymond Queneau su musica di Joseph Kosma e pi\u00f9 volte interpretata da Juliette Gr\u00e9co; \"Dans Mon \u00cele\" di Henri Salvador del 1958, considerata la precorritrice della bossa nova brasiliana; \"Un giorno dopo l'altro\"\" di Luigi Tenco del 1966.\nIl disco contiene inoltre una traccia CD-ROM con le biografie dei tre musicisti e le illustrazioni di Lorenzo Montagni ispirate al romanzo."}
{"id": "3541420", "revid": "767487", "url": "https://it.wikipedia.org/wiki?curid=3541420", "title": "Magnus Stamnestr\u00f8", "text": "Carriera.\nClub.\nStamnestr\u00f8 ha iniziato la carriera professionistica con la maglia del Molde, dopo aver militato nel KIL/Hemne. Ha debuttato nell'Eliteserien il 6 giugno 2010, sostituendo Bj\u00f6rn Runstr\u00f6m nel pareggio per 3-3 contro il Lillestr\u00f8m. Seppure con poche presenze, ha fatto parte della squadra che si \u00e8 aggiudicata il campionato 2011. Il 28 novembre 2012 ha rinnovato il contratto che lo legava al Molde per altre tre stagioni.\nIl 4 aprile 2013 \u00e8 oassato in prestito al Sogndal. Ha debuttato in squadra il 7 aprile, schierato in campo in sostituzione di Ruben Hols\u00e6ter nella sconfitta casalinga per 0-4 contro il Rosenborg. Il 13 aprile ha realizzato la prima rete, nella vittoria esterna per 1-2 in casa del Molde. A fine stagione ha totalizzato 23 presenze e 5 reti, tra campionato e coppa.\nIl 29 novembre 2013, \u00e8 passato ufficialmente in prestito al Kristiansund, a partire dal 1\u00ba gennaio 2014. Ha debuttato in squadra il 6 aprile, schierato titolare nella sconfitta per 3-0 in casa dell'Alta. Il 13 aprile ha siglato la prima marcatura, sancendo il successo per 1-0 sull'Ullensaker/Kisa. Il 18 luglio 2014, il trasferimento \u00e8 diventato a titolo definitivo e il giocatore ha firmato un contratto valido per il successivo anno e mezzo.\nIl 7 luglio 2015, il Rosenborg ha annunciato sul proprio sito ufficiale d'aver ingaggiato Stamnestr\u00f8 dal Kristiansund, con il giocatore che avrebbe firmato un contratto valido per un anno e mezzo, a partire dal 23 luglio successivo. Il giocatore ha scelto di vestire la maglia numero 18. Il 30 agosto 2016 ha rinnovato il contratto che lo legava al club per altre due stagioni.\nIl 16 luglio 2018, il Ranheim ha reso noto l'acquisto di Stamnestr\u00f8, che si \u00e8 legato al club fino al 31 dicembre 2020. Il 17 gennaio 2021 ha annunciato il proprio ritiro dall'attivit\u00e0 agonistica.\nNazionale.\nStamnestr\u00f8 ha esordito per la il 9 febbraio 2011, subentrando a Yann-Erik de Lanlay nel pareggio per 1-1 contro il .\nStatistiche.\nPresenze e reti nei club.\n\"Statistiche aggiornate al 18 gennaio 2021.\""}
{"id": "3541431", "revid": "47767", "url": "https://it.wikipedia.org/wiki?curid=3541431", "title": "Bryon", "text": ""}
{"id": "3541437", "revid": "729019", "url": "https://it.wikipedia.org/wiki?curid=3541437", "title": "Parco delle Bertone", "text": "Il parco delle Bertone \u00e8 un bosco-giardino che si trova nel comune di Goito in provincia di Mantova, nell'Alto Mantovano.\nGeografia.\nIl parco si trova nel comune di Goito, lungo la strada Bertone Colarina. Occupa una superficie di 7 ettari.\nDescrizione.\nIl parco comprende una zona boscosa, un piccolo laghetto, vari corsi d'acqua e una rete di sentieri e vialetti. Include anche 3 edifici di epoca ottocentesca: una villa padronale, delle scuderie e un edificio un tempo adibito a foresteria (al centro del boschetto si trova anche una ghiacciaia interrata dove un tempo veniva stivato il ghiaccio portato per fiume dalle zone montane). Il bosco contava un migliaio di alberi ma nel 1994, durante un fortunale, circa un quarto furono rasi al suolo.\nLa disposizione di alberi, sentieri e zone acquose non \u00e8 naturale ma risponde a criteri architettonici e di suggestione.\nLa vegetazione arborea \u00e8 composta da specie esotiche (caratteristiche dei giardini ottocenteschi) e da altre pi\u00f9 comuni. Si possono contare: pini neri, magnolie, tassi, querce, carpini, bagolari, platani, farnie, noci neri. Piuttosto raro un esemplare di ginko biloba di 200 anni e 40 metri di altezza.\nIl parco \u00e8 gestito dal Parco Regionale del Mincio e ospita il Centro reintroduzione cicogna bianca attivato dal Parco del Mincio. Si tratta di un nucleo stabile di cicogne nidificanti ospitate in voliere e liberate dopo alcuni anni. Alcuni esemplari si stabiliscono permanentemente nel parco (come \u00e8 possibile vedere in grandi nidi sulle cime degli alberi) e talvolta inducono esemplari selvatici a stabilirsi nella zona, altre migrano durante l'inverno per poi fare ritorno.\nIl Parco delle Bertone \u00e8 aperto al pubblico nelle giornate festive, da marzo a inizio novembre.\nStoria.\nIl nome deriva dalla famiglia De Bertoni di cui si hanno notizie nel Cinquecento come proprietaria della tenuta (contigua a quella dei Gonzaga). Il bosco deriva da una porzione della tenuta di caccia dei Gonzaga (e quindi per certi versi come residuo della antica foresta planiziale che un tempo copriva questa zona della Pianura padana e di cui una delle poche testimonianze \u00e8 la vicina Riserva naturale Bosco Fontana). I terreni passarono poi ai Chieppio e infine ai conti D'Arco che la configur\u00f2 come residenza estiva con l'aspetto che si vede ancora oggi. La villa padronale \u00e8 del 1870 circa.\nSituazione attuale.\nIl parco \u00e8 propriet\u00e0 della \"Fondazione d'Arco\" di Mantova ma amministrato e gestito dall'ente \"Parco del Mincio\". Attualmente (2011) la villa e la foresteria sono non accessibili e bisognose di restauro. L'edificio delle scuderie \u00e8 stato parzialmente ristrutturato ed ospita alcuni servizi tra cui una sala audiovisivi. Il parco \u00e8 aperto al pubblico nelle sole giornate festive da marzo a inizio novembre (durante la settimana accoglie visite di gruppi scolastici e non su prenotazione)."}
{"id": "3541439", "revid": "1305772", "url": "https://it.wikipedia.org/wiki?curid=3541439", "title": "Pilocarpus jaborandi", "text": "Pilocarpus jaborandi, comunemente chiamato jaborandi (insieme ad altre specie congeneri) \u00e8 un arbusto della famiglia delle Rutacee, originario del Brasile centro-orientale (Pernambuco, Cear\u00e1) .\nPropriet\u00e0 officinali.\nSotto il nome di \"jaborandi\" viene distribuita la droga estratta da questa e altre specie di \"Pilocarpus\", soprattutto \"Pilocarpus pennatifolius\".\nRimandiamo a quest'ultimo per la descrizione delle propriet\u00e0 della droga."}
{"id": "3541440", "revid": "182159", "url": "https://it.wikipedia.org/wiki?curid=3541440", "title": "MySpace", "text": ""}
{"id": "3541446", "revid": "1543377", "url": "https://it.wikipedia.org/wiki?curid=3541446", "title": "Bonners Ferry", "text": "Bonners Ferry \u00e8 una citt\u00e0 (\"city\") degli Stati Uniti d'America, capoluogo della contea di Boundary, nello Stato dell'Idaho."}
{"id": "3541455", "revid": "6923", "url": "https://it.wikipedia.org/wiki?curid=3541455", "title": "Coppa Italia Serie C 1981-1982", "text": "La Coppa Italia di Serie C 1981-1982 fu la decima edizione del trofeo (ex-\"Coppa Italia Semiprofessionisti\") riservato alle 108 squadre partecipanti alla Serie C1 e alla C2.\nL'edizione fu vinta per la prima volta dal L.R. Vicenza, che super\u00f2 in finale il Campobasso.\nRisultati.\nFase eliminatoria a gironi.\nAlla prima fase presero parte le 108 squadre di Serie C1 e Serie C2; queste furono divise in 36 gironi all'italiana da tre squadre. Le prime classificate di ogni girone furono ammesse direttamente alla fase finale, con l'eccezione di otto squadre estratte a sorte che affrontarono un ulteriore turno di qualificazione ai sedicesimi.\nGironi.\nLe gare furono disputate tra il 23 agosto ed il 13 settembre 1981.\nQualificazioni ai sedicesimi di finale.\nLe otto squadre estratte a sorte per ridurre ulteriormente il numero delle ammesse alla fase finale s'incontrarono il 28 ottobre e l'11 novembre 1981.\nFase finale.\nSedicesimi di finale.\nLe gare si disputarono il 25 novembre ed il 9 dicembre 1981.\nOttavi di finale.\nLe gare si disputarono il 10 ed il 24 febbraio 1982.\nQuarti di finale.\nLe gare si disputarono il 31 marzo ed il 14 aprile 1982.\nSemifinali.\nLe gare si disputarono il 28 aprile ed il 19 maggio 1982."}
{"id": "3541459", "revid": "92723", "url": "https://it.wikipedia.org/wiki?curid=3541459", "title": "Diocesi di Wenden", "text": "La diocesi di Wenden (in latino: \"Dioecesis Vendensis\") \u00e8 una sede soppressa della Chiesa cattolica.\nStoria.\nComplessa \u00e8 la storia di questa diocesi, che nel corso dei suoi due secoli di esistenza dovette adattarsi ai molti cambiamenti politici e geografici della regione lettone.\nNel 1569 la maggior parte della Lettonia entr\u00f2 a far parte della Confederazione polacco-lituana. Le antiche sedi episcopali erano ormai state soppresse da alcuni decenni ed il re polacco Stefano I B\u00e1thory, coadiuvato dai Gesuiti, promosse una campagna di nuova evangelizzazione per riportare il cattolicesimo nel Paese.\nGi\u00e0 nel 1582 il re eresse una diocesi con sede a Wenden, l'odierna C\u0113sis. Essa copriva il territorio del Voivodato di Wenden.\nLa diocesi di Wenden fu eretta canonicamente il 1\u00ba maggio 1585 con la bolla \"Aequum et rationi\" di papa Sisto V. Essa era immediatamente soggetta alla Santa Sede fino al 1621, quando divenne suffraganea dell'arcidiocesi di Gniezno.\nIn seguito alle guerre polacco-svedesi dei primi decenni del XVII secolo, la Livonia fu occupata dalla Svezia fino alla sua completa conquista nel 1629. Per questo motivo la sede episcopale fu trasferita da Wenden a D\u00fcnaburg (l'attuale Daugavpils), nella regione della Letgallia, dove fu eretta la nuova cattedrale di San Giovanni.\nQuesta regione assunse il nome di \"Livonia polacca\", in polacco: \"Inflanty Polskie\". Per questo motivo la diocesi \u00e8 conosciuta nei documenti anche con il nome di \"diocesi di Inflanty\".\nNel 1685 i cattolici residenti nelle altre due regioni storiche della Lettonia, ossia la Semgallia e la Curlandia (che all'epoca formavano il ducato di Curlandia e Semigallia), furono posti sotto l'amministrazione e la cura pastorale del vescovo residente a D\u00fcnaburg.\nSecondo l'Eubel, il 15 gennaio 1685 la diocesi di Curlandia (\"Piltensis seu Curonensis\") fu unita \"aeque principaliter\" alla diocesi di Wenden. Nel 1701 la diocesi di Wenden contava circa 50.000 fedeli, mentre in Curlandia v'erano 40.000 cattolici sotto la cura pastorale dei Gesuiti e dei Domenicani.\nNel 1772, in seguito alla prima spartizione della Polonia, la Latgallia (o Livonia polacca) fu ceduta all'impero russo. Perci\u00f2 si dovette nuovamente spostare la sede episcopale, che fu trasferita da D\u00fcnaburg a Piltene, all'estremo opposto della Lettonia.\nIl 16 ottobre 1798, in seguito alla terza spartizione della Polonia, la diocesi fu soppressa con la bolla \"Maximis undique\" di papa Pio VI e ci\u00f2 che restava del suo territorio incorporato in quello della diocesi di Vilnius."}
{"id": "3541460", "revid": "767487", "url": "https://it.wikipedia.org/wiki?curid=3541460", "title": "Pablo Zeballos", "text": "Carriera.\nClub.\nDopo aver giocato con varie squadre di club, nel 2010 si trasferisce al Cerro Porte\u00f1o, squadra con cui conta 44 presenze e 24 gol.\nNel 2011 con il Club Olimpia segna 25 gol in 43 presenze attirando su di s\u00e9 l'attenzione del , Cagliari e Bologna.\nNell'estate del 2012 viene acquistato dal Kryl'ja Sovetov e nel gennaio 2013 si trasferisce in prestito all'Emelec.\nNazionale.\nNel 2008 debutta con la Nazionale paraguaiana."}
{"id": "3541461", "revid": "47767", "url": "https://it.wikipedia.org/wiki?curid=3541461", "title": "Brenden", "text": ""}
{"id": "3541462", "revid": "47767", "url": "https://it.wikipedia.org/wiki?curid=3541462", "title": "Breand\u00e1n", "text": ""}
{"id": "3541474", "revid": "188402", "url": "https://it.wikipedia.org/wiki?curid=3541474", "title": "Dito di Mussolini", "text": ""}
{"id": "3541476", "revid": "188402", "url": "https://it.wikipedia.org/wiki?curid=3541476", "title": "Pugno nell'occhio", "text": ""}
{"id": "3541478", "revid": "767487", "url": "https://it.wikipedia.org/wiki?curid=3541478", "title": "Juli\u00e1n Ben\u00edtez", "text": "Carriera.\nClub.\nNel 2004 debutta con il Guaran\u00ed.\nNazionale.\nIl debutto con la Nazionale paraguaiana arriva nel 2011."}
{"id": "3541480", "revid": "281779", "url": "https://it.wikipedia.org/wiki?curid=3541480", "title": "Geologia della Namibia", "text": "Dal punto di vista della geologia, il territorio namibiano \u00e8 caratterizzato sia da rocce molto antiche, la cui et\u00e0 copre pi\u00f9 di 2600 milioni di anni della storia della terra, che da sedimenti pi\u00f9 recenti.\nQuasi met\u00e0 della superficie dello stato \u00e8 caratterizzata da affioramenti del substrato roccioso, mentre la rimanente \u00e8 ricoperta dai depositi superficiali pi\u00f9 recenti, la gran parte dei quali si osserva in corrispondenza dei deserti del Kalahari e del Namib.\nCronologia.\nNella porzione centrale e settentrionale del territorio si riscontrano interstrati costituiti da gneiss molto deformati, anfiboliti, metasedimenti e rocce intrusive associate, rappresentanti le pi\u00f9 antiche rocce dell'era paleoproterozoica (circa 2200-1800 Ma) della Namibia: i complessi ignei del Kunene e Grootfontein nel nord, le rocce vulcaniche dell'Orange River Group e i graniti del Vioolsdrif Granite Suite a sud, cos\u00ec come le rocce vulcanosedimentarie del Khoabendus Group e della Rehoboth Sequence.\nIl Mesoproterozoico (1800-1000 Ma) \u00e8 invece rappresentato dal Namaqua Metamorphic Complex, che comprende gneiss granitici, metasedimenti ed intrusioni granitiche/metabasiche, e dai depositi vulcanosedimentari della Sinclair Sequence nella Namibia Centrale, con graniti associati (Gamsberg Suite).\nI rami costale ed intracontinentale dell'orogenesi Damara del tardo Proterozoico (800-500 Ma) giacciono alla base di gran parte delle successioni della Namibia nordoccidentale e centrale, con piattaforme carbonatiche stabili a nord e una variet\u00e0 di rocce metasedimentarie (con condizioni deposizionali variabili) pi\u00f9 a sud. Lungo la costa sudoccidentale, la catena vulcano-sedimentaria Gariep \u00e8 interpretata come l'estensione meridionale dell'orogene.\nDurante le ultime fasi dell'orogenesi, si sono depositati i sedimenti clastici di mare basso del Nama Group, che ricoprono gran parte della Namibia centro-meridionale, derivanti dal sollevamento con conseguente erosione delle catene montuose.\nLe rocce sedimentarie e vulcaniche di et\u00e0 Permiano-Giurassica appartenenti alla Karoo Sequence si riscontrano nei Bacini Aranos, Huab e Waterberg nelle aree sudorientali e nordoccidentali del paese. Queste rocce sono estensivamente intruse da sills e dicchi doleritici che, in associazione con vulcanismo prevalentemente basaltico (Etendeka Plateau) e numerose intrusioni subvulcaniche alcaline (Brandberg, Spitzkoppe, Erongo), segnano la rottura di Gondwana e la formazione dell'Oceano Atlantico Meridionale durante il Cretaceo.\nL'ultimo e pi\u00f9 recente capitolo della storia geologica della Namibia \u00e8 rappresentato dai sedimenti (meno di 50 Ma) delle Sequenze del Kalahari e del Namib."}
{"id": "3541481", "revid": "124628253", "url": "https://it.wikipedia.org/wiki?curid=3541481", "title": "Centrale idroelettrica di Castellano", "text": "La centrale di Castellano \u00e8 situata nel comune di Ascoli Piceno lungo la strada per valle Castellana, tra Porta Cartara e Castel Trosino.\nCaratteristiche.\nLa centrale fa parte del sistema di centrali costruite lungo il torrente Castellano. Si tratta di una centrale ad acqua fluente ed \u00e8 equipaggiata con un unico gruppo turbina/alternatore Francis ad asse orizzontale.\n\u00c8 alimentata dall'invaso di circa 70.000 m2 realizzato al di sotto della rupe di Castel Trosino. Con una galleria a pelo libero di 2 km, l'acqua viene portata alla vasca di carico, per proseguire verso la centrale con una condotta forzata che attraversa la strada per Valle Castellana.\nStoria.\nLa centrale fu costruita nel 1927 a forma di castello, ma venne distrutta dai tedeschi in ritirata nel giugno del 1944, per essere successivamente ricostruita nelle forme attuali nel 1947."}
{"id": "3541482", "revid": "125331287", "url": "https://it.wikipedia.org/wiki?curid=3541482", "title": "Diocesi di Verden", "text": "La diocesi di Verden () \u00e8 una sede soppressa della Chiesa cattolica in Germania ed un antico principato ecclesiastico del Sacro Romano Impero.\nTerritorio.\nLa diocesi comprendeva parte dell'odierno \"land\" della Bassa Sassonia. Era compresa fra le diocesi di Ratzeburg, di Havelberg, di Halberstadt, di Hildesheim, di Minden e di Brema-Amburgo.\nSede vescovile era la citt\u00e0 di Verden, dove si trovava la cattedrale della Beata Vergine Maria. Dopo il 1195, con l'istituzione del principato ecclesiastico, i vescovi trasferirono la loro residenza a Rotenburg, mentre la cattedrale ed il capitolo dei canonici rimasero a Verden.\nStoria.\nLa diocesi fu eretta nel 786.\nNel 1180, in seguito alla dissoluzione del ducato di Sassonia, l'imperatore concesse ai vescovi di Verden il potere temporale.\nDopo la met\u00e0 del XVI secolo la sede di Verden fu amministrata da vescovi luterani. L'ultimo vescovo luterano fu espulso il 26 maggio 1629 dalla Lega Cattolica in seguito all'Editto di Restituzione.\nGli succedette il cattolico Franz Wilhelm von Wartenberg, che per\u00f2 fu deposto ed espulso nel 1631, quando la diocesi fu occupata dai conquistatori svedesi. Termina in questo modo la gerarchia cattolica di Verden.\nSeguirono vescovi luterani finch\u00e9, con la pace di Vestfalia del 1648, la diocesi fu soppressa ed il principato ecclesiastico secolarizzato."}
{"id": "3541483", "revid": "83531", "url": "https://it.wikipedia.org/wiki?curid=3541483", "title": "Centrale idroelettrica di Capodacqua", "text": "La centrale di Capodacqua \u00e8 situata nel comune di Arquata del Tronto, in provincia di Ascoli Piceno.\nCaratteristiche.\nLa centrale fa parte del sistema di centrali costruite lungo la valle del Tronto.\nSi tratta di una centrale ad acqua fluente ed \u00e8 equipaggiata con un unico gruppo turbina/alternatore Francis ad asse orizzontale.\nLa centrale fu costruita ad inizi '900 e alimentava le frazioni di Tufo e Capodacqua e poi danneggiata durante il secondo conflitto bellico mondiale fu ricostruita nel 1947.\nL'impianto \u00e8 attualmente fuori servizio a seguito del sisma del 2016. I lavori di ripristino sono previsti per il 2022."}
{"id": "3541484", "revid": "767487", "url": "https://it.wikipedia.org/wiki?curid=3541484", "title": "Aeroniano", "text": "Nella scala dei tempi geologici, l'Aeroniano rappresenta il secondo dei tre stadi stratigrafici o et\u00e0 in cui \u00e8 suddiviso il Llandovery, la prima epoca del periodo Siluriano, che a sua volta \u00e8 il terzo dei sei periodi in cui \u00e8 suddivisa l'era del Paleozoico.\nL'Aeroniano \u00e8 compreso tra 439,0 \u00b1 1,8 e 436,0 \u00b1 1,9 milioni di anni fa (Ma), preceduto dal Rhuddaniano e seguito dal Telychiano.\nEtimologia.\nIl nome dell'Aeriano deriva da Cwm-coed-Aeron-Farm, nelle vicinanze della cittadina di Llandovery, nel Galles.&lt;br&gt;\nLa denominazione e lo stadio Aeriano furono proposti nel 1971 da un gruppo di geologi inglesi coordinati da L. Cocks.\nDefinizioni stratigrafiche e GSSP.\nLa base dell'Aeroniano \u00e8 definita dalla prima comparsa negli orizzonti stratigrafici dei graptoliti della specie \"Monograptus austerus sequens\". \nIl limite superiore si trova appena al di sopra del livello corrispondente alla scomparsa della specie di brachiopodi \"Eocoelia intermedia\" e appena al di sotto della prima apparizione della specie brachiopode \"Eocoelia curtisi\". Tale confine si trova anche in prossimit\u00e0 della comparsa della specie graptolitica \"Monograptus turriculatus\".\nGSSP.\nIl GSSP, il profilo stratigrafico di riferimento della Commissione Internazionale di Stratigrafia, \u00e8 identificato nell'\"intersezione h\" del Trefawr Track, nella Trefawr Formation, poco a nord di Cwm-coed-Aeron Farm, nelle vicinanze della cittadina di Llandovery, nel Galles."}
{"id": "3541490", "revid": "767487", "url": "https://it.wikipedia.org/wiki?curid=3541490", "title": "Osmar Molinas", "text": "Carriera.\nClub Olimpia.\nDal 2006 gioca nell'Olimpia Asunci\u00f3n, squadra con cui conta oltre 150 presenze.\nColo-Colo.\nIl 10 luglio 2011 firma un contratto fino al 2015 con i cileni del Colo-Colo.\nNazionale.\nNel 2010 debutta con la Nazionale paraguaiana.\nCaratteristiche tecniche.\nBuono in fase di interdizione grazie al suo fisico possente, ha molti problemi in fase di costruzione di gioco."}
{"id": "3541493", "revid": "41450393", "url": "https://it.wikipedia.org/wiki?curid=3541493", "title": "Gower Peninsula", "text": ""}
{"id": "3541500", "revid": "47767", "url": "https://it.wikipedia.org/wiki?curid=3541500", "title": "Nieve", "text": ""}
{"id": "3541501", "revid": "47767", "url": "https://it.wikipedia.org/wiki?curid=3541501", "title": "Neus", "text": ""}
{"id": "3541502", "revid": "88740", "url": "https://it.wikipedia.org/wiki?curid=3541502", "title": "Nieves", "text": ""}
{"id": "3541503", "revid": "767487", "url": "https://it.wikipedia.org/wiki?curid=3541503", "title": "Edurne", "text": "Origine e diffusione.\nVuol dire \"neve\" in basco, ed \u00e8 sostanzialmente un equivalente in tale lingua del nome Nives. Oltre che con Nives, condivide il suo significato anche col nome femminile albanese Bora.\nOnomastico.\nEssendo considerabile un equivalente basco di Nives, l'onomastico cade lo stesso giorno di tale nome, cio\u00e8 il 5 agosto, festa della Madonna della Neve."}
{"id": "3541504", "revid": "47767", "url": "https://it.wikipedia.org/wiki?curid=3541504", "title": "Edur", "text": ""}
{"id": "3541505", "revid": "767487", "url": "https://it.wikipedia.org/wiki?curid=3541505", "title": "Orlando Gaona", "text": "Carriera.\nClub.\nDebutta da professionista con il Boca Juniors, nella stagione 2009-2010.\nNazionale.\nIl debutto con la Nazionale paraguaiana arriva nel 2011."}
{"id": "3541506", "revid": "461603", "url": "https://it.wikipedia.org/wiki?curid=3541506", "title": "Orlando Gaona Lugo", "text": ""}
{"id": "3541508", "revid": "267975", "url": "https://it.wikipedia.org/wiki?curid=3541508", "title": "Diocesi di Naumburg", "text": "La diocesi di Naumburg () \u00e8 una sede soppressa della Chiesa cattolica in Germania ed un antico principato ecclesiastico del Sacro Romano Impero.\nTerritorio.\nLa diocesi comprendeva parte dell'odierno \"land\" tedesco dell'Assia. Confinava a nord con le diocesi di Halberstadt e di Merseburg, ad est con quella di Mei\u00dfen, a sud con l'arcidiocesi di Praga e la diocesi di Bamberga, e ad ovest con l'arcidiocesi di Magonza.\nSede vescovile era la citt\u00e0 di Naumburg, dove si trova la cattedrale dei Santi Pietro e Paolo. A Zeitz si trova l'antica cattedrale, anch'essa dedicata ai due apostoli.\nStoria.\nL'evangelizzazione di questa parte del territorio tedesco fu opera del missionario Boso, monaco dell'Abbazia di Sant'Emmerano di Ratisbona, a partire dalla met\u00e0 del X secolo. La diocesi di Zeitz fu eretta il 2 gennaio 968.\nNel 1029 la sede episcopale fu trasferita a Naumburg, a seguito degli attacchi di Miecislao II.\nL'8 novembre 1228 papa Gregorio IX rinnov\u00f2 il privilegio con il quale il suo predecessore papa Giovanni XIX aveva concesso al vescovo Hildeward di trasferire la sede episcopale da Zeitz a Naumburg.\nL'ultimo vescovo in comunione con la Santa Sede fu Julius von Pflug, espulso dalla sua diocesi nel 1546/47 e morto il 3 settembre 1564."}
{"id": "3541513", "revid": "1305772", "url": "https://it.wikipedia.org/wiki?curid=3541513", "title": "Lira (torpediniera)", "text": "La Lira \u00e8 stata una torpediniera della Regia Marina.\nStoria.\nNel primo periodo di attivit\u00e0 la nave ebbe base in Sicilia.\nAll'ingresso dell'Italia nel secondo conflitto mondiale la nave faceva parte della VIII Squadriglia Torpediniere di base a Rodi, che formava insieme alle gemelle \"Lupo\", \"Libra\" e \"Lince\". Fu inizialmente impiegata nel Mar Egeo e successivamente anche in Nordafrica. Complessivamente nel corso del conflitto effettu\u00f2 100 missioni di scorta convogli, pi\u00f9 altre di trasporto truppe e pattugliamento antisommergibile, ed abbattendo durante tali missioni quattro velivoli avversari.\nNel corso del 1941 la torpediniera venne modificata con l'eliminazione delle poco efficaci mitragliere da 13,2 mm e la loro sostituzione con 8 armi da 20/65 mm. Vennero inoltre imbarcati altri due lanciabombe di profondit\u00e0.\nNella notte tra il 21 ed il 22 maggio 1941 la \"Lira\" partecip\u00f2 alle operazioni di soccorso dei naufraghi di un convoglio di caicchi diretto a Creta che, nonostante la difesa da parte della torpediniera \"Lupo\", era stato parzialmente distrutto da una preponderante formazione britannica (incrociatori \"Dido\", \"Ajax\" ed \"Orion\", cacciatorpediniere \"Kimberley\", \"Hasty\", \"Hereward\" e \"Janus\").\nIl 28 maggio 1941, durante la battaglia di Creta, la \"Lira\", insieme alle gemelle \"Lince\" e \"Libra\" ed all'anziano cacciatorpediniere \"Crispi\", fu destinata alla scorta del convoglio (piroscafetti \"Giorgio Orsini\", \"Giampaolo\" e \"Tarquinia\", rimorchiatori \"Aguglia\" ed \"Impero\", motonavi frigorifere \"Assab\" ed \"Addis Abeba\", piroscafo fluviale \"Porto di Roma\", motopescherecci \"Sant'Antonio\", \"San Giorgio\", \"Plutone\" e \"Navigatore\", nave cisterna \"Nera\", cisterne portuali \"CG 89\" e \"CG 167\") che, partito da Rodi il giorno precedente, avrebbe dovuto trasportare e sbarcare nella baia di Sitia (Creta) un corpo di spedizione italiano consistente in 2450 uomini, 13 carri armati, 350 muli, due auto ed altrettanti camion, equipaggiamenti ed artiglieria, provviste e munizioni per cinque giorni. Alle 15.45 dello stesso giorno, ormai in vista di Sitia, poco prima che iniziasse lo sbarco, le tre torpediniere vennero richiamate per altro compito (le operazioni di sbarco si svolsero comunque senza problemi).\nIl 24 settembre 1942 la \"Lira\" e la gemella \"Libra\", di scorta alla nave cisterna \"Proserpina\", si unirono al largo di Creta ad un convoglio (piroscafi \"Menes\" ed \"Anna Maria Gualdi\", cacciatorpediniere \"da Recco\", torpediniere \"Lupo\", \"Sirio\" e \"Castore\") partito dal Pireo e diretto a Tobruch. Una delle due torpediniere fatic\u00f2 per diverso tempo prima di riuscire a posizionarsi correttamente all'interno della formazione. Nonostante un attacco aereo notturno (durante il quale il convoglio ebbe un momento di temporaneo sbando, in quanto i mercantili accostarono dopo aver equivocato un colpo di cannone sparato da una torpediniera contro un aereo per il segnale convenuto \u2013 ma di giorno \u2013 per segnalare un attacco di sommergibili) tutte le navi poterono giungere a destinazione indenni, il giorno seguente.\nNella notte tra il 25 ed il 26 ottobre dello stesso anno il convoglio \u2013 nave cisterna \"Proserpina\" (con a bordo 4553\u00a0t di carburante) e piroscafi \"Tergestea\" (con a bordo 1000 tonnellate di combustibile e 1000 di munizioni) e \"Dora\" (con un carico di 400 tonnellate di rifornimenti) \u2013 che la \"Lira\" stava scortando, insieme alla gemella \"Partenope\", alla moderna torpediniera di scorta \"Ciclone\" ed all'anziana torpediniera \"Calatafimi\", da Taranto a Tobruk, venne attaccato da bombardieri britannici senza riportare danni. Tra le 12.10 e le 12.30 del 26 ottobre il convoglio fu sottoposto ad un secondo bombardamento da parte di 18 Vickers Wellington del 98th Bombardment Group, dal quale usc\u00ec nuovamente indenne. Alle 15.25, mentre la \"Proserpina\" era ferma per un'avaria ed assistita dalla \"Calatafimi\", il convoglio \u2013 protetto anche da una scorta aerea composta da due bombardieri Junkers Ju 88, due caccia Macchi M.C.202 e un caccia Messerschmitt Me 109 \u2013, che aveva proseguito, venne attaccato da 8 aerosiluranti Bristol Beaufort del 47\u00b0 Squadron e cinque bombardieri Bristol Blenheim del 15\u00b0 Squadron della South African Air Force, scortati da 9 caccia Bristol Beaufighter degli Squadrons 252 e 272. La reazione della scorta abbatt\u00e9 due aerei e ne danneggi\u00f2 altri due, dopo di che gli altri si ritirarono, essendo assente la \"Proserpina\", il loro obiettivo. Dopo altri violenti attacchi aerei (durante i quali vennero distrutti tre aerei inglesi e danneggiati altri due, mentre anche uno Ju 88 riport\u00f2 danni) la \"Proserpina\" alle 14.30 fu colpita ed affond\u00f2 in fiamme a 30 miglia per 320\u00b0 da Tobruk. La \"Lira\" e la \"Calatafimi\" salvarono 62 dei 77 uomini a bordo della petroliera. Nemmeno il resto del convoglio pot\u00e9 giungere indenne a destinazione: verso le sei di sera le navi vennero attaccate da tre Wellington del 38th Squadron ed il \"Tergestea\" fu centrato da un siluro ed affond\u00f2 nel punto 32\u00b002' N e 24\u00b004' E dopo una colossale esplosione, trascinando con s\u00e9 l'intero equipaggio di 80 uomini. Uno dei tre Wellington venne abbattuto, ma solo il \"Dora\" pot\u00e9 infine arrivare in porto.\nIl 29 ottobre 1942 la \"Lira\" train\u00f2 a Tobruk la nave cisterna \"Rondine\", tra le ultime a poter portare in Libia il proprio carico di carburante.\nAlle 10.56 del 31 ottobre il convoglio\u00a0\u2013 nave cisterna \"Cerere\", piroscafi \"Galiola\" ed \"Ardena\" (quest'ultimo tedesco) \u2013 che la \"Lira\" stava scortando, insieme alle pi\u00f9 anziane torpediniere \"Calatafimi\" e \"Solferino\", una decina di miglia a sud di Capo Sounion (Grecia), venne attaccato con il lancio di tre siluri, in posizione 37\u00b030' N e 24\u00b003' E, dal sommergibile britannico \"Taku\". Nessuna arma and\u00f2 a segno e le unit\u00e0 della scorta reagirono gettando cinque bombe di profondit\u00e0, troppo lontane per nuocere al sommergibile. Alle 12.37 il \"Taku\" lanci\u00f2 altri due siluri, anch'essi andati a vuoto, e come contrattacco le navi italiane effettuarono cinque passaggi gettando ogni volta due bombe di profondit\u00e0, ma senza poter a loro volta provocare danni (anche se alcune cariche esplosero piuttosto vicine al \"Taku\").\nNella primavera del 1943, prima della caduta di Tunisia, la \"Lira\" partecip\u00f2 alle operazioni di evacuazione delle truppe italo-tedesche da Biserta.\nLa proclamazione dell'armistizio sorprese la nave a La Spezia dov'era ferma ai lavori ed in tale porto, non essendo in grado di muovere, la \"Lira\" si autoaffond\u00f2 il 9 settembre 1943 per evitare la cattura.\nRimessa a galla dai tedeschi il 15 maggio 1944, la torpediniera venne incorporata nella Kriegsmarine come \"TA 49\", ma le riparazioni non ebbero mai termine.\nInfatti il 4 novembre 1944, durante un bombardamento aereo statunitense, la \"TA 49\" fu colpita ed affondata nel porto di La Spezia.\nIl relitto della torpediniera venne recuperato il 17 dicembre 1948 ed avviato alla demolizione.\nComandanti\nTenente di vascello Agostino Caletti \"(nato a Milano il 15 novembre 1912)\" "}
{"id": "3541514", "revid": "110157", "url": "https://it.wikipedia.org/wiki?curid=3541514", "title": "Chrastava", "text": "Chrastava (ted. \"Kratzau\") \u00e8 una citt\u00e0 della Repubblica Ceca facente parte del distretto di Liberec, nella regione omonima; si trova a 295\u00a0m s.l.m., ad ovest dei monti Iser, sulla confluenza del fiume Je\u0159ice con il fiume Nei\u00df.\nStoria.\nLa citt\u00e0 ebbe probabilmente origine nel XIII secolo, quando Ottocaro II di Boemia fu invitato dai coloni del territorio circostante i confini a valorizzare l'allora territorio desolato.\nLa prima menzione scritta della localit\u00e0 risale al 1352 con il nome \"Craczauia\".\nI primi abitanti erano montanari della citt\u00e0 sassone Pirna, che nei dintorni estraevano rame, zinco, piombo argento ed oro.\nNel XV secolo la citt\u00e0 fu occupata dagli ussiti, che di l\u00e0 intraprendevano scorribande nella Lusazia. Esiste anche testimonianza scritta di un insediamento fortificato su entrambe le rive del fiume Je\u0159ice.\nNel corso di un rinnovato slancio dell'attivit\u00e0 mineraria la localit\u00e0 ottenne nel 1527 lo \"status\" di citt\u00e0. Durante la guerra dei trent'anni l'attivit\u00e0 tessile segn\u00f2 un rifiorire dell'economia, che prosegu\u00ec con l'industrializzazione. Con l'industria tessile venne anche quella meccanica.\nDurante la seconda guerra mondiale vennero prodotte granate per l'Ente tedesco delle munizioni. \nIn quest'attivit\u00e0 furono impiegati prigionieri e donne provenienti dal Campo di concentramento di Gross-Rosen nella vicina Wei\u00dfkirchen.\nNel 1945, a causa dei Decreti Bene\u0161, gran parte della popolazione di lingua tedesca fu espropriata dei beni ed espulsa. La consistenza della popolazione residente fra il 1945 ed il 1948 scese da 8.000 a 3.000 abitanti.\nFrazioni e quartieri.\nA Chrastava appartengono le frazioni di (denominazione in tedesco fra parentesi):\nAnd\u011blsk\u00e1 Hora (\"Engelsberg\"), Doln\u00ed Chrastava (\"Unterkratzau\"), Doln\u00ed V\u00edtkov (\"Nieder Wittig\"), Horn\u00ed Chrastava (\"Oberkratzau\"), Horn\u00ed V\u00edtkov (\"Ober Wittig\"), V\u00edska (\"Kratzau-Neud\u00f6rfel\") und Vysok\u00e1 (\"Hohendorf\")."}
{"id": "3541516", "revid": "106456", "url": "https://it.wikipedia.org/wiki?curid=3541516", "title": "Kratzau", "text": ""}
{"id": "3541517", "revid": "767487", "url": "https://it.wikipedia.org/wiki?curid=3541517", "title": "Miguel Samudio", "text": "Carriera.\nClub.\nDopo aver debuttato in patria nel 2007 con la maglia del Sol de Am\u00e9rica, con cui conta 27 presenze e 2 reti, nel 2008 si trasferisce al Libertad, in cui milita per sei anni. Dopo una breve parentesi in prestito al , in Brasile, nel 2015 si trasferisce in Messico, all' e, nel 2018, al .\nNazionale.\nNel 2009 debutta con la Nazionale paraguaiana.\nViene convocato per la Copa Am\u00e9rica Centenario del 2016."}
{"id": "3541523", "revid": "267975", "url": "https://it.wikipedia.org/wiki?curid=3541523", "title": "Diocesi di Neuburg", "text": "La diocesi di Neuburg \u00e8 una sede soppressa della Chiesa cattolica in Germania.\nTerritorio.\nLa diocesi comprendeva parte dell'Alta Baviera.\nSede vescovile era la citt\u00e0 di Neuburg.\nStoria.\nLa diocesi fu eretta poco prima della met\u00e0 dell'VIII secolo. La sede episcopale era nel monastero del lago di Staffelsee, sull'isola di W\u00f6rth, i cui abati erano incaricati dell'evangelizzazione della regione. Solo alla fine del secolo la sede fu trasferita a Neuburg, sulle rive del Danubio.\nOriginariamente, la diocesi era suffraganea di Magonza. Nel 798 entr\u00f2 a far parte della provincia ecclesiastica dell'arcidiocesi di Salisburgo.\nNell'802 la sede episcopale fu soppressa ed i suoi territori uniti a quelli della diocesi di Augusta."}
{"id": "3541524", "revid": "1855488", "url": "https://it.wikipedia.org/wiki?curid=3541524", "title": "Nicky Whelan", "text": "Biografia.\nPrima di \"Neighbours\", la Whelan present\u00f2 numerosi programmi televisivi: \"Coxy's Big Break\" (Seven Network), \"Beyond the Boundary\" (Network Ten), \"Melbourne Woman\" (Seven Network) ed interpret\u00f2 il personaggio di Chrissie Grant in \"Russell Coight's Celebrity Challenge\", uno spin-off di \"All Aussie Adventures\".\n\u00c8 anche conosciuta per essere il volto della citt\u00e0 rurale di Victoria, Shepparton, e ha condotto la gara di Moonee Valley per otto anni.\nHa posato per molti magazine, quali FHM (ad ottobre 2007), Ralph (a novembre 2005) e Inside Sport. Fu la prima donna ad essere sulla copertina del calendario di Pumped Up Down Under per due anni di fila. Fu votata come \"Sports Model\" nel 2001 e nel 2007.\nA novembre 2007, fece un'apparizione ad Harrow, Londra, per promuovere il trasporto pubblico e altre iniziative a favore dell'ambiente. Pos\u00f2 per un servizio fotografico per la campagna \"It's Up to All of Us\" di Harrow. Conferm\u00f2 poi che, dopo \"Neighbours\", sarebbe stata inclusa in altri film.\nPartecip\u00f2 al film \"Hollywood &amp; Wine\", a Los Angeles. Fu tra i protagonisti assieme a David Spade.\nNel 2010 Apparve nella 9\u00aa e ultima stagione di \"Scrubs - Medici ai primi ferri\", interpretando una studentessa di medicina australiana di nome Maya.\nNel 2011 interpret\u00f2 il personaggio di Leigh in \"Libera uscita\", lavorando con Owen Wilson, Jason Sudeikis, Jenna Fischer e Christina Applegate.\nVita privata.\nNell'ottobre del 2013 inizia una relazione con l'attore Chad Michael Murray, conosciuto sul set di \"Left Behind - La profezia\".\nDoppiatrici italiane.\nNelle versioni in italiano dei suoi film, Nicky Whelan \u00e8 doppiata da:"}
{"id": "3541525", "revid": "620609", "url": "https://it.wikipedia.org/wiki?curid=3541525", "title": "Sebastian F. H\u00f6nig", "text": ""}
{"id": "3541526", "revid": "1543377", "url": "https://it.wikipedia.org/wiki?curid=3541526", "title": "LightDM", "text": "LightDM \u00e8 un gestore di accesso al desktop utilizzato da Ubuntu creato come alternativa a GDM. \u00c8 sviluppato presso Canonical e a tutti i contributori \u00e8 richiesto di cedere i loro diritti d'autore a Canonical.\nCaratteristiche.\nAdottato di default dalla versione 17.10 di Ubuntu, utilizza un backend WebKit per disegnare interfacce di login basate sul linguaggio HTML. ed offre le stesse funzionalit\u00e0 di GDM, ma ha anche una base di codice pi\u00f9 semplice e non necessita delle librerie specifiche di GNOME per funzionare. Per questo motivo, LightDM \u00e8 stato scelto come display manager predefinito per Ubuntu e Xubuntu 11.10.\nNelle derivate Ubuntu.\nViene utilizzato in molte delle derivate tra cui Xubuntu, Lubuntu e altre. Ogni distribuzione adotta poi uno stile diverso e la grafica pu\u00f2 comunque essere modificata mediante i file di configurazione.\nQuesta interfaccia \u00e8 preinstallata su Xubuntu e Lubuntu con configurazioni diverse.\nNella sua ultima versione, anche Raspbian ha adottato LightDM"}
{"id": "3541528", "revid": "41450943", "url": "https://it.wikipedia.org/wiki?curid=3541528", "title": "Serie bwin", "text": ""}
{"id": "3541530", "revid": "767487", "url": "https://it.wikipedia.org/wiki?curid=3541530", "title": "Luis Cardozo", "text": "Carriera.\nClub.\nComincia la sua carriera professionistica nel 2007, in cui debutta nel Cerro Porte\u00f1o.\nNazionale.\nNel 2011 debutta con la Nazionale paraguaiana."}
{"id": "3541532", "revid": "287204", "url": "https://it.wikipedia.org/wiki?curid=3541532", "title": "Anton Hansch", "text": " \nBiografia.\nHansch nacque a Vienna, il 24 marzo 1813. Fu l'allievo di Josef M\u00f6ssmer all'Accademia di belle arti di Vienna, e in seguito studi\u00f2 arte con il suo amico Friedrich Gauermann in Germania, Italia, Belgio e in Svizzera. Nel 1875 Anton si trasfer\u00ec a Salisburgo, dove mor\u00ec l'anno seguente, all'et\u00e0 di 63 anni. Anton Hansch proveniva da un'antica famiglia viennese."}
{"id": "3541534", "revid": "287204", "url": "https://it.wikipedia.org/wiki?curid=3541534", "title": "La valle degli eroi", "text": "La valle degli eroi \u00e8 un romanzo fantasy del 2009 scritto da Jonathan Stroud, conosciuto per la sua tetralogia di Bartimeus. Il titolo originale in inglese \u00e8 \"Heroes of the Valley\".\nTrama.\nDodici casate nobili discendenti dai dodici eroi fondatori delle Case, vivono isolate in una larga valle, attraversata da un fiume, circondata da una catena montuosa e dal mare. Salire sui monti \u00e8 proibito: l\u00e0, seppelliti in dei tumuli di pietra, risiedono le spoglie degli antichi fondatori delle casate e di tutti gli altri abitanti della valle. Halli, un principe della casata Svein, vuole diventare un eroe come il suo antenato Svein, di cui fin da piccolo sente narrare le gesta e tenta di emulare. \u00c8 piccolo, un po' grassoccio ed ha la tendenza a combinare guai. Poco prima di uno dei periodici banchetti a cui partecipano tutte e dodici le casate e che quell'anno si svolge nella sua Casa, gioca un brutto scherzo a suo fratello Leif, principe ereditario, che lo insegue distruggendo ogni cosa sulla sua strada. Per punizione, Halli \u00e8 costretto a non partecipare al banchetto a cui smaniava tanto di andare. Quindi, durante il banchetto, egli vaga intorno alla Casa ed incontra Aud, primogenita della casata di Arne, in un meleto. Subito stringono amicizia, ma, mentre rientrano, vengono separati da Ragnar, Principe ereditario della casata degli Hakon. Ragnar, scambiando Halli per un servo, lo manda a prendere della birra, che per\u00f2 egli mischia con del liquido usato per conciare le pelli, facendo ammalare Hakon e i suoi amici. Per ristabilire l'onore della casa e lasciar cadere l'accusa di avvelenamento, Ragnar, insieme a suo padre Hord e lo zio Olaf. Il banchetto procede bene fino a che non scoppia una discussione fra Hord e Olaf contro Bromir, zio di Halli, litigio che sembra avere delle basi che affondano nel passato. Conclusosi il banchetto tutti vanno a dormire, ma Halli si sveglia ed esce in cortile e l\u00ec vede Olaf, insieme a Hord e Ragnar, che, continuando il litigio con Bromir, dopo vari insulti da ambo le parti, lo uccidono poi lasciano la casa in tutta fretta e la casa, dopo aver saputo l'assassinio da Halli si prepara a fare causa alla casata Hakonsson. Ma Halli, vedendo che l'omicidio di Bromir era stato visto come un modo per acquisire terra, scappa di casa dopo aver rubato un pugnale e la famosa cintura di Svein, fatta d'argento. Durante il viaggio verso la Casa di Hakon, che si trova in riva al mare, vive varie avventure, fra cui l'incontro con un ladro che prova ad ucciderlo con un presunto artiglio di Trow, una famigerata creatura che \u00e8 il motivo per cui esistono i tumuli sulle colline e la gente non pu\u00f2 attraversarli: nell'antichit\u00e0 la valle era abitata da Trow, creature che cacciano di notte e mangiano uomini, che furono scacciati dagli eroi del passato. Il ladro cadr\u00e0 in un burrone dopo aver provato ad ucciderlo, lasciandogli l'artiglio, che Halli, nonostante pensava fosse un falso, trova stranamente affilato. Alla fine, dopo aver patito fame ed essere stato scacciato e inseguito dalle vari case lungo la strada perch\u00e9 rubava loro del cibo, arriva alla casa di Hakon."}
{"id": "3541535", "revid": "28592", "url": "https://it.wikipedia.org/wiki?curid=3541535", "title": "Monopolio statale", "text": ""}
{"id": "3541537", "revid": "256896", "url": "https://it.wikipedia.org/wiki?curid=3541537", "title": "Dipartimento del Tesoro statunitense", "text": ""}
{"id": "3541539", "revid": "122791520", "url": "https://it.wikipedia.org/wiki?curid=3541539", "title": "Shadowhunters - Citt\u00e0 di ossa", "text": "Shadowhunters - Citt\u00e0 di ossa (\"The Mortal Instruments - City of Bones\") \u00e8 un romanzo fantasy di Cassandra Clare, pubblicato il 27 marzo 2007 negli Stati Uniti e il 6 novembre 2007 in italiano. \u00c8 il primo capitolo della saga \"Shadowhunters\".\nTrama.\nClarissa Fray \u00e8 una ragazza di \n16 anni come tante, che vive una vita ordinaria a New York. La sera in cui decide di andare alla discoteca chiamata \"Pandemonium Club\" con il suo migliore amico, Simon Lewis, la sua vita inizia a prendere una strana piega: seguendo un affascinante ragazzo dai capelli blu nel magazzino del locale, Clary vede tre ragazzi coperti di \"rune\" tatuate circondarlo e trafiggerlo con una \"spada angelica\". La ragazza vorrebbe chiamare aiuto, ma del cadavere del ragazzo non rimane niente, sparito nel nulla, e soprattutto non c'\u00e8 nessuno da accusare perch\u00e9 i tre ragazzi assassini sono in realt\u00e0 Shadowhunters, ovvero Cacciatori di Demoni, e nessun altro, tranne Clary, pu\u00f2 vederli. Sconvolta da ci\u00f2 che ha visto, Clary esce dal locale con Simon, il quale non si \u00e8 accorto n\u00e9 ha sentito nulla, cos\u00ec i due tornano a casa in taxi. Ad aspettare Clary sveglia e preoccupata c'\u00e8 sua madre, Jocelyn, insieme a Luke, suo amico di vecchia data, che per Clary \u00e8 come un padre. Nessuno dei due per\u00f2 bada a ci\u00f2 che Clary racconta loro, quindi la ragazza va a dormire ancora agitata.\nIl giorno seguente, Clary, infuriata con la madre che le dice di volersi trasferire con lei e Luke per tutta l'estate in campagna senza alcuna spiegazione plausibile, esce di casa e rincontra uno dei Cacciatori. Rendendosi conto che \u00e8 una persona in carne ed ossa e non un'allucinazione, Clary lo insegue. Il biondo e affascinante Cacciatore, con un fare magnetico e un po' arrogante, si presenta: si chiama Jace Wayland e nemmeno lui sa spiegare il motivo per cui una \"mondana\" come lei lo possa vedere anche se si \u00e8 tatuato le rune dell'invisibilit\u00e0. Clary per\u00f2 non pu\u00f2 ribattere perch\u00e9 il suo cellulare squilla: \u00e8 Jocelyn, con un tono cos\u00ec ansioso da far preoccupare la ragazza, che torna di corsa a casa e la trova devastata. Tutto all'interno \u00e8 stato distrutto e di sua madre non vi \u00e8 traccia, anzi, al suo posto c'\u00e8 una creatura mostruosa, un demone chiamato Divoratore, che attacca Clary. La ragazza riesce ad ucciderlo ficcandogli in gola il sensore (un oggetto usato dai Cacciatori per rilevare la presenza di demoni) sottratto precedentemente a Jace, grazie alle rune di cui \u00e8 ricoperto che sono letali per i demoni, ma purtroppo rimane ferita. Clary perde i sensi per il veleno del mostro che \u00e8 entrato in circolo nel suo corpo, ma si risveglia poco dopo nel suo giardino, dove \u00e8 stata portata da Jace, che l'ha trovata esanime in casa sua e che le traccia una runa sul braccio per nasconderla ai demoni travestiti da poliziotti venuti a cercarla. La ragazza sviene di nuovo e si risveglia poco dopo su un letto mai visto prima: Jace l'ha infatti soccorsa e portata all\"'Istituto\", luogo in cui vive e si allena assieme ad altri due Cacciatori, Alec ed Isabelle Lightwood, che sono i suoi fratellastri, e al suo tutore, Hodge Starkweather. Spaventata da tutta quell\u2019assurda situazione, Clary prova a chiamare al telefono Luke, che freddamente le risponde dicendo che non vuole avere pi\u00f9 nulla a che fare con lei.\nRestando all\u2019Istituto, lentamente, Clary scopre molte verit\u00e0 che le erano state celate: anche sua madre era una Cacciatrice ed era stata la moglie di un Cacciatore molto influente, Valentine Morgenstern, che per\u00f2 aveva inscenato la propria morte un anno prima che Clary nascesse e che ora ha rapito Jocelyn. Valentine, da ragazzo, aveva delle idee malsane: voleva uccidere tutti i \"Nascosti\" (mezzi demoni come vampiri, streghe, fate e lupi mannari) per purificare il pianeta, anche se il \"Conclave\", l'assemblea dei Cacciatori pi\u00f9 eccellenti, aveva fatto degli accordi di pace con loro. Ora che Valentine \u00e8 tornato i suoi piani non sono di certo cambiati, l\u2019uomo mira infatti ad uccidere ancora tutti i Nascosti, ma per farlo ha bisogno della \"Coppa Mortale\", oggetto sacro agli Shadowhunters, della quale per\u00f2 si era impossessata anni prima Jocelyn. Grazie al potere della Coppa, Valentine vuole trasformare tutti i bambini del mondo in Cacciatori, cos\u00ec da avere un personale esercito di combattenti a lui fedeli. Il problema \u00e8 che solo una piccola percentuale di loro sopravviverebbe a questa trasformazione.\nIl giorno dopo, Clary e Jace si recano nella \"Citt\u00e0 di Ossa\", dove risiede l\"'Ordine dei Fratelli Silenti\", Shadowhunters particolari che si mutilano con rune molto potenti per affinare i loro poteri mentali, per scoprire perch\u00e9 Clary abbia vissuto per sedici anni ignara del \"Mondo Invisibile\" e abbia misteriosamente riacquistato la \"Vista\" solo in quel periodo. Jace aveva ipotizzato che Clary avesse un blocco mentale, il che si rivela vero, ma i Fratelli Silenti non riescono a scioglierlo anche se trovano il nome dell'artefice, lo stregone Magnus Bane. Per far s\u00ec che Clary non vedesse il mondo invisibile, Jocelyn la portava ogni due anni da lui, che \"offuscava\" la sua Vista. A quel punto, Alec ed Isabelle, Jace e Clary, che nel frattempo si stanno legando sempre di pi\u00f9, e Simon, che aveva rincontrato per caso la sua amica e aveva saputo tutta la storia, vanno da Magnus in occasione di una festa da lui organizzata. Egli li riceve per\u00f2 vuole parlare con Clary da solo, dicendole che quell'ultimo mese non era venuta da lui per farsi offuscare la Vista e che di sua mamma non sapeva pi\u00f9 nulla. Non potendo rimediare al blocco mentale da lui impostole, Magnus le mostra una runa che le fa riacquistare parzialmente i ricordi, dicendole che gli altri torneranno col tempo.\nUscendo dalla casa di Magnus, Clary scopre che Simon \u00e8 stato trasformato temporaneamente in un topo perch\u00e9 ha bevuto uno strano cocktail azzurrino. Lei allora lo prende con s\u00e9, ma un vampiro presente alla festa di Magnus lo porta via credendolo uno dei suoi amici trasformato (quando i vampiri bevono e si ubriacano, tendono a trasformarsi in ratti o in pipistrelli). Allora Clary e, controvoglia, Jace si recano nell'hotel abbandonato \"Dumort\", covo dei vampiri, e lo salvano. I tre riescono a sfuggire ai vampiri, che cercavano di ucciderli per aver invaso il loro territorio, grazie anche all\u2019intervento di un branco di lupi mannari, che fanno irruzione nell'hotel durante la battaglia e dicono di volere Clary.\nI tre ragazzi sfuggono sia ai vampiri che ai licantropi e tornano all'Istituto sfiancati e feriti, proprio il giorno prima del compleanno di Clary. Ella, parlando con Jace, viene a sapere che il padre del giovane Cacciatore \u00e8 morto quando lui aveva solo 10 anni, ucciso da alcuni uomini di Valentine, per questo successivamente \u00e8 stato adottato dai Lightwood. Inoltre, Clary scopre che anche Luke, il cui vero nome \u00e8 Lucian, era un Cacciatore e, come i Lightwood, Hodge, i Wayland e molti altri, avevano tutti fatto parte della cerchia ristretta di Valentine, il Circolo, prima di abbandonarlo a causa delle sue idee troppo avventate. \nQuella sera stessa, Clary e Jace fanno un picnic di mezzanotte nella serra dell\u2019Istituto in occasione del compleanno della ragazza e alla fine si baciano. Tornando a letto, Simon li scopre e si arrabbia molto con Clary, rivelandole con dolore che sono 10 anni che \u00e8 innamorato di lei, ma che purtroppo la ragazza non se n'\u00e8 mai accorta. Infine, Simon, con il cuore spezzato, se ne va. Clary, arrabbiata con Jace, che dopo la scenata di Simon si comporta come se non gli importasse pi\u00f9 di niente, e molto confusa e triste per via di ci\u00f2 che le aveva detto Simon, comincia a disegnare. Sovrappensiero disegna una tazza e tutt\u2019attorno alcune rune: grazie a queste ultime il disegno prende vita e la ragazza, allungando la mano, afferra la tazza e la fa uscire dal foglio. Stupefatta per la sua scoperta, la riferisce subito a Jace e agli altri. Clary ha infatti capito che la Coppa Mortale si trova nell'asso di coppe appartenente ad un mazzo di carte disegnato anni prima da sua madre Jocelyn per la loro vicina di casa chiromante, Madame Dorothea, incontrata fugacemente da Clary e Jace quando questi aveva riaccompagnato la ragazza a casa sua dopo l'attacco del Divoratore per farle prendere le sue cose. \nTutti si armano e si recano in fretta e furia da Dorothea, accompagnati da Simon, perch\u00e9 era l'unica persona che conoscevano a saper guidare. Dorothea accoglie i giovani Shadowhunters nel suo appartamento, rivelando loro di sapere tutto su chi era davvero Jocelyn, mentre Clary riesce facilmente a recuperare la Coppa facendola uscire dalla carta su cui era raffigurata. Successivamente, per\u00f2, Dorothea cerca di sottrarre loro la Coppa con una scusa e, quando non ci riesce, il Demone Superiore che l'aveva posseduta per tutto il tempo si rivela, uscendo nella sua vera forma dal \"Portale\" che la donna ha in casa e cercando di uccidere tutti. Durante lo scontro, Alec rimane gravemente ferito. Fortunatamente, dalla porta entra Simon, che colpisce il lucernario dell'edificio con una freccia scagliata dall'arco che Alec aveva lasciato in macchina, facendo entrare la luce del sole e uccidendo quindi il demone.\nI ragazzi tornano nuovamente all'Istituto, preoccupati per le condizioni di Alec ma, quando Jace e Clary vanno da Hodge per consegnargli la Coppa, lui imprigiona Clary dietro una barriera trasparente e consegna Jace (svenuto) e la Coppa a Valentine, arrivato in quel momento, che in cambio libera Starkweather dalla maledizione lanciatagli dal Conclave anni prima per non aver abbandonato la cerchia di Valentine, che legava Hodge all'Istituto. Successivamente, Valentine scompare in un Portale e Hodge scappa. Clary, per liberarsi, disegna una runa di Apertura sulla barriera invisibile, mandandola in mille pezzi, poi insegue Hodge che per\u00f2, per liberarsi di lei, cerca di ucciderla. Fortunatamente, la ragazza viene salvata da Luke, arrivato in forma di lupo mannaro, che la porta alla base del suo branco e le rivela che il suo vero padre \u00e8 Valentine e che la ragazza ha anche un fratello maggiore di un anno, Jonathan Christopher, che Valentine ha finto di uccidere assieme a lui nell'incendio che distrusse la loro casa anni prima, al solo scopo di addolorare la moglie che lo aveva tradito, ovvero Jocelyn. Inoltre, Luke le racconta di come ha fatto a diventare un lupo mannaro e di come si sia allontanato da lei per cercare di proteggerla. Alla fine, i due decidono di andare da Valentine per salvare Jace e Jocelyn e recuperare la Coppa.\nDopo essere entrati nel nascondiglio di Valentine, Clary trova sua madre, in coma, e Jace, che per\u00f2 non \u00e8 prigioniero: infatti Jace le rivela che suo padre \u00e8 ancora vivo ed \u00e8 proprio Valentine. Clary \u00e8 sconvolta da questa rivelazione e si rende conto che le iniziali J.C. sulla scatola che la madre conservava con tanto amore erano le iniziali del fratello creduto morto e che corrispondono a \"Jonathan Christopher\", nome completo di Jace. Sapendo per\u00f2 che Valentine \u00e8 un manipolatore, la ragazza non gli crede e cerca di convincere Jace che \u00e8 solo una menzogna, cos\u00ec Valentine rivela a Jace che lei \u00e8 sua sorella e che \u00e8 cos\u00ec frustrata perch\u00e9 \u00e8 innamorata di lui: Jace ne rimane sconvolto.\nLuke arriva improvvisamente nella stanza e si scontra con Valentine, mentre Clary cerca di convincere Jace, che la tiene bloccata, ad intervenire, facendogli capire che la sua famiglia sono i Lightwood, non Valentine. Cos\u00ec, prima che quest'ultimo sferri il colpo fatale a Luke, Jace interviene bloccando il padre e minacciandolo di morte se non gli avesse consegnato la Coppa, ma Valentine apre un nuovo Portale e stuzzica Jace facendogli capire che sa che non lo ucciderebbe mai. Il ragazzo, infatti, resta fermo a guardare la fuga del padre: una volta entrato e passato dall'altra parte, Valentine distrugge il Portale.\nLa battaglia \u00e8 conclusa; Magnus ha curato Alec con la sua magia; Jace e Clary, sconvolti, accettano la loro parentela e Jace porta la ragazza a fare un giro su una delle moto ad energia demoniaca dei vampiri, facendole notare che non \u00e8 il mondo che ora \u00e8 diverso, ma che \u00e8 lei ad essere cambiata.\nMedia.\nDal 23 agosto 2013 \u00e8 stata distribuita una versione cinematografica del romanzo, \"Shadowhunters - Citt\u00e0 di ossa\", diretta da Harald Zwart; il film vede Lily Collins nel ruolo di Clary Fray e Jamie Campbell Bower nel ruolo di Jace Wayland. Del cast fanno parte anche Robert Sheehan (Simon Lewis), Jemima West (Isabelle Lightwood), Kevin Zegers (Alexander Lightwood), Jared Harris (Hodge Starkweather), Lena Headey (Jocelyn Fray), Aidan Turner (Luke Garroway), CCH Pounder (Madame Dorothea), Kevin Duran (Emile Pangborn), Robert Maillet (Samuel Blackwell), Godfrey Gao (Magnus Bane) e Jonathan Rhys Meyers (Valentine Morgenstern).\nNel gennaio del 2016 va in onda la prima stagione della serie televisiva chiamata \"Shadowhunters\". La prima stagione \u00e8 incentrata principalmente sul primo libro ma vi sono elementi anche degli altri."}
{"id": "3541540", "revid": "729019", "url": "https://it.wikipedia.org/wiki?curid=3541540", "title": "Jo Ann Davis", "text": "Biografia.\nLa Davis, un'agente immobiliare, entr\u00f2 in politica nel 1997, quando cio\u00e8 venne eletta alla \"Camera dei Delegati della Virginia\". Dopo aver servito due mandati, la donna decise di candidarsi alla Camera dei Rappresentanti quando il deputato in carica Herbert H. Bateman annunci\u00f2 le sue dimissioni per via di gravi problemi di salute. Bateman mor\u00ec l'11 settembre del 2000 e la Davis avvi\u00f2 la sua campagna elettorale per prendere il suo posto nel Congresso successivo. Alla fine la Davis vinse le primarie repubblicane, sebbene il governatore della Virginia James Gilmore avesse sostenuto il suo avversario. Dopo questa vittoria, la donna conquist\u00f2 il seggio arrivando prima anche nelle elezioni generali.\nLa Davis divenne quindi la seconda donna a rappresentare lo stato della Virginia alla Camera dei Rappresentanti e la prima repubblicana.\nA differenza del moderato Bateman, la Davis si fece subito notare per il suo piglio estremamente conservatore, soprattutto in materia sociale. Nel 2002 vot\u00f2 a favore della risoluzione che consentiva agli Stati Uniti di invadere l'Iraq.\nJo Ann Davis, sposata con Chuck Davis dal 1974 e madre di due figli, dovette fare i conti con un cancro al seno nel 2005. Per debellarlo si sottopose ad una mastectomia parziale nel luglio del 2006. Tuttavia nel 2007 fu ricoverata per un ritorno del tumore, che non riusc\u00ec a curare in tempo e che la port\u00f2 alla morte il 6 ottobre dello stesso anno."}
{"id": "3541541", "revid": "767487", "url": "https://it.wikipedia.org/wiki?curid=3541541", "title": "Ismael Benegas", "text": "Carriera.\nClub.\nDopo aver giocato nel Libertad, nel 2011 si trasferisce al Rubio \u00d1u.\nNazionale.\nNel 2011 debutta con la Nazionale paraguaiana."}
{"id": "3541546", "revid": "104265", "url": "https://it.wikipedia.org/wiki?curid=3541546", "title": "Telychiano", "text": "Nella scala dei tempi geologici, il Telychiano rappresenta l'ultimo dei tre stadi stratigrafici o et\u00e0 in cui \u00e8 suddiviso il Llandovery, la prima epoca del periodo Siluriano, che a sua volta \u00e8 il terzo dei sei periodi in cui \u00e8 suddivisa l'era del Paleozoico.\nIl Telychiano \u00e8 compreso tra 436,0 \u00b1 1,9 e 428,2 \u00b1 2,3 milioni di anni fa (Ma), preceduto dall'Aeroniano e seguito dal Sheinwoodiano, il primo stadio della successiva epoca Wenlock.\nEtimologia.\nIl nome del Telychiano deriva da quello del villaggio di Pen-lan-Telych, situato a sud-ovest di Llandovery, nel Galles.&lt;br&gt;\nLa denominazione e lo stadio Telychiano furono proposti nel 1971 da un gruppo di geologi inglesi coordinati da L. Cocks. \nDefinizioni stratigrafiche e GSSP.\nLa base del Telychiano si trova appena al di sopra del livello corrispondente alla scomparsa della specie di brachiopodi \"Eocoelia intermedia\" e appena al di sotto della prima apparizione della specie brachiopode \"Eocoelia curtisi\". Tale confine si trova anche in prossimit\u00e0 della comparsa della specie graptolitica \"Monograptus turriculatus\". \nIl limite superiore, non ancora esattamente definito, si trova tra la base della biozona 5 degli Acritarchi e il livello di scomparsa dei conodonti della specie \"Pterospathodus amorphognathoides\". Il limite \u00e8 probabilmente anche in prossimit\u00e0 della base della zona dei graptoliti della specie \"Cyrtograptus centrifugus\". \nGSSP.\nIl GSSP, il profilo stratigrafico di riferimento della Commissione Internazionale di Stratigrafia, si trova alla localit\u00e0 162, \"intersezione d\", presso la Cefn Cerig Farm, sulla strada che da Llandovery, nel Galles, conduce a questa fattoria. "}
{"id": "3541553", "revid": "28592", "url": "https://it.wikipedia.org/wiki?curid=3541553", "title": "Repubblica sovietica bielorussa", "text": ""}
{"id": "3541554", "revid": "1573940", "url": "https://it.wikipedia.org/wiki?curid=3541554", "title": "Panstrongylus geniculatus", "text": "Panstrongylus geniculatus \u00e8 un insetto rincote ematofago, noto quale presunto vettore minore nella trasmissione di agenti infettivi come \"Trypanosoma cruzi\" agli esseri umani che pu\u00f2 provocare la Malattia di Chagas.\nLa specie, vive soprattutto nelle foreste umide, ma \u00e8 anche nota una sua presenza nelle tane di Mammiferi come Dasipodidi, Chirotteri e Didelfidi, ed \u00e8 responsabile della diffusione enzootica di \"Trypanosoma cruzi\" presso queste specie.\n\u00c8 diffuso in 16 paesi dell'America Latina."}
{"id": "3541556", "revid": "119998156", "url": "https://it.wikipedia.org/wiki?curid=3541556", "title": "Regioni dell'Uzbekistan", "text": "Le regioni dell'Uzbekistan sono la suddivisione territoriale di primo livello del Paese e sono pari a 12; ad esse sono equiordinate la Repubblica del Karakalpakstan e la capitale, Tashkent.\nCiascuna regione si articola a sua volta in distretti."}
{"id": "3541557", "revid": "3115", "url": "https://it.wikipedia.org/wiki?curid=3541557", "title": "General Motors Hy-wire", "text": "La Hy-wire \u00e8 una concept car della casa statunitense General Motors inizialmente presentata al salone di Detroit nel gennaio del 2002. L'auto monta un motore che funziona tramite celle a combustibile a idrogeno ed utilizza un sistema drive-by-wire, viene cio\u00e8 interamente controllata tramite sistemi elettronici. Per scegliere il nome, la General Motors chiese a degli scolari ed uno di loro sugger\u00ec \"Hy-wire\" (Hydrogen drive-by-wire).\nGi\u00e0 nell'ottobre 2002, la General Motors annunci\u00f2, che se tutto fosse andato come da programma, avrebbe introdotto sul mercato il veicolo gi\u00e0 nel 2010.\nDesign.\nGrazie al sistema a celle di idrogeno installato sulla Hy-wire si \u00e8 potuta rimodernare la configurazione di un veicolo classico. Infatti, senza la necessit\u00e0 di un blocco motore convenzionale e di un collegamento meccanico allo sterzo e ai pedali, il sistema di alimentazione ed il motore elettrico sono alloggiati all'interno dello chassis dello spessore di circa 30\u00a0cm. Questo d\u00e0 la possibilit\u00e0 di abbassare il centro di massa dell'auto, ma soprattutto di standardizzare i sistemi di trasmissione. In virt\u00f9 del fatto che i sistemi di propulsione e di accumulo dell'energia sono installato nello \"skateboard\", i designer sono liberi di progettare la disposizione dei passeggeri nel modo che considerano pi\u00f9 consono. Questo permette di posizionare sullo stesso telaio configurazioni modulari altamente flessibili (come ad esempio una berlina a quattro porte, un mini van e persino un piccolo bus) differenziando la forma della parte superiore del veicolo e l'arrangiamento dei sedili. Il telaio contiene zone di comprimibilit\u00e0 simili a quelle delle automobili convenzionali.\nGuida.\nIl sistema drive-by-wire insieme alle telecamere in sostituzione degli specchi e agli schermi LCD per il feedback di guida, permettono teoricamente di disporre il sedile del guidatore ovunque; tuttavia la maggior parte delle configurazioni attuali favorisce la posizione del conducente davanti o a fianco dei passeggeri per avere la massima visibilit\u00e0. La gestione digitale dei controlli implica che n\u00e9 il sedile del guidatore n\u00e9 lo sterzo e l'acceleratore debbano essere fissi. Per esempio il modello del 2003 ha una singola interfaccia di controllo, una sorta di \"joystick\" che opera su accelerazione, freno e sterzo, che pu\u00f2 essere raggiunta da entrambi i sedili anteriori. Il modello del 2004 vede i sedili anteriori montati su una piattaforma rotante che permette ai sedili del guidatore e del passeggero di essere scambiati o posti uno davanti all'altro per una maggiore flessibilit\u00e0.\nPropulsione.\nLa Hy-wire \u00e8 mossa da un motore a celle al combustibile capace di generare 94\u00a0kW di potenza in maniera continuata e fino a 129\u00a0kW per tempi brevi. Le celle sono rifornite di idrogeno da 3 serbatoi di idrogeno compresso posti nello chassis. Con il suo motore elettrico trifase l'auto da 1814\u00a0kg pu\u00f2 raggiungere la velocit\u00e0 massima di 160\u00a0km/h."}
{"id": "3541563", "revid": "599013", "url": "https://it.wikipedia.org/wiki?curid=3541563", "title": "Elvis Marecos", "text": "Carriera.\nClub.\nDopo aver giocato con varie squadre di club, nel 2008 si trasferisce al Guaran\u00ed.\nNazionale.\nNel 2009 debutta con la nazionale paraguaiana."}
{"id": "3541571", "revid": "729019", "url": "https://it.wikipedia.org/wiki?curid=3541571", "title": "Invasione del Trentino (1848)", "text": "L'invasione del Trentino del 1848 fu un'operazione militare della prima guerra di indipendenza italiana condotta dai Corpi Volontari Lombardi del generale Michele Allemandi. Essa consistette nel fallito tentativo di forzare le difese austriache in Trentino e di aprirsi la strada verso Trento per bloccare i rifornimenti austriaci alle fortezze del Quadrilatero che giungevano lungo la valle dell'Adige. Iniziata il 5 aprile, l'operazione si concluse il giorno 27 con il ritiro sulle posizioni di partenza.\nPremesse.\nAllo scoppio della prima guerra di indipendenza italiana, ai volontari di Michele Allemandi, riuniti nei Corpi Volontari Lombardi del Governo provvisorio di Milano, venne comandato di penetrare nel Trentino occidentale attraverso il passo del Tonale e principalmente nelle Giudicarie. Lo scopo della manovra era di creare una sollevazione popolare alle spalle dell'armata austriaca impegnata nella pianura, occupando la citt\u00e0 di Trento e tagliando cos\u00ec l'unica via di comunicazione che restasse libera tra Vienna e Verona. Il piano di invasione fu progettato dal colonnello Alessandro Monti, capo di stato maggiore dei volontari, e sottoposto inizialmente all'attenzione favorevole del comandante generale dei Corpi, il generale Teodoro Lechi, dei volontari bergamaschi del Bonorandi e del comandante Vittorio Longhena.\nLe truppe a disposizione.\nMichele Allemandi nei primi giorni di aprile giunse a disporre di una forza consistente in circa 5.000 uomini, male armati e equipaggiati, contro i 5.760 del comandante austriaco del Trentino, il colonnello Friedrich Zobel che aveva per\u00f2 a disposizione truppe bene addestrate (Kaiserj\u00e4ger) e fanti e conduceva una guerra di contenimento in attesa di rinforzi dall'Austria. Il teatro bellico costringeva, inoltre, l'attaccante italiano a procedere lungo percorsi limitati e prevedibili, negandogli ogni vantaggio tattico di sorpresa. I volontari lombardi erano organizzati in quattro colonne ciascuna composta da quattro battaglioni di fanteria: la 1\u00aa Colonna al comando del maggiore Luciano Manara, la 2\u00aa Colonna al comando del ticinese colonnello Antonio Arcioni, la 3\u00aa Colonna al comando del colonnello Ernest Perrot De Thannberg, la 4\u00aa Colonna del colonnello Vittorio Longhena e il 1\u00ba Battaglione di linea bresciano del colonnello Beretta.\nCronologia delle azioni dei Corpi Volontari.\nL'avanzata in Trentino.\nNella riunione dei Corpi Franchi, tenuta a Montichiari il 6 aprile, alla presenza di Luciano Manara, Antonio Arcioni, Vittorio Longhena e Ernest Perrot De Thannberg fu pianificata militarmente l'invasione dal generale Allemandi, che dava cos\u00ec effetto all'operazione. Il generale ordin\u00f2 all'Arcioni e al Manara di portarsi con le proprie colonne il giorno 8 aprile da Desenzano alla Rocca d'Anfo e, passato il confine con il Trentino a Ponte Caffaro, di unirsi a Tione di Trento alla Colonna Longhena che era gi\u00e0 in movimento verso quel luogo. Il corpo di spedizione venne ordinato in modo che la Colonna Longhena (formata da volontari bergamaschi, da bresciani comandati dal capitani Malossi e Odoacre Filippini e dai valsabbini al comando del maggiore Nicola Sedaboni) formasse l'avanguardia, il corpo di battaglia dalla Colonna Manara e quella dell'Arcioni, la retroguardia dalla Colonna Thannberg. Il generale Carlo Canera di Salasco, capo di stato maggiore dell'esercito piemontese, impegnato nell'attacco alle fortezze del Quadrilatero, rifiuta la proposta del generale Allemandi di spingere un'offensiva del corpo sabaudo, parallela all'avanzata giudicariese dei volontari, a Nago, Riva del Garda tramite uno sbarco sul litorale trentino effettuato da due battelli a vapore e naviglio vario.\nParallelamente si svolgeva una seconda invasione, pi\u00f9 a nord, l\u00ec dove la Lombardia confina con il Trentino sul Passo del Tonale, qui, 150 volontari della compagnia Scotti appartenenti alla 4\u00aa Colonna Longhena penetrano in Val di Non dal passo di Campiglio con l'intento di scendere a Trento.\nA met\u00e0 aprile le forze dei Corpi Volontari impegnate in Trentino contano 4.600 uomini, cos\u00ec suddivisi:\nL'eccidio dei 21 di Trento.\nCatturati il 15 aprile 1848 a Santa Massenza dagli austriaci del maggiore Burlo della Brigata del colonnello Friedrich Zobel, i volontari lombardi furono portati nel castello del Buonconsiglio a Trento e fucilati sommariamente all'alba del giorno successivo, alle ore 4.00, nella fossa della Cervara. Gli austriaci difatti consideravano i volontari alla stregua dei banditi o ribelli e non degli appartenenti ad un esercito regolare come poteva esserlo quello piemontese, quindi chi cadeva loro prigioniero subiva la condanna a morte. Secondo lo storico trentino Agostino Perini fra di loro vi erano dei disertori del 43\u00ba Reggimento fanteria \u201cGeppert\u201d, mentre per l'austriaco Karl von Sch\u0151nhals 17 volontari indossavano ancora le divise austriache dei Reggimenti \"Geppert\" e \"Haugwitz\". Il feldmaresciallo von Welden, comandante dell'esercito forze austriache operanti in Tirolo, giunto a Trento il 17 aprile, ordin\u00f2 ai suoi ufficiali il divieto di fucilazione dei prigionieri anche se disertori eccetto le spie ritenute tali.\nDei 21 giovani, 16 erano bergamaschi e quattro sconosciuti; fra tutti fu identificato solamente il volontario Luigi Blondel, svizzero d'origine e nipote dello scrittore Alessandro Manzoni. Prima di essere ucciso Blondel sembra abbia donato il proprio orologio ad uno dei suoi fucilatori. Nel 1859 i resti dei 21 giovani bergamaschi vennero riesumati dalla fossa del castello e chiusi in un'urna poi deposta nella cappella Larcher nel cimitero cittadino. Il 20 giugno 1948 l'urna fu prelevata dal cimitero e trasportata, con gli onori militari, su un affusto di cannone fino al castello del Buonconsiglio. Qui, dopo una solenne cerimonia, fu consegnata dal sindaco di Trento Tullio Odorizzi al sindaco di Bergamo che la depose poi nel famedio della sua citt\u00e0. La loro morte \u00e8 ricordata dall'obelisco risorgimentale di Padergnone, eretto nel 1919.\nIl contro attacco austriaco.\nIl tenente maresciallo barone Ludwig von Welden, comandante generale del Tirolo, giunto a Trento il 17 aprile dall'Austria, si decise a sgomberare la regione da tutti gli insorti al fine di garantire le comunicazioni con Verona, e perci\u00f2 il 19 aprile, disponendo di circa 5.760 uomini e cinque cannoni, ordin\u00f2 un attacco generale ai Corpi Volontari Lombardi. Il piano di battaglia prevedeva il movimento di una colonna alla volta di Cles, un'altra, condotta dal colonnello Andreas Melczer von Kellemes, verso Molveno, la principale comandata dallo stesso barone Welden verso Vezzano e un'altra pi\u00f9 a sud verso l'alto lago di Garda al comando del colonnello Friedrich Zobel.\nLa battaglia di Sclemo.\nIl 20 aprile con l'avanzata minacciosa degli austriaci verso Stenico, i volontari si posero a difesa dell'abitato schierando sul fianco sinistro, intorno al villaggio di Tavodo, la Colonna Arcioni, a destra si dispose la Colonna Manara a difesa di Villa Banale e Sclemo; tra i due, per collegamento i volontari cremonesi di Gaetano Tibaldi. Al primo attacco nemico una compagnia di carabinieri svizzeri che si trovava all'interno di Sclemo si ritir\u00f2 disordinatamente senza avvisare i comandanti, la fanteria austriaca ne approfitt\u00f2 entrando nel villaggio scardinando cos\u00ec il dispositivo italiano.\nLa 1\u00aa Colonna Manara e i volontari cremonesi del maggiore Gaetano Tibaldi contrastarono, sotto un diluvio di pioggia, 2.000 austriaci del maggiore Scharinger von Lamazon. Sconfitti furono costretti a ritirarsi a Stenico e poi a Tione lasciando sul terreno 35 morti e feriti, tra i quali 13 volontari cremonesi che, feriti avevano trovato rifugio in una stalla di Sclemo, furono assassinati a baionettate dalla fanteria nemica.\nGli austriaci accusarono 1 morto e pochi feriti e al riguardo del fatto riportiamo la testimonianza di un ufficiale austriaco che partecip\u00f2 al combattimento:\nNel 1923, con il ritorno del Trentino all'Italia, fu eretto a Sclemo un monumento ai volontari trucidati mentre la citt\u00e0 di Cremona dedic\u00f2 alla loro memoria una via della citt\u00e0 e ogni anno, nel giorno dell'anniversario dell'eccidio, depone una corona di fiori ai piedi del monumento.\nConsiderazioni conclusive.\nSecondo gli storici, la spedizione fall\u00ec perch\u00e9 i volontari agirono staccati, indipendenti in piccole unit\u00e0, senza un accordo, un piano militare in cui ognuno faceva la propria parte, lo stesso generale Michele Allemandi non si mise a capo delle truppe ma segu\u00ec gli avvenimenti da lontano rinchiuso nel suo quartier generale di Sal\u00f2. A Castel Toblino combatterono solo i militi dell'Arcioni, a Sclemo quelli di Luciano Manara e di Gaetano Tibaldi, ad Arco di Trento quelli del Longhena, ossia i volontari bresciani della Valsabbia e della Valtrompia comandati da Nicola Sedaboni. Manara e Tibaldi giunsero a Stenico quando gi\u00e0 si era combattuto a Ponte Sarche e a Castel Toblino. Quando i volontari retrocedevano da Tione, la Colonna Thannberg era in Val di Ledro e i volontari del colonnello Beretta (Disertori del Reggimento fanteria \"Haugwitz\") giungevano a Ponte Caffaro. Non avvenne la sollevazione popolare tanto attesa anche se questa accolse i volontari con collaborazione e compiacimento.\nAnche per Giuseppe Zanardelli, volontario nella Compagnia Sandri, in una memoria consegnato allo storico bresciano Federico Odorici, lamentava che i Corpi furono abbandonati a s\u00e9 stessi, senza un'unit\u00e0 di comando e con comandanti incapaci d'autorit\u00e0 che non seppero mantenere la disciplina nei loro sottoposti.\nLa fallita impresa in Trentino suscit\u00f2 un grande rumore in Lombardia e si levarono forti accuse contro l'inefficienza del generale Michele Allemandi e del Governo provvisorio di Milano. Il Governo fu accusato di non aver supplito ai bisogni dei volontari, lasciandoli privi di denari, viveri e munizioni e il generale fu incolpato di un mostruoso accozzamento d'ordini e contro ordini inesplicabili, che produssero l'infelice esito di quel tentativo. Allemandi accusato di tradimento venne arrestato a Bergamo e fu poi trasferito dal Governo a Milano per salvarlo dall'esasperazione del popolo.\nCon decreto del Governo Provvisorio Lombardo emanato a Milano il 17 aprile 1848 i Corpi Volontari Lombardi vengono organizzati in milizie regolari suddivisi i reggimenti e battaglioni e richiamati dal Tirolo. Alcuni reparti furono sciolti altri, come la colonna Arcioni che se ne ritornarono a casa rientrando nel Ticino. Vista la condotta fallimentare del generale Allemandi viene sostituito nel comando dei Corpi dal generale Giacomo Durando.\nIl 18 agosto 1849 il governo austriaco eman\u00f2 un'amnistia generale per tutti quelli che si erano compromessi nei moti insurrezionali inoltre, visto l'appoggio manifestato dal clero ai rivoltosi, proib\u00ec l'elezione popolare dei sacerdoti sostituendola con la nomina vescovile.\nConseguenze da parte austriaca: la fortificazione dei passi alpini.\nLa campagna aveva dimostrato negli alti comandi austriaci, vista la facilit\u00e0 con cui erano penetrati nel territorio i volontari fino al villaggio di Vezzano, l'importanza di disporre di un'adeguata protezione dei valichi alpini aperti sulla Lombardia e sul Veneto. Pertanto nel settore meridionale trentino si procedette tra il 1849 e il 1866 alla costruzione nelle Giudicarie dei forti d'Ampola presso Storo, di Lardaro, nella zona del Lago di Garda del forte del Ponale, della Rocchetta a Riva del Garda, di Nago, Malcesine e di Buco di Vela, presso il Passo del Tonale del forte di Strino, del Gomagoi presso il Passo dello Stelvio, del Ponte di Mostizzolo sul torrente Noce e di Trento. Contro queste fortificazioni andranno a cozzare l'avanzata del Corpo Volontari Italiani di Giuseppe Garibaldi nel 1866 e quella del Regio esercito italiano del maggio del 1915."}
{"id": "3541576", "revid": "99663450", "url": "https://it.wikipedia.org/wiki?curid=3541576", "title": "Bartolomeo Bononi", "text": " \u00c8 stato il padre fondatore della congregazione girolamina agostiniana del \"Santo Sepolcro\", che ha avuto sede in Chianti e poi a Firenze dal 1334. Da questa sarebbe nato l'Ordine di San Gerolamo diffusosi in Italia, Spagna, Portogallo e San Salvador.\nBiografia.\nSecondo gli scritti pi\u00f9 antichi Bartolomeo Bononi si diede all'eremitaggio nel 1313 in una localit\u00e0 del Chianti non immediatamente deducibile, che alcuni testi associano alla Chiesa di San Michele (Greve in Chianti) ma che corrisponde probabilmente ad un eremo pi\u00f9 a sud, nei pressi di Monte Maione.\nIn Chianti Bartolomeo ebbe molti seguaci e fedeli provenienti da diverse citt\u00e0 della Toscana, come Benedetto Tedaldi, futura guida della confraternita.\nNel 1334 gli eremiti si trasferirono a Firenze, dove Bartolomeo acquist\u00f2 un terreno da Dardano Acciaioli sul colle di San Donato a Scopeto (attuale Bellosguardo). Qui fond\u00f2 la chiesa del Santo Sepolcro ed ebbe il permesso dal legato pontificio Cardinale Gian Gaetano Orsini di assumere la regola agostiniana. Il frate mor\u00ec poco dopo, nel 1335.\nDopo la morte di Bartolomeo i monaci si spostarono ancora, sembra per ragioni sanitarie, sul colle di Colombaia o delle Campora (Sud di Firenze) dove avviarono i lavori per un nuovo grande monastero. La Chiesa di Santa Maria del Santo Sepolcro delle Campora ebbe il contributo degli Albizzi, dei Gambacorta, dei Bardi e di molte altre famiglie. Anche Giovanni Boccaccio fece testamento a favore del monastero donando la sua insigne collezione di reliquie. Della grande chiesa delle Campora \u00e8 oggi visibile una cappella inglobata nella Villa delle Campora (propriet\u00e0 privata).\nBartolomeo Bononi e l'Ordine di San Girolamo.\nNel 1372 il priore Benedetto Tedaldi, ultimo compagno di Bartolomeo Bononi ancora in vita, fu incaricato dal Pontefice Gregorio XI di guidare spiritualmente alcuni agostiniani spagnoli, impegnati nella creazione di un nuovo ordine di San Girolamo. Sembra che ci\u00f2 avvenne in virt\u00f9 dello \"zelo\" dimostrato dai frati del Santo Sepolcro, anche se probabilmente Bartolomeo Bononi non ebbe mai interesse a definirsi \"girolamino\" (nonostante molti testi lo definiscano fondatore dell'ordine).\nIl Santo Sepolcro delle Campora fu riconosciuto come monastero originario dagli stessi girolamini spagnoli. L'ordine ebbe successo in Spagna e Portogallo ed ebbe compiti anche durante la colonizzazione del Nuovo Mondo.\nDalla met\u00e0 del XV secolo, attraverso la riforma di Lope de Olmeda, i girolamini ebbero diffusione nel nord dell'Italia e a Roma. Nel frattempo altre congregazioni furono dedicate a San Girolamo, ma non sembra esistano testimonianze evidenti di un legame tra esse e il monastero delle Campora.\nAspetti storiografici.\nNei testi settecenteschi risulta una discussione che coinvolse eruditi come Felice Maria Nerini e Pietro Luigi Galletti, dove fu messa in dubbio l'origine palestinese dell'Ordine di San Gerolamo che infine si stabil\u00ec essere solo un mito.\nDa allora l'esistenza di Bartolomeo di Bonone \u00e8 stata scarsamente ricordata fino alla pubblicazione di alcuni testi che si concentrano sul rapporto tra il monaco e le famiglie neotemplari fiorentine, avanzando un'interpretazione \"esoterica\" del personaggio. Quella che ne 'Le Madonne del Parto' di Renzo Manetti era presentata come una semplice ipotesi, \u00e8 stata poi assunta come verit\u00e0 nei testi di altri autori e autrici. Nonostante capiti di leggere che il Bononi fosse \u00abun templare\u00bb \u00e8 bene ricordare che le fonti non affermano niente del genere, anzi sembrano contraddire tale affermazione presentando una realt\u00e0 sostanzialmente diversa.\nRecentemente la ricerca \u00e8 stata reimpostata da altri studiosi in base alle fonti pi\u00f9 antiche. Questo ha permesso di delineare la storia dei monaci del Santo Sepolcro, la loro origine e il loro legame con il movimento girolamino spagnolo."}
{"id": "3541579", "revid": "47767", "url": "https://it.wikipedia.org/wiki?curid=3541579", "title": "Roser", "text": ""}
{"id": "3541580", "revid": "47767", "url": "https://it.wikipedia.org/wiki?curid=3541580", "title": "Charo", "text": ""}
{"id": "3541581", "revid": "47767", "url": "https://it.wikipedia.org/wiki?curid=3541581", "title": "Rosaire", "text": ""}
{"id": "3541585", "revid": "446353", "url": "https://it.wikipedia.org/wiki?curid=3541585", "title": "Rosie the Riveter", "text": "Rosie the Riveter (\"Rosie la Rivettatrice\") \u00e8 un'icona culturale degli Stati Uniti, che rappresenta le donne americane che lavoravano nelle fabbriche durante la seconda guerra mondiale, molte delle quali erano impiegate in stabilimenti che producevano munizioni e rifornimenti di guerra, spesso sostituendo gli uomini impegnati nell'esercito.\nL'immagine \"We Can Do It!\" in cui \u00e8 raffigurata faceva parte della propaganda americana durante la seconda guerra mondiale per sostenere il morale della popolazione e incoraggiarne le scelte patriottiche. Rosie the Riveter \u00e8 comunemente usata come simbolo del femminismo e del potere economico delle donne.\nStoria.\nIl termine \"Rosie the Riveter\" apparve per la prima volta nel 1942 in una canzone omonima scritta da Redd Evans e John Jacob Loeb. Il brano descrive Rosie come una lavoratrice instancabile in catena di montaggio, che fa la sua parte per assistere lo sforzo bellico americano, ed \u00e8 stato registrato da numerosi artisti, tra cui il jazzista Kay Kyser e The Four Vagabonds.\n\"Mentre le altre ragazze frequentano i loro cocktail bar preferiti,\"\n\"Versando Martini secco e ruminando caviale,\"\n\"C'\u00e8 una ragazza che le fa vergognare,\"\n\"Rosie - \u00e8 il suo nome.\"\n\"Per tutto il giorno,\"\n\"Che ci sia la pioggia o il sole\"\n\"Lei fa parte della catena di montaggio.\"\n\"Sta facendo la storia,\"\n\"Lavorando per la vittoria\"\n\"Rosie the Riveter\"\nIl nome \"Rosie\" derivava dal soprannome di Rosina Bonavita, una lavoratrice presso la Convair di San Diego, in California. \nNel 1943, prendendo spunto dalla canzone, il comitato per il coordinamento della produzione bellica della Westinghouse Electric (la compagnia da cui \u00e8 scaturita la CBS) incaric\u00f2 l'artista J. Howard Miller di realizzare un poster di propaganda per sostenere l'impegno statunitense nella seconda guerra mondiale. \nUno di questi poster, il famoso \"We Can Do It!\", si basa su una foto scattata a una rivettatrice al lavoro.\nNel tempo, a questa operaia furono attribuite diverse identit\u00e0: dapprima si \u00e8 pensato che fosse Geraldine Hoff (poi Doyle) (1924-2010), un'operaia diciassettenne in una fabbrica del Michigan \nIn seguito, la figura di Rosie the Riveter fu associata a Rose Will Monroe, una rivettatrice della Willow Run Aircraft Factory di Ypsilanti, in Michigan, che comparve in un filmato di propaganda della seconda guerra mondiale. \nInfine fu associata a Naomi Parker Fraley, secondo le ricerche del Dr. James Kimble (Seton Hall University) \nUtilizzo istituzionale dell'immagine.\nL'opera di Miller \u00e8 riprodotta su un francobollo delle poste statunitensi emesso nel 1999."}
{"id": "3541590", "revid": "458786", "url": "https://it.wikipedia.org/wiki?curid=3541590", "title": "Premi Emmy 2011", "text": "La consegna dei Premi Emmy 2011 per il Primetime (63\u00aa edizione) si \u00e8 tenuta al Nokia Theatre di Hollywood, a Los Angeles, il 18 settembre 2011. La cerimonia \u00e8 stata presentata da Jane Lynch, alla sua prima esperienza, ed \u00e8 stata trasmessa in diretta televisiva dal network Fox.\nTra gli artisti chiamati ad esibirsi e/o ad annunciare i vincitori sono stati presenti Will Arnett, Drew Barrymore, Maria Bello, David Boreanaz, Scott Caan, Don Cheadle, Bryan Cranston, Jon Cryer, Kaley Cuoco, Claire Danes, Zooey Deschanel, Loretta Devine, Jimmy Fallon, Katie Holmes, Annie Ilonzeh, Minka Kelly, Jimmy Kimmel, Ashton Kutcher, Hugh Laurie, Rob Lowe, William H. Macy, Jason O'Mara, Julianna Margulies, Melissa McCarthy, Paul McCrane, Lea Michele, Gwyneth Paltrow, Anna Paquin, Amy Poehler, Ian Somerhalder, David Spade, Rachael Taylor, Anna Torv, Sof\u00eda Vergara e Kerry Washington.\nLe candidature erano state annunciate il 14 luglio 2011 al Leonard H. Goldenson Theatre di North Hollywood, a Los Angeles, da Melissa McCarthy e Joshua Jackson.\nLa consegna dei Premi Emmy 2011 per il Daytime (38\u00aa edizione) si \u00e8 invece tenuta al Las Vegas Hilton di Las Vegas il 19 giugno 2011. La cerimonia \u00e8 stata presentata da Wayne Brady ed \u00e8 stata trasmessa dalla CBS. Le nomination erano state annunciate l'11 maggio 2011.\nLa cerimonia degli International Emmy Awards 2011 (39\u00aa edizione) si \u00e8 tenuta il 21 novembre 2011 all'Hilton Hotel di New York. Le candidature erano state annunciate a Cannes il 3 ottobre 2011.\nPrimetime Emmy Awards.\n\"Boardwalk Empire - L'impero del crimine\" \u00e8 stato il programma televisivo ad ottenere pi\u00f9 premi, otto, tra le diciotto categorie alle quali era candidata. A trionfare come miglior serie televisiva drammatica \u00e8 stata per il quarto anno consecutivo \"Mad Men\", che era risultata anche la serie drammatica pi\u00f9 nominata, ottenendo una candidatura in pi\u00f9 della serie dell'HBO \"Boardwalk Empire - L'impero del crimine\". Tra le serie commedia, invece, \u00e8 stata \"Modern Family\" a risultare sia la pi\u00f9 nominata che premiata, ottenendo 5 statuette su 17 candidature. Tra le miniserie e film per la televisione, \"Downton Abbey\" ha ottenuto sei premi, uno in pi\u00f9 di \"Mildred Pierce\", che era stato in assoluto il programma ad ottenere pi\u00f9 nomination, collezionando ventuno candidature.\nPer quanto riguarda le reti televisive, l'emittente a ricevere pi\u00f9 premi grazie ai propri programmi trasmessi \u00e8 stata la HBO, con diciannove premi complessivi su 104 candidature, che l'avevano gi\u00e0 designata come rete pi\u00f9 nominata. Tra le reti pi\u00f9 premiate anche la PBS, con quattordici premi; la CBS, con undici premi; la FOX, con nove statuette; la ABC con otto premi; e la NBC con sei premi.\nSegue l'elenco delle categorie premiate durante la cerimonia del 18 settembre con i rispettivi candidati. I vincitori sono evidenziati in grassetto in cima all'elenco di ciascuna categoria. A seguire anche l'elenco di tutte le altre categorie premiate durante la cerimonia dei Primetime Creative Arts Emmy Awards.\nPrimetime Creative Arts Emmy Awards.\nSegue una lista delle categorie, con i rispettivi vincitori, premiate durante la cerimonia di Primetime Creative Arts Emmy Awards, tenuta il 10 settembre 2011 presso il Nokia Theatre di Los Angeles.\nAltre categorie.\nLista completa delle altre categorie premiate durante i Primetime Creative Arts Emmy Awards 2011:\nStatistiche.\nClassifica dei programmi televisivi che hanno ottenuto pi\u00f9 premi tra tutte le categorie:\nClassifica dei programmi televisivi che hanno ottenuto pi\u00f9 candidature tra tutte le categorie:\nDaytime Emmy Awards.\nSegue una lista delle principali categorie con i rispettivi candidati. I vincitori sono evidenziati in grassetto in cima all'elenco di ciascuna categoria.\nPremi speciali.\nLifetime Achievement Award.\nA Pat Sajak e Alex Trebek.\nRiconoscimenti speciali.\nA Daytime Gives Back, The Oprah Winfrey Show e Susan Lucci.\nInternational Emmy Awards.\nSegue una lista delle categorie con i rispettivi candidati. I vincitori sono evidenziati in grassetto in cima all'elenco di ciascuna categoria."}
{"id": "3541591", "revid": "89146", "url": "https://it.wikipedia.org/wiki?curid=3541591", "title": "Luis Carlos Tejada Hansell", "text": ""}
{"id": "3541592", "revid": "481349", "url": "https://it.wikipedia.org/wiki?curid=3541592", "title": "Teddy (Mr. Bean)", "text": ""}
{"id": "3541596", "revid": "767487", "url": "https://it.wikipedia.org/wiki?curid=3541596", "title": "Grotta di Monte Majore", "text": "La grotta di Monte Majore (\"Sa Korona di Monte Majore\" in sardo) si apre nei calcari miocenici, presso l'omonimo monte, raggiungibile tramite la strada che da Ittiri porta a Romana. \u00c8 sul versante orientale del monte, a circa 540 m s.l.m.\nCaratterizzata da un ampio ingresso, presenta nel tratto iniziale una breve e facile discenderia costituita da vari muretti a secco. Superato il tratto, si accede ad un unico ampio salone, che in parte ricopre tutto lo sviluppo della cavit\u00e0. Lo sviluppo totale \u00e8 di 300 m. Giunti a circa 100 m dall'ingresso si ha un'ulteriore discenderia che porta, sulla sinistra, ad una diramazione con una splendida colata bianca e una polla d'acqua. Da qui si segue un breve cunicolo, che sfocia in un ampio salone a cupola, ricco di pipistrelli. Dalla stessa sala \u00e8 possibile ricongiungersi con il salone principale, che prosegue per altri 50 m, superando dei pozzetti in cui \u00e8 possibile vedere, d'inverno, il torrentello che va ad infilarsi nell'inghiottitoio e fuoriesce dentro la grotta. Superati i vari pozzetti si giunge al termine dalla cavit\u00e0, che chiude con una vasca colma d'acqua. La grotta \u00e8 totalmente concrezionata, al suo interno \u00e8 possibile ammirare una grande colonia di circa 5000 pipistrelli di 3 importanti specie."}
{"id": "3541598", "revid": "1305772", "url": "https://it.wikipedia.org/wiki?curid=3541598", "title": "Cronotecnica", "text": "La cronotecnica \u00e8 l'insieme delle tecniche di rilevazione e stima dei processi industriali, mediante cronometri, cronografi o cineprese, con l'intento di migliorare e organizzare le varie fasi di produzione, oltre a servire per il controllo dei costi del personale in una azienda.\nGli studi dell'imprenditore Frederick Taylor hanno contribuito a sviluppare le disciplina per lo studio dei \"tempi e metodi\", basata sull'applicazione cronitecnica.\nLa cronotecnica \u00e8 usata anche per la saldatura, sul cui tema \u00e8 stato pubblicato il libro \"Cronotecnica applicata alla saldatura\", uscito nel 1971 per \"Libreria Dante\".\nIn Italia questa tecnica fu adottata dall'azienda Borletti negli anni 1956-1957, per\u00f2 gi\u00e0 dall'anno 1930 in Svizzera si incominciava a prevenire i tempi di lavorazione per mezzo della cronotecnica."}
{"id": "3541600", "revid": "2036605", "url": "https://it.wikipedia.org/wiki?curid=3541600", "title": "Strategia (esercito romano)", "text": "Per strategia dell'esercito romano si intende l'insieme delle disposizioni adottate dallo Stato romano antico per realizzare i suoi obiettivi politici attraverso sia la selezione degli obiettivi militari, sia il processo diplomatico (spesso sostenuto dalla minaccia di un'azione militare immediata), comprese le risorse militari impiegate. Rappresenta anche quella strategia operativa secondo la quale risulta importante il coordinamento delle forze militari, le loro tattiche adottate in funzione degli obiettivi strategici individuati nella sua globalit\u00e0, sia su piccola che grande scala, oltretutto strettamente legata alle relative tattiche militari del periodo storico (ovvero la metodologia da applicare per sconfiggere il nemico) che mutarono nei differenti secoli (dall'et\u00e0 regia, a quella repubblicana ed imperiale, fino alla caduta dell'Impero romano d'Occidente).\nFasi strategiche.\nNella sua forma pi\u00f9 pura, la strategia riguarda esclusivamente le questioni militari: quando si riconosce una minaccia o un'opportunit\u00e0, viene fatta una valutazione e si trova la soluzione che ne prevede l'intervento militare, dettandone i tempi necessari. Tuttavia, secondo Clausewitz, una strategia militare di successo deve essere un mezzo per attuare un fine pi\u00f9 elevato, non deve quindi essere fine a s\u00e9 stessa.\nQuando uno Stato ha un obiettivo politico a lungo termine, a cui si applicano risorse ed una metodologia militare, si pu\u00f2 dire che abbia una \u00abgrande strategia\u00bb. In una certa misura, tutti gli stati hanno un grande strategia, anche se si tratta semplicemente di determinare quali forze militari abbiano a disposizione o da mettere in campo. Sappiamo ad esempio che Roma fu in grado di mettere in campo un'armata sempre maggiore, considerando anche il numero di uomini arruolabili tra la popolazione italica. Questo genere di politica, tanto reattiva ed elastica, fu praticata in epoca repubblicana. Pi\u00f9 tardi in epoca imperiale, fu invece pi\u00f9 importante, tra gli obbiettivi di lungo termine, quello di mantenere un esercito permanente lungo le sue frontiere.\nLe prime indicazioni di una grande strategia romana emersero durante le guerre puniche contro Cartagine. Qui Roma fu in grado di influenzare il corso della guerra, scegliendo di ignorare gli eserciti di Annibale presenti sul suolo italico, passando al contrattacco, andando a minacciare, prima la Spagna punica e poi invadendo l'Africa stessa.\nDurante il periodo imperiale, come conseguenza dell'elevato accrescimento della professionalit\u00e0 e dimensione dell'esercito romano, crebbe la possibilit\u00e0 di ampliare il concetto di una \"Grande strategia\" che comprendesse la gestione delle risorse dell'intero Stato romano nel condurre le guerre: una grande importanza fu data alla diplomazia ed all'uso dell'esercito romano per raggiungere gli obbiettivi politici, entrambi attraverso la guerra o anche come deterrente. Il contributo effettivo dell'esercito romano (piuttosto che potenziale) alla strategia fu pi\u00f9 che altro ridotto ad un ruolo operativo (strategia operativa) attraverso la pianificazione ed il controllo di un vasto sistema di unit\u00e0 militari. E cos\u00ec la \"Grande strategia\" di Roma antica incorpor\u00f2 la diplomazia, attraverso la quale l'Impero fu in grado di stringere alleanze o generare pressione sui vicini regni/popolazioni \"clienti\", cos\u00ec come di riuscire a gestire la pace dopo una fase di guerra.\nQuando poi una campagna militare andava male, si rendeva necessario variare la conseguente strategia operativa dettata dalle nuove circostanze, attraverso azioni navali, assedi, assalti a postazioni fortificate e battaglie in campo aperto. Tuttavia, la preponderanza delle campagne militari romane mostra una preferenza per l'impegno diretto delle armate romane in campo aperto e, se necessario, il superamento di postazioni fortificate tramite ingegneria militare. E se l'esercito romano era cos\u00ec valente a costruire campi fortificati per proteggersi dagli attacchi nemici, \u00e8 vero anche che tutta la storia romana mostra una certa riluttanza a posizionarsi nel campo in attesa della battaglia, al contrario l'esercito romano prediligeva schierarsi in capo aperto, pronto alla battaglia.\nEvoluzione della strategia nei secoli.\nLa strategia mut\u00f2 notevolmente nei dodici secoli di storia romana, che qui sotto ci apprestiamo ad analizzare. Basta ricordare che Roma nell'VIII secolo a.C. era uno dei tanti e piccoli villaggi che popolavano il \"Latium vetus\" e sotto Augusto occupava ormai tutti i territori intorno al bacino del Mediterraneo. \u00c8 evidente che la struttura militare del suo esercito e la conseguente strategia, mutarono insieme alle conquiste che via via ne ampliarono i territori inglobati, influenzata dalle tendenze politiche, sociali ed economiche di cui la citt\u00e0 si arricchiva, ed ai popoli che a Roma \"regalavano\" di volta in volta le loro conoscenze belliche.\nRoma fu molto abile nell'assorbire il meglio delle differenti tattiche, degli armamenti e dell'organizzazione militare, dei suoi nemici, con i quali si scontr\u00f2 nei secoli (dall'VIII secolo a.C. al V secolo d.C.). Essa si adatt\u00f2 in modo estremamente flessibile e rapido, grazie al forte senso di disciplina che la societ\u00e0 romana imponeva al proprio \"miles\" ed a quello di cercare di perseguire ad ogni costo la vittoria completa, a volte senza mediazioni o senza farsi grossi scrupoli.\nColonizzazione del \"Latium vetus\" e poi dell'Italia (VIII-III secolo a.C.).\nFu attraverso la colonizzazione che i Romani cominciarono a sottomettere e controllare le vicine genti, prima del \"Latium vetus\" e poi dell'Italia. Si trattava in sostanza di una penetrazione nei territori nemici a \"macchia di leopardo\". Ogni colonia rappresentava un avamposto nei territori appena acquisiti che sarebbe stato con il tempo romanizzato: in questo senso il ruolo di Aquileia nell'espansione romana della Gallia Cisalpina verso il nord-est fu ad esempio importantissimo. Verso la fine della Repubblica romana, nelle colonie furono inviati soprattutto proletari, ma soprattutto veterani dell'esercito romano. In sostanza i vinti entravano a far parte della civilt\u00e0 romana, che generalmente non obbligava le popolazioni autoctone all'uso della lingua, del diritto e della religione romane, ma concedeva una ampia gamma di autonomie, tollerate sulla base di rapporti di alleanza, federalismo e fiducia.\nI rapporti di Roma con le singole e numerose popolazioni, dapprima italiche poi dell'intero bacino del Mediterraneo erano regolati dal Senato e da trattati che determinavano la condizione dei popoli subordinati, solitamente a seconda del tipo di rapporto stabilito con gli interessi di Roma. Si distinguono in tal senso popolazioni \"dediticte\" e \"foederate\". Le prime, sconfitte a seguito di una guerra, ne accettavano la resa e le condizioni imposte dal Senato romano, che si riservava la propriet\u00e0 del territorio e della popolazione; le seconde, in virt\u00f9 di un antico rapporto di alleanza e di pace con Roma, erano considerate come alleate, dovevano quindi fornire aiuto all'esercito e, in cambio della protezione e supervisione politica, avevano diritto all'assistenza militare romana: si trattava in buona sostanza di una federazione con lo stato romano.\nPolitica di annessione provinciale e creazione di un primo sistema \"clientelare\" (III secolo a.C.-II secolo d.C.).\nCon la fine della prima guerra punica, i nuovi territori annessi alla \"res publica\" romana furono organizzati in province romane (la prima nel 241 a.C., la Sicilia). Tale processo si attuava attraverso il generale che li aveva conquistati, per mezzo di una \"lex provinciae\" (\u00ablegge della provincia\u00bb per la \u00ab\"redactio in formam provinciae\"\u00bb o \u00abcostituzione in forma di provincia\u00bb), emanata sulla base dei poteri che gli erano stati delegati con l'elezione alla carica. La legge doveva quindi essere ratificata dal Senato, che poteva inoltre inviare delle commissioni di legati con poteri consultivi. La legge stabiliva la suddivisione in circoscrizioni amministrative (spesso denominate \"conventus\") e il grado di autonomia delle citt\u00e0 gi\u00e0 esistenti. Non sempre tuttavia la legge seguiva immediatamente alla conquista, soprattutto per le province annesse in epoca pi\u00f9 antica.\nLe province erano governate da magistrati appositamente eletti (pretori) o da consoli o pretori di cui veniva prolungata la carica (\"prorogatio imperii\" o \"prolungamento del comando\": proconsoli e propretori), coadiuvati per l'amministrazione militare e civile dei questori e da numerosi altri funzionari (\"cohors praetoria\"). Il governatore esercitava un potere assoluto (\"imperium\") militare, amministrativo, finanziario e giuridico, sia penale che civile. Il comando provinciale era a sua volta posto sotto una visione strategica generale del Senato di Roma e pi\u00f9 tardi dello stesso Imperatore.\nI Romani intuirono che il compito di governare e di civilizzare un gran numero di genti contemporaneamente era pressoch\u00e9 impossibile, e che sarebbe risultato pi\u00f9 semplice un piano di annessione graduale, lasciando l'organizzazione provvisoria affidata a principi nati e cresciuti nel paese d'origine. Nacque quindi la figura dei re clienti, la cui funzione era quella di promuovere lo sviluppo politico ed economico dei loro regni, favorendone la civilizzazione e l'economia. Cos\u00ec, quando i regni raggiungevano un livello di sviluppo accettabile, essi potevano essere incorporati come nuove province o parti di esse. Le condizioni di stato vassallo-cliente erano, dunque, di natura transitoria.\nUn \"re cliente\", riconosciuto dal Senato romano come \"amicus populi Romani\", di solito non era altro che uno strumento del controllo nelle mani della Repubblica, prima e dell'Impero romano, poi. Ci\u00f2 non riguardava solo la politica estera e difensiva, dove al re cliente era affidato il compito di assumersi l'onere di garantire lungo i propri confini la sicurezza contro infiltrazioni e pericoli \"a bassa intensit\u00e0\", ma anche le questioni interne dinastiche, nell'ambito del sistema di sicurezza imperiale. Talvolta si verificarono cos\u00ec gravi disordini in alcuni \"Regni clienti\" da minacciare gli stessi confini delle province adiacenti, tanto che fu necessario intervenire direttamente con le armate romane: come ad esempio durante la rivolta di Tacfarinas in Africa, dove fu necessario inviare una seconda legione, la IX \"Hispana\".\nDifesa di sbarramento (II secolo).\nE poich\u00e9 i Regni o i popoli \"clienti\", poco potevano fare contro i pericoli \"ad alta intensit\u00e0\" (come sostiene Edward Luttwak), come le invasioni su scala provinciale, rallentando semplicemente l'avanzata nemica con le proprie e limitate forze, almeno fino al sopraggiungere dell'alleato romano (in altre parole potevano garantire una certa \"profondit\u00e0 geografica\", ma nulla di pi\u00f9), l'Impero romano decise di modificare la sua strategia generale, costruendo lungo i propri confini un sistema di difesa lineare, presidiato da numerose postazioni militari romane ed in grado di respingere \"da subito\" le invasioni nemiche esterne. Del resto \u00e8 evidente che i danni provocati dagli invasori, prima di essere respinti, potevano essere ingenti, prima dell'intervento diretto romano. Per questi motivi, al fine di ridurre tali rischi al minimo indispensabile, in alcuni casi si ritenne pi\u00f9 opportuno \"inglobare\" gli stessi Regni \"clienti\".\nTale sistema di difesa strategico poteva essere formato da barriere naturali o artificiali. Nel primo caso le barriere, che dividevano il mondo romano dai barbari o dagli altri stati stranieri, potevano essere:\nNel secondo caso erano costruite, in modo artificiale, dal lavoro dell'uomo, con un \"agger\" di terra, una palizzata o un muro in pietra (a partire soprattutto da Adriano), ed un fossato antistante, come nel caso del vallo di Adriano, di Antonino, del \"Porolissensis\" o del \"limes\" germanico-retico. Ogni frontiera era, inoltre, seguita parallelamente per tutta la sua estensione, da una strada presidiata ad intervalli regolari oltre che da fortezze legionarie (\"castra\"), anche da forti (\"castella\") e fortini (\"burgi\") ausiliari, oltre a torrette (\"turris\") e stazioni di avvistamento (\"stationes\").\nDifesa in profondit\u00e0 (fine del II-met\u00e0 del IV secolo).\nSecondo la teoria di Luttwak, l'esercito romano del Principato, faceva affidamento sul fatto di neutralizzare le possibili incursioni barbariche in modo preventivo, prima che potessero raggiungere i confini imperiali. Ci\u00f2 comportava il fatto, non solo di posizionare le unit\u00e0 militari (legioni ed auxilia) lungo i confini, ma anche di stabilire dei \"salienti strategici\", al di l\u00e0 degli stessi, come nel caso degli \"Agri Decumates\" (in Germania Magna) o della stessa Dacia (nell'ambito del bacino dei Carpazi).\nLa risposta ad una minaccia esterna avrebbe comportato un attacco preventivo con manovra \"a tenaglia\" in territorio barbaro, coinvolgendo sia truppe di fanteria sia grandi forze di cavalleria, che convergessero dalle vicine basi di confine; simultaneamente il nemico sarebbe stato attaccato da dietro da altri reparti di cavalleria romana (\"alae\"). Ma questo sistema di difesa preventivo era estremamente vulnerabile quando le forze barbariche erano estremamente numerose, poich\u00e9 la distribuzione dell'esercito romano lungo le sue immense frontiere non poteva che modestamente far fronte a tali minacce. Inoltre, la mancanza di qualsiasi \"riserva strategica\", posta alle spalle dei confini imperiale, determin\u00f2 che grosse concentrazioni barbariche riuscirono a penetrare in profondit\u00e0 nei territori romani, devastandoli pesantemente, prima che dei rinforzi potessero giungere ad intercettarli in modo soddisfacente.\nIl primo grande fallimento della \"difesa avanzata\" fu la grande invasione di Sarmati Iazigi, Quadi e Marcomanni, che vide l'attraversamento del limes danubiano a partire dal 166-167, e che diede inizio alle cosiddette guerre marcomanniche. I barbari riuscirono a penetrare nei territori romani fino ad Aquileia nel nord-est dell'Italia, cacciati solo dopo aspri combattimenti durate alcuni anni. La risposta imperiale non fu di cambiare radicalmente la strategia di \"difesa avanzata\", ma di rafforzarla (con la creazione di due nuove legioni sotto Marco Aurelio, oltre ad un numero imprecisato di forze ausiliarie), ed in parte di evolversi verso la \"difesa in profondit\u00e0\", con la creazione di una \"praetentura\", ovvero di una zona interna all'impero stesso (come fu la \"praetentura Italiae et Alpium\" al tempo delle guerre marcomanniche) affidata ad un comando militare speciale che servisse a prevenire e bloccare eventuali invasioni barbariche \"in profondit\u00e0\". Alle sue dipendenze potevano esserci anche intere legioni.\nSempre secondo Luttwak fu poi con Diocleziano che si cominci\u00f2 ad attuare la cosiddetta \"difesa in profondit\u00e0\". La caratteristica fondamentale di questa nuova strategia, secondo Luttwak, era l'accettazione da parte delle province romane di frontiera, di trasformarsi esse stesse in campo di battaglia contro le minacce barbariche, piuttosto che le terre dei barbari stessi oltre il confine (in \"barbaricum\"). Nell'ambito di questa strategia, le forze di frontiera non avrebbero pertanto tentato di respingere un'incursione di grandi dimensioni. Si sarebbero invece ritirate in roccaforti fortificate ad attendere che le forze di mobili (\"comitatenses\") arrivassero ad intercettare gli invasori. La forza d'invasione, in tal modo, avrebbe trovato una regione costellata di fortificazioni romane, dove non sarebbe stato facile ottenere sufficienti approvvigionamenti. E se i barbari invasori avessero ignorato queste roccaforti romane, avanzando in profondit\u00e0, avrebbero rischiato poi di essere attaccati alle spalle. Se avessero tentato di assediare le fortezze, avrebbero dato alle truppe mobili romane, tempo sufficiente a raggiungerli e combatterli. Nel complesso, l'obiettivo della difesa in profondit\u00e0 era quello di fornire un efficace sistema di difesa ad un costo accettabile, dal momento che questo genere di difesa, richiedeva dispiegamenti di truppe molto pi\u00f9 limitati lungo i confini.\nNuovo sistema clientelare: i \"foederati\" fino ai regni romano-barbarici (met\u00e0 IV secolo-fine V secolo).\nA partire dalla met\u00e0 del IV, e per tutto il V secolo, il nuovo sistema strategico fu impostato sui \"foederati\", popolazioni per lo pi\u00f9 germaniche o sarmatiche, che avevano il diritto di insediarsi nei territori romani, coltivandovi la terra incolta e godendone i propri frutti, a patto che ne difendessero i confini imperiali. Tale trattato lasciava liberi i popoli che stipulavano l'accordo, obbligandoli solo a fornire milizie ausiliarie e a non concludere alleanze con altri popoli. I soldati provenienti dai \"socii\" esteri non facevano parte dei legionari, ma delle forze ausiliare con armi leggere. \nNel 376 i Visigoti chiesero all'Imperatore Valente il permesso di stabilirsi sulla riva sud del Danubio e vennero accettati nell'Impero come \"foederati\". Due anni dopo i Visigoti insorsero e sconfissero i Romani nella Battaglia di Adrianopoli. La grave perdita subita costrinse l'Impero Romano ad affidarsi maggiormente ai \"foederati\".\nLa lealt\u00e0 delle trib\u00f9 e dei loro capi non era assicurata e nel 395 i Visigoti, questa volta sotto la guida di Alarico, insorsero nuovamente. Uno dei pi\u00f9 potenti generali del tardo Impero era di origine Vandala: chiamato Stilicone, nacque da madre romana e padre che apparteneva a una trib\u00f9 di \"foederati\". Nel V secolo la potenza militare romana era quasi completamente basata su unit\u00e0 di \"foederati\". Nel 451 Attila l'Unno venne sconfitto solo con l'aiuto dei \"foederati\" (che comprendevano Visigoti e Alani). I \"foederati\" diedero il colpo di grazia al morente Impero romano d'Occidente nel 476, quando un loro comandante germanico Odoacre depose l'ultimo imperatore romano d'Occidente, Romolo Augusto.\nIl periodo successivo alla deposizione dell'ultimo imperatore romano ed alla fine dell'Impero romano d'Occidente, vide lo stabilizzarsi di nuovi regni, detti latino-germanici o romano-barbarici, che si erano andati formando nelle ex province romane a partire dalle invasioni del V secolo e che, inizialmente, erano stati formalmente dipendenti dall'impero."}
{"id": "3541607", "revid": "525063", "url": "https://it.wikipedia.org/wiki?curid=3541607", "title": "Mare glaciale artico", "text": ""}
{"id": "3541609", "revid": "201640", "url": "https://it.wikipedia.org/wiki?curid=3541609", "title": "Paesi comunisti", "text": ""}
{"id": "3541610", "revid": "287204", "url": "https://it.wikipedia.org/wiki?curid=3541610", "title": "Patrice Bergeron", "text": "Carriera.\nDalla stagione 2003-04 gioca nella National Hockey League con la squadra dei Boston Bruins. Il 15 giugno 2011 \u00e8 diventato il venticinquesimo membro del Triple Gold Club dopo che Boston ha conquistato la Stanley Cup"}
{"id": "3541611", "revid": "122246", "url": "https://it.wikipedia.org/wiki?curid=3541611", "title": "Campionato mondiale per club FIVB 2011 (maschile)", "text": "Il Campionato del Mondo per club FIVB 2011 \u00e8 stata la 7\u00aa edizione del massimo torneo pallavolistico mondiale per club, organizzato come ogni edizione dalla FIVB. Come le due edizioni precedenti, la sede della manifestazione \u00e8 stata la citt\u00e0 di Doha, capitale del Qatar.\nIl torneo \u00e8 iniziato l'8 ottobre 2011 e si \u00e8 concluso il 14 ottobre. Il titolo \u00e8 stato vinto dalla Trentino Volley, che per la terza volta consecutiva si \u00e8 laureata \"Campione del Mondo per club\" e si \u00e8 aggiudicata il premio di 250.000 $.\nFormato.\nIl formato di questa edizione del campionato mondiale per club \u00e8 quello in vigore dall'edizione 2009. Esso prevede la suddivisione delle otto squadre partecipanti in due gironi, A e B; si qualificano per la fase successiva le prime due classificate di ogni girone, che si incroceranno in semifinale (la prima del girone A incontrer\u00e0 la seconda del girone B, e il contrario). Per la prima volta si \u00e8 deciso di adottare il sistema \"italiano\" di assegnazione dei punteggi ai fini della classifica dei gironi: 3 punti per le vittorie 3-0 e 3-1, 2 punti per la vittoria al tie-break, 1 punto per la sconfitta al tie-break e 0 punti per sconfitte 3-0 e 3-1.\nLe squadre qualificatesi terze e quarte nel girone iniziale vengono eliminate, venendo tutte inserite nella classifica finale con il rango di quinte. Le vincitrici delle semifinali si contendono la vittoria finale, mentre le sconfitte si scontrano per la finale 3\u00ba-4\u00ba posto.\nSquadre partecipanti.\nLe wild card sono state assegnate dalla FIVB alle migliori formazioni provenienti dalla CEV, classificatesi dopo i Campioni d'Europa al termine dell'ultima edizione della Champions League. Questa classifica tiene conto del fatto che non possono essere invitate alla manifestazione pi\u00f9 formazioni provenienti dallo stesso Paese: in questa edizione la formazione polacca, quarta al termine della CEV Champions League 2010-2011, prende il posto della Dinamo Mosca, terza nella competizione europea ma con la Russia gi\u00e0 rappresentata dallo Zenit Kazan vice campione continentale.\nFase a gironi.\nIl sorteggio per la definizione dei gironi della prima fase si \u00e8 tenuto il 26 giugno 2011 al \"Grand Regency Hotel\" di Doha.. La fase a gironi ha preso il via l'8 ottobre 2011, e si \u00e8 conclusa il 15 ottobre.\nGirone A.\nRisultati\nClassifica\nGirone B.\nRisultati\nClassifica"}
{"id": "3541612", "revid": "196390", "url": "https://it.wikipedia.org/wiki?curid=3541612", "title": "Economia russa", "text": ""}
{"id": "3541615", "revid": "28592", "url": "https://it.wikipedia.org/wiki?curid=3541615", "title": "Area Euro", "text": ""}
{"id": "3541617", "revid": "1573940", "url": "https://it.wikipedia.org/wiki?curid=3541617", "title": "Wish - Soltanto un desiderio", "text": " \u00e8 un manga del 2005 di Mia Ikumi, pubblicato dalla casa editrice K\u014ddansha sulla rivista \"Nakayoshi\". In Italia, la serie \u00e8 stata pubblicata inizialmente da Play Press, bimestralmente, sul magazine \"Yatta!\" da febbraio a ottobre 2006 e raccolta in un volume unico a dicembre.\nTrama.\nNei quattro capitoli vengono narrate le vicende di altrettante ragazze, ognuna legata alle altre da un filo conduttore: l'angelo dei desideri. Questa figura, rappresentata nei panni di una ragazza vestita alla marinaretta, con mantello e cappello da strega, accompagnata da un gatto nero, \u00e8 molto nota tra le ragazze delle scuole medie: infatti, inviandole una e-mail, si viene richiamati e si pu\u00f2 cos\u00ec esprimere un desiderio qualsiasi, che viene immediatamente realizzato. Non sempre il suo avverarsi porta alla felicit\u00e0 e due delle ragazze lo impareranno a proprie spese.\nWish 1.\nAi Nomoto \u00e8 innamorata di Yamaguchi, un suo compagno di scuola, e le sue migliori amiche, Mai Kato e Rikako Sawaki, decidono di aiutarla affinch\u00e9 il ragazzo le chieda di mettersi con lui. Una notte restano a scuola, perch\u00e9 si dice che, sullo specchio situato sul pianerottolo, appaia l'indirizzo e-mail dell'angelo dei desideri: una volta annotato l'indirizzo, Rikako manda un messaggio all'angelo, che la richiama. La ragazza esprime cos\u00ec il desiderio che Yamaguchi chieda ad Ai di diventare la sua ragazza. La mattina successiva, il desiderio espresso si avvera, ma la felicit\u00e0 di Ai inizia a essere minacciata dalle attenzioni che Yamaguchi riserva a Rikako, finch\u00e9 sente il ragazzo confessare a Rikako di essere innamorato di lei. Ai, gelosa, decide quindi di telefonare all'angelo per esprimere il suo desiderio, ma le sue amiche la fermano, chiedendole di desiderare che i sentimenti di Yamaguchi ritornino ad essere quelli di prima. Ai, in un impeto di rabbia, dice alle due ragazze che vorrebbe che loro sparissero: l'angelo la sente e invia un mostro per mangiare le due ragazze. Grazie all'intervento di Yamaguchi, tutto si risolve per il meglio e le tre ragazze si riappacificano. Si scopre poi che anche Mai \u00e8 innamorata di Yamaguchi e, delusa dal comportamento delle sue amiche, telefona all'angelo per chiedergli di realizzare il suo desiderio.\nWish 2.\nLa quattordicenne Misa Kinoshita si risveglia scoprendo di essere morta, ma non si ricorda come sia successo. Telefona quindi all'angelo dei desideri chiedendogli di riportarla in vita. Il desiderio viene concesso, a patto che lei riesca a baciare, entro la mezzanotte del giorno dopo, il 31 dicembre, il ragazzo che le piace, Saito. Il suo amico Akio, che la incontra per caso, decide di aiutarla. Poco prima del termine stabilito, quando Misa sta per essere baciata da Saito, vede dietro di lui un articolo di giornale che riporta la morte sua e di Akio per annegamento. La ragazza scappa e telefona all'angelo, scoprendo che anche lui ha espresso il desiderio di tornare in vita, purch\u00e9 riesca a baciare, entro la mezzanotte, Misa, di cui \u00e8 innamorato. Accorgendosi di condividere i suoi stessi sentimenti, Misa, mentre scompare, lo bacia, facendolo resuscitare. Poco dopo, lei stessa ritorna in vita, perch\u00e9 il desiderio espresso da Akio era di poter stare sempre con lei, e quindi era necessario che anche Misa riacquistasse un corpo fisico.\nWish 3.\nIngenua e sognatrice, l'aspirante scrittrice Kumi Matsushita sembra meno matura dei suoi quattordici anni. La ragazza \u00e8 innamorata di Kisarazu, un ragazzo che frequenta la sua scuola, ma che non conosce: i loro incontri sono limitati a pochi secondi all'ingresso ed all'uscita da scuola. Kumi confida tutti i suoi desideri, in forma di racconto, a un quaderno ma le sue amiche, scoperto il contenuto, la prendono in giro perch\u00e9 lei aveva usato nomi reali anzich\u00e9 di fantasia. In particolare, Kumi vorrebbe che Kisarazu diventasse piccolo, per poterlo portare a casa sua. Il ragazzo riprenderebbe poi le sue dimensioni normali una volta innamoratosi di lei. L'angelo realizza la sua volont\u00e0: Kumi si ritrova cos\u00ec a dover badare a Kisarazu, tenendolo nascosto e sopportando contemporaneamente i suoi capricci. Una mattina, mentre sta rubando gli appunti delle lezioni dalla classe del ragazzo, per permettergli di stare al passo con il programma, scopre che lui ha una ragazza, che \u00e8 molto preoccupata perch\u00e9 lui non si fa sentire da troppo tempo. Intanto, Kisarazu \u00e8 sempre pi\u00f9 insofferente a quello stile di vita e leggendo il quaderno di Kumi, apprende che ci\u00f2 che gli \u00e8 successo \u00e8 solo colpa della stessa Kumi, e le rinfaccia di essere un'egoista. Inoltre, a scuola Kumi scopre che la fidanzata di Kisarazu ha cominciato a rifiutare il cibo. Allora riconosce che il suo era un desiderio puramente egoistico, che ha causato solo problemi ed implora l'angelo di far tornare Kisarazu come era prima, nonostante egli non sia innamorato di lei. Tornata a casa, Kumi non lo trova e inizia a preoccuparsi, temendo che possa essergli successo qualcosa ma l'indomani a scuola si rassicura, nel vederlo assieme alla sua fidanzata. Pubblica infine la sua storia sul giornale della scuola, facendo pace con Kisarazu.\nWish 4.\nL'angelo assiste allo scambio involontario dei cellulari tra Nana Aizawa e Keigo Wada e decide di vedere cosa succeder\u00e0. Quando Keigo si accorge di avere con s\u00e9 il cellulare sbagliato, telefona al proprio e parla con Nana, che scopre di avere moltissime cose in comune con lui, dal colore al cibo preferito, arrivando quasi a condividerne i pensieri. I due decidono di incontrarsi per scambiarsi di nuovo i cellulari, ma senza rivelarsi i rispettivi nomi, preferendo piuttosto fornirsi degli indizi che facilitino l'individuazione del luogo dove si trovano. Nana non riesce a raggiungere il posto indicatole da Keigo e gli telefona, ma, mentre parlano, la batteria si scarica e la ragazza riesce solo a dirgli che si trova vicino a un graffito che rappresenta un cane. Rendendosi conto che il graffito sul muro \u00e8 un indizio completamente inutile, si reca in vari negozi alla ricerca di una batteria nuova per il cellulare, ma non riesce a trovarla. L'angelo le fa cadere ai piedi un altro cellulare, con il quale potr\u00e0 chiamarlo ed esprimere il desiderio di vedere il misterioso ragazzo, ma Nana decide di non telefonare e ritorna vicino al graffito. Qui trova Keigo che la aspetta e le confessa di aver fatto lui stesso il graffito sul muro, ma nessuno aveva mai capito che si trattava di un cane. Aveva per\u00f2 pensato che, essendo loro due molto simili, forse lei poteva averlo capito. Si restituiscono i cellulari, ma quando lo riaccende Nana si rende conto che le si \u00e8 cancellato il numero di Keigo.\nNonostante questo la ragazza decide di non perdersi d\u2019animo e confida che il destino li faccia incontrare di nuovo prima o poi.\nLe origini di Wish.\n\"Le origini di Wish\" \u00e8 una storia bonus che conclude il volume, con protagoniste le \"Mew Mew\". Si apprende cos\u00ec che \"Wish\" \u00e8 una miniserie in cui Zakuro Fujiwara interpreta l'angelo dei desideri, mentre Ichigo Momomiya \u00e8 il suo gatto nero. Alla fine della storia, il produttore propone a Zakuro di recitare in una serie insieme a un coniglio: in quel momento, Berry Shirayuki starnutisce e si trasforma proprio in un coniglio, ma Mint Aizawa, Lettuce Midorikawa e Pudding Wong decidono che non vogliono che l'amica calchi le scene, mentre Ichigo si chiede perch\u00e9, invece, lei \u00e8 stata costretta."}
{"id": "3541619", "revid": "1543377", "url": "https://it.wikipedia.org/wiki?curid=3541619", "title": "Twister - Una sfida da brivido", "text": "Twister - Una sfida da brivido (titolo originale: \"Ultimate Ride\") \u00e8 un videogioco di ottovolanti sviluppato dalla Disney Imagineering e commercializzato nel 2001.\nModalit\u00e0 di gioco.\nNel videogioco il compito principale \u00e8 quello di costruire degli ottovolanti. Ci sono diverse modalit\u00e0 di gioco \u00e8 quella principale \u00e8 di terminare le missioni prestabilite nella modalit\u00e0 \"Carriera\". Per soddisfare le aspettative di ogni missione bisogna stare attenti a tutte le leggi di gravit\u00e0 che possono influenzare l'ottovolante e il passeggero. Se l'ottovolante \u00e8 completata e sicura allora si pu\u00f2 accedere alla missione seguente oppure vedersi nei panni del passeggero e di farsi un giro sulla propria creazione.\nEsiste anche un'altra modalit\u00e0 detta \"Editor\" dove si pu\u00f2 costruire in totale libert\u00e0 la propria ottovolante, si possono usare tre tipi di ottovolante: legno, acciaio e a cabina sospesa.\nSi possono scegliere inoltre quattro tipi di scenario: paesaggio terrestre, asteroide, caverna e griglia (un enorme cubo assolutamente privo di ostacoli).\nIn questi scenari inoltre si possono aggiungere una miriade di oggetti di ogni tema."}
{"id": "3541621", "revid": "228587", "url": "https://it.wikipedia.org/wiki?curid=3541621", "title": "Cavallo inselvatichito", "text": "Il cavallo inselvatichito (o cavallo selvaggio) \u00e8 un cavallo domestico che vive da poche generazioni allo stato brado e i cui antenati erano cavalli addomesticati.\nIl termine pi\u00f9 esatto, anche se meno comunemente utilizzato, \u00e8 cavallo rinselvatichito o inselvatichito. Il termine \"selvaggio\" \u00e8 utilizzato in sostituzione di \"inselvatichito\", non corrisponde al termine \"selvatico\" che si riferisce esclusivamente a specie mai addomesticate dall'uomo. Di fatto il cavallo selvatico europeo (\"Equus ferus ferus\") oggi \u00e8 estinto.\nL'unica specie di cavallo selvaggio reale non estinta, \"Equus przewalskii\" o Thaki della Mongolia (66 cromosomi contro i 64 di \"Equus caballus\"; d\u00e0 comunque con il cavallo comune una prole fertile) era estinta allo stato libero circa nel 1968 ed \u00e8 stata reintrodotta. Similmente \u00e8 estinto circa nel 1879 il cavallo selvaggio eurasiatico o Tarpan, \"Equus ferus ferus\". Alcuni \"Tarpan\" sono stati di recente reintrodotti in una piccola parte del loro areale originale, ricreando un ecotipo di \"Equus caballus\" simile al Tarpan originale da incroci ottenuti usando il genoma del Konik, razza polacca con influenze del Tarpan ed il cavallo rinselvatichito Sorraia.\nGli esemplari pi\u00f9 noti sono i cavalli selvatici degli Stati Uniti occidentali. Quando nel XV secolo i conquistadores europei introdussero il cavallo nelle Americhe, alcuni esemplari fuggirono o furono abbandonati e sopravvissero adattandosi all'ambiente che presentava condizioni molto simili a quello di origine. Gli esempi pi\u00f9 noti di tale processo selettivo sono i mustang. In Spagna e Portogallo, i cavalli inselvatichiti liberi sono noti come \"sorraia\". \nEsistono anche popolazioni isolate di cavalli inselvatichiti in altri luoghi del pianeta: nell'isola di Sable (al largo delle coste della Nuova Scozia), nella New Forest (nell'Inghilterra meridionale) nell'isola di Assateague (al largo di quelle della Virginia). Si ritiene che alcuni di questi cavalli siano i discendenti di cavalli costretti a nuotare fino a terra durante i naufragi. Altri devono essere stati portati deliberatamente su varie isole dai coloni che li allevarono in libert\u00e0 o li abbandonarono.\nIn Namibia numerosi cavalli vennero liberati dai coloni tedeschi che abbandonarono il territorio allo scoppio della prima guerra mondiale. In Etiopia i kondudo furono avvistati per la prima volta nel 2008 e sono tuttora oggetto di studio.\nSpesso pi\u00f9 gruppi, generalmente composti da quattro a dodici individui, occupano contemporaneamente un territorio, costituendo cos\u00ec quella che viene definita popolazione. Occorre una popolazione di un centinaio di membri almeno per mantenere a lungo diversit\u00e0 genetica in un habitat isolato.\nI cavalli selvaggi vivono in piccoli gruppi guidati da una femmina alfa e composti da altre femmine, puledri ed uno stallone riproduttivo che, occasionalmente, pu\u00f2 tollerare la presenza di altri stalloni pi\u00f9 giovani con gerarchia inferiore.\nLa maggior parte dei cavalli selvaggi o \"rinselvatichiti\" possono essere riaddomesticati se catturati da giovani.\nRazze esistenti.\nAd oggi esistono le seguenti popolazioni di cavalli inselvatichiti:"}
{"id": "3541628", "revid": "212348", "url": "https://it.wikipedia.org/wiki?curid=3541628", "title": "Viaggio intergalattico", "text": ""}
{"id": "3541630", "revid": "991694", "url": "https://it.wikipedia.org/wiki?curid=3541630", "title": "Stati ex-comunisti", "text": ""}
{"id": "3541654", "revid": "287204", "url": "https://it.wikipedia.org/wiki?curid=3541654", "title": "Pirates (film)", "text": ""}
{"id": "3541658", "revid": "2052878", "url": "https://it.wikipedia.org/wiki?curid=3541658", "title": "Cuando toca la campana (colonna sonora)", "text": "Cuando toca la campana \u00e8 un album della serie omonima pubblicato il 15 aprile 2011 dalla Walt Disney Records. Ha raggiunto la posizione 83, nella classifica principale messicana\nTracce.\nLe canzoni nel CD sono 12:"}
{"id": "3541659", "revid": "287204", "url": "https://it.wikipedia.org/wiki?curid=3541659", "title": "Pirates (album)", "text": ""}
{"id": "3541660", "revid": "110157", "url": "https://it.wikipedia.org/wiki?curid=3541660", "title": "Campionato mondiale per club FIVB 2011 (femminile)", "text": "Il campionato mondiale per club FIVB 2011 \u00e8 stata la 5\u00aa edizione del massimo torneo pallavolistico mondiale per club.\nIl torneo ha preso il via l'8 ottobre e si \u00e8 concluso il 14 ottobre; tutti gli incontri si sono disputati all\"'Al-Gharafa Indoor Hall\" di Doha ().\nFormato.\nAlla competizione hanno preso parte, come da regolamento, le squadre 5 vincitrici delle massime competizioni continentali, pi\u00f9 una \"wild card\" decisa dalla federazione internazionale.\nLa formula prevede la suddivisione delle sei squadre partecipanti in due gironi, A e B. Si qualificano per la fase successiva le prime due classificate di ogni girone, che si incroceranno in semifinale (la prima del girone A incontrer\u00e0 la seconda del girone B, e il contrario). Le squadre qualificatesi terze nel girone iniziale saranno eliminate, e verranno entrambe inserite nella classifica finale con il rango di quinte.\nLe vincitrici delle semifinali si sono contese la vittoria finale, mentre le sconfitte si sono scontrate per la finale 3\u00ba-4\u00ba posto.\nTorneo.\nFase a gironi.\nIl sorteggio per la definizione dei gironi della prima fase si \u00e8 tenuto il 26 giugno 2011 al \"Grand Regency Hotel\" di Doha.\nLa fase a gironi ha preso il via l'8 ottobre 2011, e si \u00e8 conclusa il 12 ottobre."}
{"id": "3541664", "revid": "599013", "url": "https://it.wikipedia.org/wiki?curid=3541664", "title": "Bart McGhee", "text": ""}
{"id": "3541666", "revid": "92723", "url": "https://it.wikipedia.org/wiki?curid=3541666", "title": "Arcidiocesi di Amasea", "text": "L'arcidiocesi di Amasea \u00e8 una sede soppressa del patriarcato di Costantinopoli (in greco: \u039c\u03b7\u03c4\u03c1\u03cc\u03c0\u03bf\u03bb\u03b7\u03c2 \u1f08\u03bc\u03b1\u03c3\u03b5\u03af\u03b1\u03c2 ; \"Mitr\u00f3polis Amaseias\") e una sede titolare della Chiesa cattolica (in latino: \"Archidioecesis Amasena seu Amasiensis\").\nStoria.\nAmasea, corrispondente alla citt\u00e0 turca di Amasya, fu la sede metropolitana della provincia romana dell'Elenoponto nel patriarcato di Costantinopoli, attestata a partire dal III secolo.\nAlcune tradizioni greche riconoscono l'antichit\u00e0 della comunit\u00e0 cristiana di Amasea, fondata in et\u00e0 apostolica dallo stesso san Pietro, che dopo aver predicato il vangelo avrebbe nominato il primo vescovo, Nicezio. Un'altra tradizione lega invece l'evangelizzazione della citt\u00e0 all'apostolo sant'Andrea.\nIl Martirologio Romano ricorda alcuni martiri di Amasea: san Teodoro (17 febbraio), le cui reliquie furono traslate a Eucaita, dove un santuario a lui dedicato fu meta di numerosi pellegrinaggi in epoca bizantina; i santi Cleonico e Eutropio (3 marzo), martiri durante la persecuzione dell'imperatore Massimiano; e san Basilio vescovo di Amasea (26 aprile), martire sotto l'imperatore Licinio. Dagli atti del martirio di san Basilio e in base alla testimonianza di Eusebio di Cesarea, suo contemporaneo, si ricava che la citt\u00e0 possedeva diverse chiese o edifici di culto, tra cui la basilica fatta costruire dal vescovo martire e nella quale fu sepolto. Di un'altra basilica, fatta costruire dall'imperatore Anastasio I, \u00e8 stata ritrovata l'iscrizione dedicatoria. Un documento della fine del VI secolo testimonia l'esistenza in citt\u00e0 di almeno quattro monasteri. Tra questi, il pi\u00f9 famoso \u00e8 un monastero le cui origini risalgono alla prima met\u00e0 del V secolo, fondato da Melezio, Uranio e Seleuco; Melezio e Seleuco furono vescovi di Amasea, mentre Uranio divenne vescovo di Ibora.\nDopo il leggendario Nicezio, il primo vescovo storicamente documentato \u00e8 Fedimo che attorno al 240 consacr\u00f2 san Gregorio Taumaturgo vescovo di Neocesarea. Le fonti conciliari attestano la presenza di san Basilio al concilio di Ancira nel 314 e di Eutichiano al concilio di Nicea nel 325.\nLa sede \u00e8 menzionata in tutte le \"Notitiae Episcopatuum\" del patriarcato dal VII secolo fino alla conquista ottomana di Costantinopoli nel XV secolo. Occupa generalmente la 12\u00ba posizione nell'ordine gerarchico delle sedi metropolitane del patriarcato, e le sono assegnate sei diocesi suffraganee: Amiso, Sinope, Ibora, Andrapa, Zaliche (o Leontopoli) e Zela. Alla provincia ecclesiastica apparteneva anche l'arcidiocesi autocefala di Eucaita, assunta al rango di sede metropolitana verso la fine del IX secolo.\nAlla fine del XIV secolo la citt\u00e0 e il territorio di Amasea vennero conquistati dagli Ottomani. Da questo momento, la citt\u00e0 perse d'importanza, anche a causa del diminuire progressivo del numero dei cristiani, che port\u00f2 alla scomparsa delle diocesi suffraganee di Amasea; la sede dei metropoliti venne trasferita a Amisos, l'odierna Samsun, dove venne costruita la nuova cattedrale dedicata alla Santissima Trinit\u00e0, ancora esistente agli inizi del XX secolo.\nPur ridotta di numero la comunit\u00e0 cristiana sopravvisse fino al termine della prima guerra mondiale, come pure la sede metropolitana. Attorno al 1910 la metropolia, su una popolazione di poco maggiore ai 285.000 abitanti, comprendeva 36.700 greco-ortodossi (12,8%), 50.600 armeni (17,7%) e 198.000 mussulmani (69,5%).\nL'ultimo metropolita residente \u00e8 stato Germanos Karavangelis, che il 7 giugno 1921 fu condannato a morte in contumacia dal governo turco e per questo dovette fuggire dalla Turchia. La sede fu \"de facto\" soppressa, come tutte le altre diocesi greco-ortodosse della neonata Turchia, in seguito agli accordi del trattato di Losanna del 1923 che impose obbligatoriamente lo scambio delle popolazioni tra Grecia e Turchia, per cui tutti i cristiani greco-ortodossi che abitavano l'Anatolia dovettero trasferiti in Grecia.\nLa sede titolare.\nDal XVII secolo Amasea \u00e8 annoverata tra le sedi arcivescovili titolari della Chiesa cattolica; la sede \u00e8 vacante dal 14 gennaio 1995. Il suo ultimo titolare \u00e8 stato James Patrick Carroll, vescovo ausiliare di Sydney in Australia.\nCon il breve apostolico \"Ad supremam equidem\" del 15 febbraio 1743, la sede titolare di Amasea fu unita a quella episcopale di Pavia; i vescovi di Pavia ebbero cos\u00ec il titolo di arcivescovi di Amasea con il diritto di portare il pallio. Questa unione dur\u00f2 fino al 1819, quando le sedi furono separate con la bolla \"Paternae charitatis studium\" di papa Pio VII."}
{"id": "3541667", "revid": "547992", "url": "https://it.wikipedia.org/wiki?curid=3541667", "title": "Daniele Goletti", "text": "Carriera.\nMilit\u00f2 per sei stagioni nel Cagliari, scendendo in campo in cinque di esse (di cui tre in Serie A). In seguito venne acquistato dall'ambizioso Taranto con cui ottenne la promozione in Serie B. Dopo una stagione in cadetteria continu\u00f2 la carriera in Serie C2 con Fasano, Trani, Latina e Viterbese. In seguito fu dal 1996 al 2005 preparatore dei portieri di questa societ\u00e0 e dal 2004 ricopre questo ruolo nella Nazionale femminile."}
{"id": "3541668", "revid": "41453097", "url": "https://it.wikipedia.org/wiki?curid=3541668", "title": "Belvedere Spinello", "text": ""}
{"id": "3541670", "revid": "1386670", "url": "https://it.wikipedia.org/wiki?curid=3541670", "title": "Automanetta", "text": "In aeronautica, con il termine automanetta si indica un sistema di controllo della potenza dei motori, dipendente dal pilota automatico, con il compito di gestire la spinta di questi in base ad una velocit\u00e0 impostata dal pilota, per ridurne il carico di lavoro.\nUtilizzo.\nL'automanetta viene utilizzata prevalentemente dai jet commerciali durante molte fasi del volo, anche se, per la maggior parte dei modelli, la scelta di attivare il sistema spetta esclusivamente al pilota.\nIl quadrante dell'automanetta si trova solitamente all'interno del quadrante dell'autopilota, e comprende un display segnante la velocit\u00e0 assegnata, un cursore per regolare questa e un tasto, segnato di solito come ATHR o SPEED, per attivare il sistema.\nQuando l'automanetta \u00e8 attivata, il computer gestisce completamente la potenza erogata dai motori, muovendo fisicamente la leva della manetta.\nMolti sistemi annoverano due modalit\u00e0 di utilizzo: Speed o Thrust; la prima consente di selezionare una velocit\u00e0 da mantenere (superiore alla velocit\u00e0 di stallo), mentre la seconda (indicata solitamente come N1) mantiene una determinata potenza, impostata dall'equipaggio, e viene utilizzata prevalentemente nelle fasi di decollo e salita.\nCon l'avanzare dello sviluppo nel campo dell'avionica sono stati introdotti negli ultimi anni avanzati automatismi atti a migliorare l'integrazione dell'automanetta con i sistemi di pilotaggio dei velivoli e a rendere cos\u00ec per i piloti pi\u00f9 semplice, sicura ed efficiente la gestione del mezzo. Un radicale cambiamento nell'utilizzo di questo sistema si \u00e8 verificato in seguito all'introduzione di sempre pi\u00f9 sofisticati sistemi computerizzati di controllo, tramite i quali \u00e8 possibile gestire accuratamente la spinta dei motori in relazione al piano di volo e alle condizioni ambientali. I mezzi prodotti da Airbus ad esempio prevedono un'assistenza costante al lavoro del conducente da parte dell'automanetta, che interviene spontaneamente durante le varie fasi del volo in modo da massimizzare l'efficienza e ridurre i rischi derivanti dall'errore umano.\nLa maggior parte dei velivoli commerciali (tra cui Boeing e Airbus) possiedono differenti modalit\u00e0 di utilizzo dell'automanetta, in relazione alle differenti fasi del volo: decollo, salita, crociera, discesa, avvicinamento e atterraggio o TO/GA."}
{"id": "3541671", "revid": "1442080", "url": "https://it.wikipedia.org/wiki?curid=3541671", "title": "ATP Buenos Aires 1993 - Doppio", "text": "Il doppio del torneo di tennis ATP Buenos Aires 1993, facente parte dell'ATP Tour, ha avuto come vincitori Tom\u00e1s Carbonell e Carlos Costa che hanno battuto in finale Sergio Casal e Emilio S\u00e1nchez 6-4, 6-4."}
{"id": "3541673", "revid": "767487", "url": "https://it.wikipedia.org/wiki?curid=3541673", "title": "Terrore cieco", "text": "Terrore cieco, (\"See no evil\", conosciuto anche con il titolo americano di \"Blind terror\") \u00e8 un film del 1971 diretto da Richard Fleischer.\nTratto da un soggetto di Brian Clemens, il film \u00e8 uno spaccato della vita inglese dell'inizio degli anni '70: la protagonista \u00e8 immersa (e nello stesso tempo alienata dalla sua cecit\u00e0 permanente) in una societ\u00e0 influenzata dai dogmi della Beat Generation americana e assuefatta alla dilagante violenza d'oltreoceano, in cui le nuove generazioni imitano (o tentano di imitare) i ritmi dei coetanei americani.\nTrama.\nSarah (Mia Farrow) diventa cieca in seguito ad una violenta caduta da cavallo. Dopo aver passato alcune settimane in una clinica, pu\u00f2 finalmente tornare nella villa di campagna degli zii, Betty e George Baxter, che vivono insieme alla loro figlia Sandy, e sperare di poter riprendere la relazione con il suo fidanzato Steve (Eshley) da dove l'avevano lasciata.\nMa la pace nella famiglia non \u00e8 destinata a durare: un misterioso serial killer, infatti, si introduce in villa Baxter uccidendo i suoi inquilini e il giardiniere Barker (Rawlison). Si salva solo Sarah, uscita per una gita a cavallo insieme a Steve. Al suo ritorno, nulla la turba e convive per 24 ore con i cadaveri dei suoi parenti. Una volta scoperta la strage, comincer\u00e0 una corsa contro il tempo per scoprire l'identit\u00e0 dell'assassino, prima che lui trovi lei."}
{"id": "3541683", "revid": "1442080", "url": "https://it.wikipedia.org/wiki?curid=3541683", "title": "European Community Championships 1993 - Doppio", "text": "Il doppio del torneo di tennis European Community Championships 1993, facente parte dell'ATP Tour, ha avuto come vincitori Grant Connell e Patrick Galbraith che hanno battuto in finale Wayne Ferreira e Javier S\u00e1nchez 6-3, 7-6."}
{"id": "3541689", "revid": "838137", "url": "https://it.wikipedia.org/wiki?curid=3541689", "title": "ATP Tour World Championships 1993 - Doppio", "text": "Il doppio dell'ATP Tour World Championships 1993 \u00e8 stato un torneo di tennis facente parte dell'ATP Tour.\nTodd Woodbridge e Mark Woodforde era i detentori del titolo, ma hanno perso in finale 7\u20136(4), 7\u20136(5), 6\u20134 contro Jacco Eltingh e Paul Haarhuis."}
{"id": "3541695", "revid": "1494169", "url": "https://it.wikipedia.org/wiki?curid=3541695", "title": "A Modern Enoch Arden", "text": ""}
{"id": "3541697", "revid": "599013", "url": "https://it.wikipedia.org/wiki?curid=3541697", "title": "Federico Andreotti", "text": ""}
{"id": "3541700", "revid": "1305772", "url": "https://it.wikipedia.org/wiki?curid=3541700", "title": "Angel in Disguise", "text": ""}
{"id": "3541708", "revid": "1442080", "url": "https://it.wikipedia.org/wiki?curid=3541708", "title": "Wellington Classic 1992 - Doppio maschile", "text": "Il doppio maschile del torneo di tennis Wellington Classic 1992, facente parte dell'ATP Tour, ha avuto come vincitori Jared Palmer e Jonathan Stark che hanno battuto in finale Michiel Schapers e Daniel Vacek 6-3, 6-3."}
{"id": "3541716", "revid": "46291", "url": "https://it.wikipedia.org/wiki?curid=3541716", "title": "Nepenthes madagascariensis", "text": "Nepenthes madagascariensis \u00e8 una pianta carnivora della famiglia Nepenthaceae, endemica del Madagascar.\nDescrizione.\n\u00c8 una specie dioica che cresce in forma di cespugli, alti 70\u2013100\u00a0cm.\nGli ascidi, sostenuti dalla parte finale di un viticcio che si sviluppa come un'estensione della nervatura principale della foglia, sono di colore dal giallo al rosso, dotate di un peristoma ampio e un opercolo rossastro quasi circolare.\nDistribuzione e habitat.\n\u00c8 diffusa lungo la costa orientale del Madagascar, dalla penisola di Masoala a nord sino a Tolagnaro a sud.\nPredilige terreni umidi e sabbiosi, a basse altitudini.\nEcologia.\nGli ascidi di \"N. madagascariensis\" sono popolati da una ampia variet\u00e0 di insetti attratti dal colore degli ascidi e dal nettare secreto. Parecchie specie di artropodi compiono il loro ciclo vitale all'interno degli ascidi nutrendosi delle prede cadute in esso; tra di essi le larve di alcune zanzare (\"Uranotaenia\" spp.) e di alcuni ditteri (Chloropidae spp.), alcune specie di acari (\"Creutzeria\" sp.)."}
{"id": "3541717", "revid": "339392", "url": "https://it.wikipedia.org/wiki?curid=3541717", "title": "Uniqlock", "text": ""}
{"id": "3541718", "revid": "729019", "url": "https://it.wikipedia.org/wiki?curid=3541718", "title": "Stazione di Sinalunga", "text": "La stazione di Sinalunga \u00e8 una stazione ferroviaria a servizio dell'omonimo comune delle linee Empoli-Chiusi di RFI e Arezzo-Sinalunga di LFI. Dista dalla stazione di Siena circa 57 km e da quella di Chiusi Chianciano-Terme circa 32 km.\nStoria.\nL'11 settembre 1859, fu inaugurato il nuovo tratto della Empoli-Siena (aperta nel 1849) fra Siena e Sinalunga, cittadina della Val di Chiana, e aperto all'esercizio il 19 settembre dello stesso anno. La nuova stazione di Sinalunga, rimase capolinea fino al 29 ottobre 1860, quando la linea fu prolungata di 7 km fino a Torrita di Siena. Nel 1914, la societ\u00e0 milanese L'Ausiliare ottenne la concessione per la costruzione di una ferrovia tra Sinalunga e Arezzo, che venne inaugurata nel 1930 ed elettrificata. Al 2011, l'impianto risulta impresenziato.\nStrutture e impianti.\nLa stazione \u00e8 composta di un fabbricato viaggiatori e un piccolo scalo merci con piano caricatore e magazzino merci. I binari in uso sono in totale 3, pi\u00f9 altri due per le manovre. Il terzo binario \u00e8 elettrificato poich\u00e9 da esso partono i treni della linea LFI Arezzo-Sinalunga; quelli della linea Empoli-Chiusi, invece, utilizzano i primi due.\nArchitettura.\nIl grande fabbricato viaggiatori \u00e8 un edificio a due piani: in quello inferiore si trovano i vari uffici, la sala d'aspetto e il bar; in quello superiore l'abitazione del capostazione. Le facciate dei quattro lati, coperte con intonaco color crema, sono spoglie di qualsiasi decorazione ed in esse si aprono varie porte e finestre con architrave in stucco dipinto. Esternamente, fra i due piani corre un doppio cornicione in mattoni.\nServizi.\nLa stazione, gestita da Rete Ferroviaria Italiana che la classifica nella categoria \"Silver\", dispone di:\nInterscambi.\nLa stazione permette i seguenti interscambi:"}
{"id": "3541725", "revid": "131358", "url": "https://it.wikipedia.org/wiki?curid=3541725", "title": "M\u014dad\u014dn Kad\u016bregel Beit\u00e1r Yerushal\u00e1yim", "text": ""}
{"id": "3541732", "revid": "767487", "url": "https://it.wikipedia.org/wiki?curid=3541732", "title": "Kravany nad Dunajom", "text": "Kravany nad Dunajom (in ungherese \"Karva\") \u00e8 un comune della Slovacchia facente parte del distretto di Kom\u00e1rno, nella regione di Nitra."}
{"id": "3541741", "revid": "767487", "url": "https://it.wikipedia.org/wiki?curid=3541741", "title": "Lipov\u00e9", "text": "Lipov\u00e9 (in ungherese \"Zseml\u00e9kes\") \u00e8 un comune della Slovacchia facente parte del distretto di Kom\u00e1rno, nella regione di Nitra."}
{"id": "3541742", "revid": "287204", "url": "https://it.wikipedia.org/wiki?curid=3541742", "title": "Lipove", "text": ""}
{"id": "3541743", "revid": "267975", "url": "https://it.wikipedia.org/wiki?curid=3541743", "title": "Arcidiocesi di Neocesarea di Ponto", "text": ""}
{"id": "3541745", "revid": "729019", "url": "https://it.wikipedia.org/wiki?curid=3541745", "title": "Operazione Moonsund", "text": "Operazione Moonsund (anche detta Operazione anfibia Moonsund) era il nome in codice di un assalto anfibio sovietico diretto contro le isole estoni di Hiiumaa, Muhu e Saaremaa, allora occupate dai tedeschi. L'attacco, condotto dai reparti del Fronte di Leningrado del maresciallo Leonid Aleksandrovi\u010d Govorov, fu lanciato il 29 settembre 1944 coinvolgendo la guarnigione tedesca delle isole, comandata dal generale Hans Schirmer, in una dura battaglia. L'operazione si concluse il 24 novembre seguente con la ritirata da Saaremaa dei superstiti della guarnigione tedesca, che lasci\u00f2 il controllo delle isole ai sovietici.\nAntefatti.\nLe grandi isole dell'arcipelago occidentale estone occupavano un'importante posizione strategica, sia perch\u00e9 il loro controllo permetteva di sorvegliare l'accesso al Golfo di Riga ed al Golfo di Finlandia, sia perch\u00e9 dalle basi aeree installate su di esse era possibile raggiungere le principali citt\u00e0 della Germania settentrionale, tra cui la capitale Berlino. Per tali ragioni, l'occupazione delle isole venne contemplata fin dalla prima stesura del piano dell'operazione Barbarossa, l'attacco tedesco all'URSS iniziato il 22 giugno 1941; il 10 settembre 1941 la 61. Infanterie-Division tedesca lanci\u00f2 l'operazione Beowulf, un assalto anfibio contro l'arcipelago partendo dalla terraferma estone ad est: massicciamente appoggiate dalle unit\u00e0 della Luftwaffe e della Kriegsmarine, le truppe tedesche occuparono l'intero arcipelago entro il 22 ottobre seguente, a dispetto dell'ostinata resistenza dei reparti della guarnigione sovietica.\nLe isole rimasero quindi sotto occupazione tedesca fin verso la fine del 1944: il 14 settembre l'Armata Rossa lanci\u00f2 l'offensiva del Baltico, un massiccio attacco contro le posizioni del Gruppo d'armate Nord tedesco nei paesi baltici; numericamente soverchiati, la posizione dei tedeschi in Estonia si fece critica, dopo che anche la principale linea difensiva nei dintorni di Narva era stata sfondata dai sovietici al termine di una lunga battaglia. Il 22 settembre i sovietici presero Tallinn, e le forze tedesche iniziarono l'evacuazione delle restanti posizioni in Estonia; il 24 settembre i tedeschi lasciarono ai sovietici il porto di Haapsalu, una delle ultime posizioni conservate sulla terraferma estone, seguito il giorno successivo anche dalla piccola isola di Vormsi. L'alto comando tedesco si disse quindi favorevole ad estendere l'evacuazione anche al resto delle isole estoni, la cui importanza tattica era venuta meno con la perdita di gran parte degli stati baltici; sebbene in passato la marina tedesca avesse espresso la necessit\u00e0 di mantenere il controllo delle isole, principalmente per impedire alle unit\u00e0 navali sovietiche di lasciare la base di Leningrado e le acque del golfo di Finlandia, l'uscita di scena della Finlandia, arresasi ai sovietici il 19 settembre seguente, rendeva ora questa richiesta inutile, ed anche il comando della Kriegsmarine si espresse per l'evacuazione. Chi invece si oppose fu Adolf Hitler, contrario per principio a qualsiasi ritirata e fermamente convinto che il possesso delle isole sarebbe stato necessario in vista di una futura riconquista degli stati baltici: il \"F\u00fchrer\" ordin\u00f2 pertanto di interrompere l'evacuazione dell'arcipelago ed anzi di rafforzarne la guarnigione, proclamando le isole \"Festung Estland\" (\"Fortezza Estonia\").\nIl compito di catturare le isole fu affidato al Fronte di Leningrado del maresciallo Govorov, il quale destin\u00f2 all'operazione l'8\u00aa Armata sovietica del generale Filip Nikanorovich Starikov, formata dall'8\u00ba Corpo fucilieri estone (composto, appunto, sia da volontari comunisti estoni che da truppe reclutate in Estonia dopo la sua riconquista) e dal 109\u00ba Corpo fucilieri sovietico. Il trasporto della forza d'invasione sarebbe stato garantito dalle unit\u00e0 leggere della Flotta del Baltico dell'ammiraglio Vladimir Tribuc, che incaric\u00f2 dell'operazione il contrammiraglio I. G. Svyatov: fu deciso che la prima ondata avrebbe raggiunto la zona di sbarco a bordo di un gran numero di autocarri anfibi DUKW (ottenuti dagli Stati Uniti sulla base del \"Lend-Lease\"), mentre le successive ondate ed i rifornimenti sarebbero stati portati da dragamine e motozattere; un certo numero di queste unit\u00e0 leggere fu fornito dai finlandesi, i quali misero a disposizione dei sovietici anche un piccolo distaccamento logistico. Come nome dell'assalto fu scelto \"operazione Moonsund\", dal nome del braccio di mare che separava le isole dalla terraferma.\nLa guarnigione tedesca delle isole consisteva inizialmente nella sola 23. Infanterie-Division del generale Hans Schirmer, supportata da un certo numero di unit\u00e0 autonome di artiglieria e genieri; il grosso delle truppe era concentrato su Muhu e Saaremaa, con solo poche unit\u00e0 a guardia di Hiiumaa. Nel corso della battaglia, sarebbero giunte in rinforzo alle truppe di Schirmer anche la 218. Infanterie-Division e la 12. Luftwaffen-Feld-Division\nL'operazione.\nL'operazione scatt\u00f2 la mattina del 29 settembre 1944, quando la prima ondata sovietica a bordo dei DUKW lasci\u00f2 il porto di Haapsalu per prendere terra sull'isola di Muhu, nei pressi del villaggio di Kuivastu. Le truppe sovietiche stabilirono rapidamente una solida testa di ponte, ed i tedeschi iniziarono quasi subito a ritirarsi verso Saaremaa; per il 1\u00ba ottobre gli ultimi reparti tedeschi abbandonarono Muhu, facendo saltare dietro di s\u00e9 la strada rialzata che collegava l'isola a Saaremaa. Il giorno seguente altri reparti sovietici presero terra sulla costa orientale Hiiumaa, ed anche qui la guarnigione tedesca mise in atto azioni ritardanti mentre il grosso ripiegava su Saaremaa; per il pomeriggio del 3 ottobre l'isola era ormai in mano ai sovietici, che catturarono anche circa 300 tedeschi.\nIl 5 ottobre inizi\u00f2 l'attacco a Saaremaa, su cui i tedeschi avevano concentrato tutte le forze disponibili: provenendo dalla terraferma a bordo dei veicoli anfibi, le forze sovietiche presero terra nel nord dell'isola tra i villaggi di Jaani e Keskvere, infrangendo la prima linea di resistenza tedesca; poco dopo, le truppe del Corpo fucilieri estone ripararono la strada rialzata ed avanzarano da Muhu, costringendo i tedeschi a ripiegare verso ovest. Dopo aver respinto un certo numero di contrattacchi, le truppe sovietiche presero Kuressaare, citt\u00e0 e porto principale dell'isola, il 7 ottobre, mentre i tedeschi iniziavano il ripiegamento verso la loro ultima linea di difesa sulla penisola di Sorbe; i sovietici tentarono di ostacolare questo ripiegamento ma, nel corso di un confuso scontro nella notte tra l'8 ed il 9 ottobre nei pressi del villaggio di Tehumardi, i tedeschi furono in grado di sganciarsi, sebbene al prezzo di diverse perdite.\nLa penisola di Sorbe costituiva una solida posizione difensiva, visto che era collegata al resto dell'isola da un istmo largo appena 2 km; i tedeschi costruirono quattro linee difensive per chiudere l'accesso alla penisola, con bunker e trincee, mentre gli stretti spazi limitavano la capacit\u00e0 di manovra dei pi\u00f9 numerosi reparti sovietici. I primi assalti frontali dei sovietici, condotti tra il 10 ed il 14 ottobre, furono respinti, mentre un tentativo di sbarcare alle spalle della linea tedesca si concluse con una sanguinosa sconfitta; dopo aver ricevuto rinforzi sotto forma del 30\u00ba Corpo fucilieri della Guardia e di un maggior numero di unit\u00e0 d'artiglieria pesante, i sovietici rinnovarono i loro assalti sull'istmo alla met\u00e0 di novembre, riuscendo ad aprire una breccia nelle difese tedesche il 18 novembre.\nCon la sua situazione ormai compromessa, la guarnigione tedesca chiese il permesso di evacuare la penisola, richiesta che fu infine autorizzata dal generale Ferdinand Sch\u00f6rner, nuovo comandante del Gruppo d'armate Nord; nella notte del 23 novembre la \"Kriegsmarine\" lanci\u00f2 l'operazione \"Delphin\", evacuando a Ventspils i resti della guarnigione (circa il 25% della forza originaria) sotto la protezione degli incrociatori \"Admiral Scheer\" e \"Prinz Eugen\". Le ultime forze tedesche abbandonarono Saaremaa alle 6:15 del 24 novembre, lasciando l'isola in mano ai sovietici."}
{"id": "3541747", "revid": "1305772", "url": "https://it.wikipedia.org/wiki?curid=3541747", "title": "Hide (disambigua)", "text": ""}
{"id": "3541749", "revid": "1305772", "url": "https://it.wikipedia.org/wiki?curid=3541749", "title": "The Keeper", "text": ""}
{"id": "3541751", "revid": "1305772", "url": "https://it.wikipedia.org/wiki?curid=3541751", "title": "Hyparschale", "text": "La Hyparschale \u00e8 una sala polifunzionale situata nel Rotehornpark di Magdeburgo, in Germania. Progettata dall'ingegnere Ulrich M\u00fcther, \u00e8 dal 1990 protetta con vincolo monumentale.\nCaratteristiche dell'edificio.\nElemento caratterizzante l'edificio \u00e8 la struttura di copertura a Paraboloide iperbolico in calcestruzzo armato che si espande per una superficie quadrata di 48\u00a0\u00d7\u00a048 metri, realizzata tramite la cosiddetta tecnica del calcestruzzo proiettato.\nIl carico delle quattro falde di copertura viene scaricato a terra tramite quattro elementi di scarico a V, di modo tale che la superficie esterna di delimitazione dello spazio sia quasi completamente in vetro e priva di elementi di sostegno o pilastri intermedi. I critici di architettura hanno definito questa costruzione come una \"filigrana\", leggera e senza peso.\nElementi progettuali di riferimento per la realizzazione dell'Hyparscale furono la Gro\u00dfgastst\u00e4tte Ahornblatt di Berlino Est - la cosiddetta \"Foglia d'acero\" - e il ristorante panoramico \"Ostseeperle\" di Glowe, sull'isola di R\u00fcgen. Stesso principio verr\u00e0 inoltre applicato nel 1972 per il \"Gastst\u00e4tte Panorama\" di Schwerin.\nNel corso degli anni l'edificio \u00e8 stato abbandonato e dal 1997 \u00e8 chiuso per motivi di sicurezza; studi hanno previsto la necessit\u00e0 di due milioni di euro di spesa per il restauro della copertura. Durante il 2008, visto l'esito di ben due perizie di parere contrario alla demolizione di quello che \u00e8 comunque stato un importante simbolo architettonico del secondo dopoguerra tedesco, la municipalit\u00e0 ha contattato 150 possibili investitori, inserendo nel bilancio importanti fondi per il restauro dell'opera al fine di renderne pi\u00f9 appetibile l'acquisto."}
{"id": "3541753", "revid": "287204", "url": "https://it.wikipedia.org/wiki?curid=3541753", "title": "Marcelov\u00e1", "text": "Marcelov\u00e1 (in ungherese \"Marcelh\u00e1za\") \u00e8 un comune della Slovacchia facente parte del distretto di Kom\u00e1rno, nella regione di Nitra."}
{"id": "3541754", "revid": "287204", "url": "https://it.wikipedia.org/wiki?curid=3541754", "title": "Marcelova", "text": ""}
{"id": "3541756", "revid": "287204", "url": "https://it.wikipedia.org/wiki?curid=3541756", "title": "Travis Pita Sinapati", "text": "Carriera.\n\u00c8 stato in Nazionale dal 2001 al 2007, e con essa ha collezionato 13 presenze. Era titolare durante Australia-Samoa Americane 31-0.\nDal 2016 allena l'Utulei Youth, mentre dal 2017 \u00e8 anche vice di Tunoa Lui sulla panchina della nazionale samoana americana."}
{"id": "3541760", "revid": "767487", "url": "https://it.wikipedia.org/wiki?curid=3541760", "title": "Martovce", "text": "Martovce (in ungherese \"Martos\") \u00e8 un comune della Slovacchia facente parte del distretto di Kom\u00e1rno, nella regione di Nitra."}
{"id": "3541764", "revid": "36426", "url": "https://it.wikipedia.org/wiki?curid=3541764", "title": "Chiesa di Santo Stefano (Calcinaia)", "text": ""}
{"id": "3541766", "revid": "1305772", "url": "https://it.wikipedia.org/wiki?curid=3541766", "title": "L'intrigo", "text": ""}
{"id": "3541767", "revid": "1543377", "url": "https://it.wikipedia.org/wiki?curid=3541767", "title": "I vinti non dimenticano", "text": "I vinti non dimenticano \u00e8 un saggio storico di Giampaolo Pansa, pubblicato nell'ottobre 2010 dalla casa editrice Rizzoli.\nAppartiene al \"ciclo dei vinti\", cio\u00e8 una serie libri dell'autore sulle violenze compiute da partigiani durante e dopo la Seconda guerra mondiale.\nStruttura centrale del libro.\nIl libro \u00e8 l'ultimo lavoro di Pansa sulle vicende della seconda guerra mondiale in Italia e sulla retorica della Resistenza. In esso egli narra fatti storici e testimonianze personali dei crimini che sono stati perpetrati a danno dei fascisti e della popolazione civile dalla parte violenta dei membri della Resistenza. In particolare, Pansa esprime la tesi che tale frangia facesse capo ad uno solo dei partiti membri del Comitato di Liberazione Nazionale, ossia il Partito Comunista Italiano. Le violenze commesse dai partigiani comunisti facevano parte della strategia della tensione che il PCI inaugur\u00f2 subito dopo l'8 settembre 1943. Secondo Pansa l'obiettivo dei vertici del PCI non era la costruzione di una nuova democrazia italiana postfascista, ma piuttosto creare in Italia una dittatura comunista che avrebbe fatto del paese uno stato satellite dell'URSS, come avvenne per molti stati dell'Europa dell'est dopo la fine della guerra.\nQuesta tesi \u00e8 la spina dorsale dell'intero libro, e serve a spiegare tutte le violenze ordinate dai vertici del partito comunista verso non solo i nazifascisti, ma anche le loro famiglie (numerosi sono i casi di donne fasciste o presunte tali torturate, violentate o uccise) e addirittura i partigiani facenti parte di altri partiti (la Democrazia Cristiana e il Partito Socialista Italiano in primis) in quanto dopo la Liberazione sarebbero stati un ostacolo alla costruzione della dittatura del proletariato.\nIl libro non \u00e8 scritto con la struttura di un saggio, tende invece a descrivere in maniera accurata le storie delle persone che sono state \"condannate dagli storici al silenzio\", e a volte dagli stessi partigiani autori della violenze, con minacce fisiche e verbali, molte volte rimasti impuniti. In questo modo il lettore \u00e8 spinto a comprendere i sentimenti delle persone che, nonostante fossero vittime, sono state costrette a non rivelare la loro sofferenza al mondo esterno.\nNon sono trascurate nemmeno le vicende che hanno visto coinvolti gli alleati, come i numerosi morti a causa dei loro bombardamenti sulle citt\u00e0 italiane, o gli stupri nelle campagne toscane da parte delle truppe marocchine all'ordine dell'esercito francese."}
{"id": "3541768", "revid": "538800", "url": "https://it.wikipedia.org/wiki?curid=3541768", "title": "Buco nero di Calcutta", "text": ""}
{"id": "3541770", "revid": "767487", "url": "https://it.wikipedia.org/wiki?curid=3541770", "title": "Mo\u010da", "text": "Mo\u010da (in ungherese \"Dunamocs\") \u00e8 un comune della Slovacchia facente parte del distretto di Kom\u00e1rno, nella regione di Nitra."}
{"id": "3541771", "revid": "1498232", "url": "https://it.wikipedia.org/wiki?curid=3541771", "title": "Ronnie Jones", "text": " \u00c8 considerato uno dei cantanti pi\u00f9 originali e versatili della scena musicale europea.\nBiografia.\nScoperto dal talent scout Alexis Korner negli anni sessanta , \u00e8 giunto al successo in Italia con la canzone \"Rock Your Baby\" e successivamente, grazie alla sua versatilit\u00e0, come attore di teatro facendo parte con Renato Zero, Teo Teocoli, Glen White e Loredana Bert\u00e8 del cast del musical \"Hair\".\nRonnie \u00e8 nato a Springfield nel Massachusetts il 14 settembre 1937 e, dopo il diploma di scuola media superiore, ha girato il mondo grazie agli USAF (United States Air Force) giungendo in Inghilterra dove ha inizio la sua storia musicale. Alexis Korner ha fatto conoscere Ronnie al giovane manager Ronan O' Rahilly (fondatore di \"Radio Caroline\").\nIn quel periodo Alexis, che cre\u00f2 i \"Blues Incorporated\" di cui facevano parte Cyril Davis, Johnny Parker, Jack Bruce e un giovane batterista di nome Ginger Baker, alternava vari cantanti nella sua band: Rod Stewart, Long John Baldry, un giovanissimo Mick Jagger che ha poi proseguito con i suoi Stones e Ronnie che per la prima volta nella sua vita incide \"The Night Time Is The Right Time\" di Ray Charles e \"Drifters' Money Honey\".\nDopo il servizio militare, Ronnie torna in Inghilterra dove si unisce a Mick Eves e a John McLaughlin per formare i \"Nightimers\" che hanno resistito sei o sette mesi soltanto.\nLa band successiva \u00e8 stata quella dei \"Blue Jays\" con Roger Dean (autore di cover per \"YES\" e \"Osibisa\"). Questa band \u00e8 rimasta unita abbastanza per farsi conoscere in Francia e Germania.\nDopo lo scioglimento del gruppo Ronnie incontra Chester Simon (bassista dei \"Q Set\" con Tony O' Malley, noto come \"KOKOMO\"). La band prese il nome di un club giamaicano di Paddington, dai ritmi ska e reggae, chiamato Q Club.\nLa band fece diversi tour in Francia e in Italia. Durante uno degli ultimi tour in Italia, durato 3 mesi, la nostalgia di casa port\u00f2 la band a sciogliersi.\nJones non sapendo cosa fare senza musica e senza un lavoro decide di fare l'audizione per la parte di \"Hud\" nella Rock Opera \"Hair\" e la ottiene. Nel 1970 con lo stesso cast di \"Hair\" fa parte dello lo spettacolo teatrale \"Orfeo 9\" di Tito Schipa Jr., diventato poi nel 1973 un film televisivo. Questa situazione dur\u00f2 circa 10 mesi, ma alla fine non ci furono altri musical n\u00e9 altre possibilit\u00e0 per cantare, ad eccezione della partecipazione come voce solista e autore del testo nel brano \"Funky Bump\", contenuto nell'album \"1st Round\" di Pino Presti e pubblicato anche come singolo (Atlantic Records, 1976).\nDopo un contratto in un club come DJ. si ritrova a lavorare per radio RAI con Renzo Arbore e Gianni Boncompagni, \"Radio 105, 101, RTL e 105 Classics\" e subito dopo in televisione su Canale 5 con la trasmissione \"Pop Corn\" (insieme ad Augusto Martelli) e a \"Buona Domenica\" con Maurizio Costanzo (come DJ showman).\nArrivano gli anni ottanta, quando la disco music \u00e8 ai massimi livelli.\nIn quegli anni incide quattro album con Jurgen Korduletsch (di cui uno con Claudja Barry) grazie ai quali \u00e8 entrato nelle classifiche di tutto il mondo.\nIn Canada ha raggiunto il primo posto nelle chart con il singolo \"Soulsister\". Gli album sono: \"Looking For action\", \"Me And Myself\", \"Fox On The Run\" e \"Games\" che comprende \"Video Games\", sigla del programma televisivo \"Pop Corn\". Nel 1980 partecipa alla diciassettesima edizione del Festivalbar con la canzone \"Let's do it again\".\nNel periodo che va dagli anni ottanta ad oggi, \u00e8 entrato a far parte di tre diverse band. La prima \"Blues After Dark\", la seconda \"Seven40\", con cui nel 1998 ha inciso l'album \"The Man\", ed infine \"The Soul Syndicate\".\nIn qualit\u00e0 di compositore ha scritto pi\u00f9 di 200 canzoni. Ronnie \u00e8 solito affermare che ne ha vendute solo un paio: una con Zucchero Fornaciari, ossia \"Bambino Io Bambino Tu\" (Fornaciari, Jones, Mamolti). L'altra \u00e8 \"Let's All Dance\" per la \"Band Of Jocks\", ma ce ne sono altre come \"Me And Myself\", \"The Man\", \"I Wanna Make A Wow\" e \"Welcome To The Party\". Ha poi scritto \"Corinna's Blues in G\" ed infine \"Wake Up Teggae\" per la pubblicit\u00e0 della Fiat Dobl\u00f2 che divenne un successo in Germania e in tutta Europa (composta da Flavio Ibba \"mago\" musicista per la pubblicit\u00e0).\nNel 2008 realizza il cd \"Again\", prodotto da Emilio Foglio e \"Nicolosi Productions\" ed al quale hanno partecipato artisti di livello internazionale come Steve Lukather (\"Toto\"), Bill Evans e Billy Cobham.\nRonnie Jones continua con le esibizioni live e tra le sue collaborazioni spiccano i \"Gospel Times\", il coro creato da Joyce E. Yuille. In seguito realizza il progetto \"Ray Charles Memories\" in cui interpreta pi\u00f9 di venti successi del grande artista accompagnato da una Big Band composta da quasi 20 elementi.\nNel 2011 esce il suo nuovo cd \"Bang!\" prodotto da Emilio Foglio per \"Melunera Records\" e suonato interamente dalla sua band \"The Soul Syndicate\" che lo accompagna in tutti i concerti.\nCollabora come autore e cantante nel disco di Ivana Spagna \"Four\" uscito a gennaio 2012.\nCuriosit\u00e0.\nNella puntata di \"Almost true\" relativa agli omicidi di Tupac Shakur e Notorious B.I.G. Ronnie Jones viene presentato come il detective in pensione Leonard Jefferson.\nIl 5 febbraio 2014, a Milano, presso la Sala Pirelli, sotto il Patronato della Regione Lombardia, viene insignito del riconoscimento di Socio Onorario di \"Senza Veli Sulla Lingua\", la no-profit internazionale che opera in tutto il mondo per l'abbattimento delle discriminazioni- soprattutto al femminile ma non solo- culturali, etniche e in particolar modo religiose. Carica che ricopre insieme (fra gli altri) a Nino Benvenuti, Massimo Di Cataldo, Cesare Guidetti, l'avv. Daria Pesce, Mario Furlan, il prof. Alessandro Frigiola, Don Antonio Mazzi, l'avv. Manuela Olivieri Mennea, Lucio Presta, Marco Strano, Marcos Vinicius.\nDal 2015 \u00e8 testimonial ufficiale dei City Angels.\nNel 2017 compare nella trasmissione Quattro matrimoni in Italia come cantante al ricevimento di una delle spose, in una location sul lago di Como.\nIl 13 giugno 2019 ammette nel programma All Together Now di Michelle Hunziker di aver cantato per la prima volta la canzone disco inferno in diretta tv"}
{"id": "3541776", "revid": "767487", "url": "https://it.wikipedia.org/wiki?curid=3541776", "title": "Letea", "text": "Letea \u00e8 un villaggio nel distretto di Tulcea, nella parte orientale della zona del Delta del Danubio, 23\u00a0km a nord-ovest di Sulina. Appartiene al comune amministrativo C.A. Rosetti. Al censimento del 2002 aveva una popolazione di 404 abitanti."}
{"id": "3541777", "revid": "767487", "url": "https://it.wikipedia.org/wiki?curid=3541777", "title": "Modrany", "text": "Modrany (in ungherese \"Madar\") \u00e8 un comune della Slovacchia facente parte del distretto di Kom\u00e1rno, nella regione di Nitra."}
{"id": "3541783", "revid": "91241935", "url": "https://it.wikipedia.org/wiki?curid=3541783", "title": "CUTGANA", "text": "Il Centro Universitario per la Tutela e la Gestione degli Ambienti Naturali e degli Agroecosistemi (identificato dall'acronimo CUTGANA) \u00e8 un centro di ricerca multidisciplinare dell'Universit\u00e0 degli Studi di Catania, istituito con decreto regionale 5075/1996, che promuove, coordina e realizza, anche in collaborazione con i dipartimenti dell'ateneo e con altre istituzioni scientifiche nazionali ed internazionali ed enti pubblici e privati, ricerche e studi in materia di tutela, gestione e valorizzazione delle risorse ambientali e degli ecosistemi naturali e agrari. La Regione Siciliana ha riconosciuto al CUTGANA la gestione di sette tra aree protette e riserve naturali.\nIl Cutgana \u00e8 diretto dal prof. Giovanni Signorello.\nAttivit\u00e0.\nIl Cutgana promuove e organizza workshop, convegni, stage e altri progetti formativi su tematiche ambientali in favore degli studenti e anche di professionisti e tecnici di enti pubblici e privati e svolge iniziative finalizzate a sviluppare e diffondere nella societ\u00e0 una maggiore consapevolezza, informazione, educazione e partecipazione ambientale. Il centro universitario gestisce sette riserve naturali della Regione Siciliana (RNI Complesso Immacolatelle e Micio Conti di San Gregorio di Catania, RNI Isola Lachea e Faraglioni dei Ciclopi di Aci Trezza, RNI Complesso speleologico Villasmundo-S.Alfio di Melilli, RNI Grotta Monello di Siracusa, RNI Grotta Palombara di Melilli, RNO Isola Bella di Taormina, RNO Vallone di Piano della Corte di Agira) e l'Area marina protetta Isole Ciclopi di Aci Trezza del Ministero dell'Ambiente, della Tutela del Territorio e del Mare in cui vengono anche sperimentati e realizzati innovativi modelli di gestione e promosse nuove forme di eco-turismo responsabile.\nIl Cutgana \u00e8 stato autorizzato dal Ministero dello Sviluppo economico a svolgere corsi di formazione per la certificazione energetica degli edifici ai sensi del decreto del Presidente della Repubblica numero 75 del 16 aprile 2013.\nNell'ambito della politica di promozione dell'efficienza energetica, il Governo - con il Decreto del Presidente della Repubblica 16 aprile 2013, n. 75 (modificato con il decreto legge 145/2013 - \"Destinazione Italia\", convertito con la legge 9/2014), e con il decreto legge n. 63 del 2013 (convertito con la legge n. 90 del 2013) - ha recentemente rafforzato questo strumento prevedendo che i corsi di formazione per i certificatori energetici degli edifici possano essere svolti a livello nazionale da Universit\u00e0, Organismi ed enti di ricerca, Consigli, ordini e collegi professionali.\nI corsi sono autorizzati dal Ministero dello sviluppo economico, d'intesa con i Ministeri dell'Ambiente e delle Infrastrutture.\nRiserve.\nIl Cutgana tutela diversi ambienti naturali in molteplici province siciliane.\nLa Riserva naturale integrale \"Isola Lachea e Faraglioni dei Ciclopi\", pertinente al comune di Acicastello (CT) affidata in gestione al centro nel 1998, preserva l'isola Lachea e il piccolo arcipelago delle Isole Ciclopi con il loro patrimonio paesaggistico, storico, culturale, e anche faunistico e vegetazionale, terrestre quanto marino, tra cui specie biologiche endemiche dell'isola.\nLa R.N.I. \"Complesso Immacolatelle e Micio Conti\" ricade nei comuni di San Gregorio di Catania e di Acicastello, istituita con il Decreto n. 617 del 4 novembre 1998 dell'Assessorato per il Territorio e l'Ambiente della Regione Siciliana, ai sensi della legge regionale n. 14/88, e gestita dal centro.\nLa R.N.I. \"Complesso Speleologico Villasmundo-S. Alfio\", presso Melilli (SR), istituita nel 1998 e affidata in gestione al centro, ha natura paesaggistico-naturale e didattico-culturale, tutelando una complessa rete di grotte carsiche e nel contempo i diversi habitat dell'ambiente epigeo, nonch\u00e9 le testimonianze di attivit\u00e0 antropiche della tradizione agricolo-pastorale degli Iblei.\nLa R.N.I. \"Grotta Palombara\" di Melilli \u00e8 stata istituita nel 1998 dall'Assessorato per il Territorio e l'Ambiente della Regione Siciliana allo scopo di tutelare una delle pi\u00f9 importanti grotte carsiche della Sicilia orientale per il suo \"sviluppo sotterraneo e la complessit\u00e0 dei sistemi di cavit\u00e0 con una fauna cavernicola variata che comprende un'importante componente guanobia\" e affidata al Cutgana.\nLa R.N.I. \"Grotta Monello\" presso Siracusa \u00e8 stata dichiarata Riserva Naturale Integrale con decreto n. 615 del 4/11/1998 dell'Assessorato Territorio e Ambiente della Regione Siciliana e affidata in gestione al centro per tutelare l'eccezionale sviluppo di stalattiti e stalagmiti e la ricca fauna cavernicola con importanti endemismi troglobi appartenenti a Isopodi e Diplopodi.\nLa R.N.O. \"Vallone di Piano della Corte\", nel territorio di Agira (EN), istituita nel luglio del 2000 e affidata in gestione al centro per tutelare una variet\u00e0 di aspetti paesaggistici di grande valenza naturalistica e didattico-culturale.\nLa R.N.O. \"Isola Bella\", istituita nel 1998, \u00e8 stata affidata al Cutgana nel 2011 per le numerose emergenze naturalistiche presenti al suo interno, , nonch\u00e9 per il forte ed insostituibile ruolo di isola di naturalit\u00e0 in un contesto fortemente antropizzato. Per la sua collocazione l'Isola Bella e l'ambiente marino che la circonda rivestono il ruolo nevralgico di corridoio ecologico nel comprensorio taorminese.\nL'Area marina protetta \"Isole Ciclopi\", nel comune di Acicastello e prima A.M.P. siciliana, \u00e8 stata ridefinita nel 2004 con Decreto Ministeriale e gestita dal centro per tutelare la fauna e la flora marine nell'area relativa all'arcipelago delle Ciclopi. Per la gestione e la divulgazione della conoscenza delle forme di vita presenti nell'area sono previste anche visite mediante battello a fondale trasparente.\nMusei e strutture didattiche.\nIl Cutgana gestisce diverse strutture didattico-culturali di interesse scientifico, biologico, etno-antropologico. Sull'Isola Lachea gestisce il Museo della Stazione di Biologia marittima che ospita una vasta collezione di fauna marina e terrestre, di avifauna e un erbario oltre a una collezione di formazioni geologiche, mineralogiche e reperti archeologici; ad Agira, all'interno del Palazzo Giunta (in via Diodorea 31), \u00e8 allestito il Museo naturalistico-ambientale \"Diodoro Siculo\" col patrocinio di Universit\u00e0 di Catania e Comune di Agira in cui \u00e8 possibile scoprire e visitare numerosi e pregevoli materiali scientifici provenienti dal territorio degli Erei e soprattutto della Riserva; il Laboratorio naturalistico-ambientale \"Natura e Scienza\" (via Valdisavoia 5, Catania), un esperimentario dove si mette in relazione il gioco con il mondo della fisica, consentendo al visitatore di interagire con giocattoli e oggetti di uso comune che vengono utilizzati per spiegare fenomeni e leggi fisiche; il Museo del Carsismo Ibleo (Contrada Perciata a Siracusa) in cui sono custodite rocce e minerali dell\u2019area iblea."}
{"id": "3541786", "revid": "1442080", "url": "https://it.wikipedia.org/wiki?curid=3541786", "title": "Australian Men's Hardcourt Championships 1992 - Doppio", "text": "Il doppio del torneo di tennis Australian Men's Hardcourt Championships 1992, facente parte dell'ATP Tour, ha avuto come vincitori Goran Ivani\u0161evi\u0107 e Marc Rosset che hanno battuto in finale Mark Kratzmann e Jason Stoltenberg 7-6, 7-6."}
{"id": "3541788", "revid": "2091899", "url": "https://it.wikipedia.org/wiki?curid=3541788", "title": "Spedale della Santissima Trinit\u00e0 dei Calzolai", "text": "Lo Spedale della Santissima Trinit\u00e0 dei Calzolai si trovava a Firenze, in via dei Lavatoi 3.\nStoria.\nLo \"spedale\", nato come ricovero per i pellegrini e per i ceti pi\u00f9 bisognosi, era patronato dall'Arte dei Calzolai, con dedica alla Trinit\u00e0, probabilmente in seguito alla diffusione del culto di Dio uno e trino voluto da papa Giovanni XXII, che ne fiss\u00f2 la festivit\u00e0 la prima domenica dopo Pentecoste, dal 1331. Struttura di modeste dimensioni, dovette essere fondato poco dopo quell'anno da Banco di ser Puccio, e comunque entro il 1342, quando nel testamento del pievano di Santo Stefano a Calcinaia, Pietro, fratello di Banco, indicava la struttura caritativa come destinataria della sua eredit\u00e0. Gli appartenenti alla corporazione dei Calzolai, al pari di quelli di analoghe istituzioni fiorentine, vi prestavano sostegno sia economico che pratico.\nLe notizie sullo spedale sono molto scarse e anche la sua esatta ubicazione \u00e8 incerta: le ipotesi pi\u00f9 fondate lo collocano a ridosso dell'antica abside della chiesa dei Santi Simone e Giuda, vicino a Santa Croce, con ingresso dal lato sud di via dei Lavatoi dove si trova ancora oggi un portale in pietra serena. Le attivit\u00e0 terapeutiche prestate andavano dal medicare al somministrare pughe e clisteri, dal cavare denti all'eseguire piccoli salassi. Lo spedalingo, il responsabile in capo della struttura, chiamava di volta in volta medici e cerusichi esterni per eseguire gli interventi, mentre il personale fisso si occupava della sistemazione e pulizia dei giacigli, nonch\u00e9 della preparazione e somministrazione dei pasti gratuiti.\nIn fondo al dormitorio si trovava un altare con un lume sempre acceso, e su cui si celebravano, tre volte l'anno, speciali festivit\u00e0: quella della Trinit\u00e0, quella dei santi Crespino e Crespiniano (25 ottobre) e quella di san Filippo, protettore dell'Arte (1\u00ba maggio).\nLo stemma dello spedale era identico a quello dell'Arte: fasciato d'argento e di nero.\nNel 1542 l'ospedale venne sottoposto alla supervisione dei Capitani del Bigallo e verosimilmente abolito di l\u00ec a poco, per l'assoluta mancanza di rendite che ne garantissero il funzionamento. Da allora, come testimoniato anche in uno statuto del 1612, l'Arte dei Calzolai si occup\u00f2 di assistenza in un locale appositamente adibito della propria sede, rivolgendosi soprattutto agli anziani ex-membri che non potevano sostentarsi da soli.\nOggi, negli ambienti che furono restaurati a spese della famiglia Galilei, vivono le sorelle della Fraternit\u00e0 monastica di Gerusalemme, che tengono vivo l'antico legame con la Badia Fiorentina recandovisi giornalmente per la preghiera cantata coi monaci benedettini.\nDescrizione.\nL'edificio oggi si presenta come un blocco compatto in aderenza alla zona absidale della chiesa dei Santi Simone e Giuda, della quale \u00e8 da considerare una pertinenza: di tre piani per otto assi non mostra elementi architettonici d'interesse per l'estrema semplicit\u00e0 dell'insieme, eccezion fatta per l'ingresso segnato con il civico 3, nobilitato da bugne lisce in pietra. Sull'ingresso identificato dal civico numero 1 \u00e8 un piccolo scudo con le insegne della chiesa della Badia Fiorentina (di rosso a tre pali d'argento), a documentarne la propriet\u00e0 da parte della chiesa dei Santi Simone e Giuda, fondata dai monaci della Badia e da questa dipendente\nIn una stanza \u00e8 anche conservata un\"Ultima Cena\" in terre quasi monocrmatiche e frammentaria, riferibile a un pittore tardogotico fiorentino."}
{"id": "3541789", "revid": "36426", "url": "https://it.wikipedia.org/wiki?curid=3541789", "title": "Ex Spedale di San Pier Novello", "text": ""}
{"id": "3541791", "revid": "767487", "url": "https://it.wikipedia.org/wiki?curid=3541791", "title": "Senza bandiera", "text": "Senza bandiera \u00e8 un film del genere spionistico del 1951, diretto da Lionello De Felice. \u00c8 ispirato all'evento realmente accaduto del cosiddetto Colpo di Zurigo, del febbraio 1917.\nTrama.\nDurante la prima guerra mondiale la Marina Italiana subisce perdite gravi a causa di vari sabotaggi. Il controspionaggio incarica delle indagini un comandante di marina e tre suoi subordinati; in breve tempo scopre una pericolosa rete di spie provenienti dalla Svizzera, e il loro capo \u00e8 il console austriaco di Zurigo, coadiuvato da due complici, un uomo e una donna, che si spacciano per un barone e un'infermiera. Un tenente riesce a corteggiare la donna e a farsi assumere come cameriere nella casa del barone; scopre cos\u00ec che i preziosi documenti sono nascosti in una cassaforte. Durante una momentanea assenza del console gli agenti e uno scassinatore ingaggiato per l'occasione riescono ad aprire la cassaforte, impadronirsi dei documenti e sgominare la rete spionistica. Il console si toglier\u00e0 la vita.\nCommento.\nIl film d'esordio di De Felice dietro la macchina da presa venne girato negli studi di Cinecitt\u00e0. Iscritto al Pubblico registro cinematografico con il n. 980, venne presentato alla Commissione di Revisione Cinematografica il 21 settembre 1951, ottenne il visto di censura n. 10.616 del 2 ottobre 1951, con la lunghezza della pellicola di 3.098 metri. Ebbe la prima proiezione pubblica nell'ottobre 1951. L'incasso fu di 141.500.000 lire."}
{"id": "3541792", "revid": "36426", "url": "https://it.wikipedia.org/wiki?curid=3541792", "title": "Ex Spedale dello Spirito Santo", "text": ""}
{"id": "3541794", "revid": "406204", "url": "https://it.wikipedia.org/wiki?curid=3541794", "title": "Sponge", "text": "Sponge, o The Sponge, pu\u00f2 riferirsi a:"}
{"id": "3541795", "revid": "1516566", "url": "https://it.wikipedia.org/wiki?curid=3541795", "title": "Ignatius Mouradgea d'Ohsson", "text": "Era nato come Ignatius Muradcan Tosunyan da una famiglia cattolica. Suo padre era un traduttore presso il consolato svedese di Smirne, e suo figlio gli succedette in questa carriera. Suo figlio fu impiegato nel 1768 presso l'Ambasciata svedese a Costantinopoli. Nel 1768 divenne capo-interprete, elevato poi allo status nobiliare di cavaliere della nobilt\u00e0 svedese, prendendo il nome dal suono francese di \"d'Ohsson\". \u00c8 divenuto poi segretario d'ambasciata presso la medesima Ambasciata nel 1780 e fu nominato cavaliere nello stesso anno.\nNel 1791 diventa incaricato d'affari svedese ed \u00e8 stato dal 1795 al 1799, Ambasciatore di Svezia in Turchia. Nel 1799 vi \u00e8 il suo licenziamento da ambasciatore plenipotenziario.\nHa trascorso molti anni in Francia. \u00c8 stato insignito del titolo di Cavaliere degli Ordini Reali Massonici di Vasa - Templari - Malta - Filippine - Rosso e Crociato.\nAbraham Constantin Mouradgea d'Ohsson, autore di una famosa \"Storia dei Mongoli\", era suo figlio.\nOpere.\nPubblic\u00f2 a Parigi una prima serie di pubblicazioni sull'Impero ottomano, Tableau g\u00e9n\u00e9ral de l'Empire othoman (3 vol., 1787-1820). Fu suo figlio Abraham Constantin Mouradgea d'Ohsson a terminare l'ultima parte dopo la sua morte.\nLe opere sono:\n(Descrizione generale dell'Impero ottomano. Dal francese, del Signore di Muradgea d'Ohsson con alcune abbreviazioni, tradotto e commentato, integrazioni e Glossario e Registro di \"Christian Daniel Beck\", Weidmann, Lipsia 1788 e 1793 (2 volumi), (tabelle genealogiche e cronologiche piegate pi\u00f9 volte con 4 tavole (posizioni di preghiera e caratteri ottomani) e 2 (con Maometto e i suoi discendenti) pieghevoli)."}
